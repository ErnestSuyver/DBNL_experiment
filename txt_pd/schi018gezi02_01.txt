
   
        
           
               Het gezin van baas Van Ommeren. Deel 2
               H.J. Schimmel
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Het gezin van baas Van Ommeren. Deel 2 van H.J. Schimmel uit 1870.
               
               
                   
                       p. 253: het foutieve paginanummer 235 is gewijzigd in 253.
                       In het origineel is geen hoofdstuk IV, de nummering verspringt van XIII naar XV.
                   
               
           
           
           
               schi018gezi02_01
               DBNL-TEI 1
               
                   2019 dbnl
               
           
           
               
           
           
               
                   
                   exemplaar Universiteitsbibliotheek Amsterdam, signatuur: UBM: 1222 K 7, scans van Google Books
               
               H.J. Schimmel, Het gezin van baas Van Ommeren. Deel 2. H.A.M. Roelants, Schiedam 1870
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Het gezin van baas Van Ommeren. Deel 2
               H.J. Schimmel
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Het gezin van baas Van Ommeren. Deel 2
               H.J. Schimmel
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2019-11-19
               
                   AB
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: H.J. Schimmel, Het gezin van baas Van Ommeren. Deel 2. H.A.M. Roelants, Schiedam 1870
 
Zie: https://www.dbnl.org/tekst/schi018gezi02_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

HET GEZIN VAN BAAS VAN OMMEREN.
II.

{==II==} {>>pagina-aanduiding<<}


{==III==} {>>pagina-aanduiding<<}

HET GEZIN
VAN
BAAS VAN OMMEREN
(VOOR DERTIG JAREN)
DOOR
H.J. SCHIMMEL.
TWEEDE DEEL.
SCHIEDAM,
H.A.M. ROELANTS.
1870.

{==IV==} {>>pagina-aanduiding<<}





{==1==} {>>pagina-aanduiding<<}

I.

Vrouw Moes stond altijd vroeg op. Zij was een hartstochtelijk verdedigster van het spreekwoord, dat de morgenstond goud in den mond had en week, ook in dat gevoelen, af van hare onderhoorigen, die den vroegen ochtend heel anders beschouwden en met een soort van smachtend verlangen naar den Zondag uitzagen, op den morgen van welken dag het hanengekraai ze nog niet ten bedde vond uitgesprongen. Het was thands Maandag en dan was ‘de vrouw’ nog vroeger dan anders in de weer. Die dag was dan ook allen een ergernis. De rustdag was achter den rug en de werkdagen begonnen, terwijl ‘de vrouw’ alsof ze bevreesd was, dat haar eigen gewrichten en die harer dienstboden door de genoten rust mochten verroest zijn, een dubbele beweging van zich zelve en van al de anderen eischte. ‘Hoe het mensch het uithoudt!’ zuchtte

{==2==} {>>pagina-aanduiding<<}
een der roodwangige schoonen. ‘'t Is of ze Zondags paardevleesch schaft,’ bromde een tweede. ‘'t Is haar eigen binnenst dat 'er tormenteert,’ prevelde de meest liefdelooze. ‘Ze heeft toch nog al wat meê te slepen,’ meende de scherpzinnigste. - 't Mocht vóor haar getuigen, dat de vrouwelijke vierschaar dezen morgen geen ernstiger grieven had aan te voeren, en dat, hoe gezwollen de oogleden ook van den slaap waren, de blikken over het houten horretjen voor de ramen naar buiten gluurden, waar het nog schemerde, om naar den volkswagen uit te zien en de aankomst van dezen aan ‘de vrouw’ te melden. Deze was bezig in haar kabinet nog wat te schikken, eenige papieren, die rekeningen bleken te zijn, op orde te leggen en in haar diepen wijden zak onder den paarsch chitsen rok te bergen. Haar groen katoenen parapluie met koperen punt en ring lag netjens opgeplooid op de tafel; haar groen saaien reistasch met haar zwarten strooien hoed, waarvan de breede luifel opgewipt was, daarnaast. Zij hoopte in de stad veel geld te beuren. Het was een aardig sommetjen wat zij te goed had, maar ze wist bij ondervinding, dat er juist op de rijke luî niet veel te rekenen viel, zoodat ze blij zou zijn als ze maar de helft van het haar komende binnen kreeg. Ze dronk haastig een kom warme koffi leêg en trakteerde zich op een wit balletjen, wikkelde een paar stoere boterammen met

{==3==} {>>pagina-aanduiding<<}
ham in een oude krant, voegde dit pakjen bij hare rekeningen in den bewusten grooten zak en wachtte nu, op alles gewapend, de dingen, die komen zouden, af.
‘Een fiksch stoer vrouwmensch!’ zoo als haar gelijken zeiden. Was zij ook de zestig al lang voorbij, het gevleescht en blozend gelaat met de glinsterende wel wat brutale oogen, den grooten mond en de bolronde kin, waaronder zich een tweede had gevormd, stond recht en vast op den krachtigen hals. Er was iets zelfstandigs in houding en gebaar, in loop en draai, iets krachtigs, zelfs iets ruws, maar wat toch plezier deed te zien.
‘Zij wist wat ze deed,’ dacht ieder die haar aanzag, en wat nog beter was: ‘zij deed wat ze moest’ werd er door eenigen, en nog wel door wie haar het best kenden, bijgevoegd.
Daar toeterde de voerman van den volkswagen; een der meiden holde naar binnen om het naderen van het rijtuig te melden.
‘Denk je dat ik doof ben?’ was de eenige belooning der bode, die, zonder zich om het weinig malsche woord te bekreunen, reiszak en parapluie greep en daarmeê naar buiten holde, het bruggetjen over tot aan den rijweg, die nog altijd op bestrating wachtte.
‘Trui!’ klonk het op den drempel van het waschhuis, ‘de wasch van van Vlijmen van daag op het

{==4==} {>>pagina-aanduiding<<}
veld, hoor je! - Trijn, de armen uit de mouwen en het goed van van Boetselaar in de kuip! Niet met de zeep geklodderd waar je een handtjen van hebt - denk dat ze een halven stuiver is opgeslagen. En jij, Louw!’ nu werd de knecht aangekeken, die gauw zijn zwartgebrand ‘mond-warmertjen’ in zijn vestzak duwde en daarbij de vonken om zich heen strooide, ‘tot twaalven aan het stampblok en dan naar de boerderij; er moet mest gereden; voor den avond zorg je dat alles binnen is, versta je? Ik geloof waarachtig dat je nog slaapt. Wrijf je oogen uit!’
‘Ja, Vrouw!’ klonk het met een onderdrukten geeuw.
‘Jelui weet het, dat ik je toch zie al ben ik hier niet. Ik denk aan jeluis baai - echt brabrantsch breng ik jelui meê, en je moogt van middag je hart eens ophalen aan spekpannekoeken.’
‘Best, Vrouw!’
De trede was neergelaten. ‘Sukkel toch weêr niet zoo als laatst, Kees! Leg er nou toch eens goed de zweep op!’ beet ze den voerman toe, die haar naar boven hielp. ‘Ja wel!’ hernam deze, ‘als ik er maar geen tweede van je kaliber krijg, zal het met de zweetvossen wel gaan.’
‘Al ben ik er niet, toch zie ik jelui,’ had ‘de vrouw’ gezegd, en alsof de dienstboden van de waarheid dier verzekering overtuigd waren, werkten zij vlij-
{==5==} {>>pagina-aanduiding<<}
tig voort. Er was een tijd geweest, dat men de waarschuwing niet achtte en den dag-afwezig-zijn der Vrouw als een feest- en rustdag had beschouwd. Hoe vrolijker die dag was doorgebracht, des te meer weën had de avond gebaard. Alsof de vrouw werkelijk in hun midden onzichtbaar had rondgezweefd, wist zij bij haar terugkomst rechtvaardig te straffen. ‘'t Was of ze den duivel bij den staart hield,’ meesmuilde men ten hoogste verschrokken. Hoe olijk ze ook meenden te zijn, de vrouw was nog olijker geweest en had baas Drosthagens oogen en ooren voor een dag in pacht genomen met belofte van wederkeerig dienstbetoon.
Vrij gerust zat dan ook Vrouw Moes in den wagen, die weldra gevuld werd door hare konkurrenten, allen bleekers, die met hetzelfde doel naar de stad togen, en door eenige hooger staande inwoners van het dorp. Het gesprek was eerst slepend en werd voorafgegaan door eenige krachtige geeuwpartijen van de zijde der meer beschaafden, voor wie de herfstmorgen wel het minst bekoorlijks had. Men was de laan ingeslagen en langs den straatweg de villa van Mijnheer Stufken genaderd, waarvan de blinden alle nog waren gesloten, hetgeen een ironische glimlach op Vrouw Moes' gelaat te voorschijn riep. ‘Slaap maar, moordenaar van mijn Bet!’ dacht ze, ‘eens zal je waaktijd wel komen, want onze Lieve Heer is rechtvaardig.’

{==6==} {>>pagina-aanduiding<<}

‘Die zal ook niet veel rusttijd hebben al laat hij de blinden dicht,’ hoorde zij achter zich mompelen. Zij luisterde scherp toe. ‘Heb je er nog niet van gehoord? 't Moeten schavotzaken zijn.’ Zij rilde. De man van haar Bet, de vader van de ijdeltuit, die ze toch niet haten kon, met vingers nagewezen en de ijdeltuit zelve met schande te zien overhoopt! ‘Hij moet niet meer of minder zich het goed van een ander toegeëigend en daarop geld hebben opgenomen. Het rechte weet ik nog niet, maar zóo veel is zeker, dat de Notaris laatst bleek is geworden toen hij een brief kreeg, dichtgemaakt met een kachet van rood lak, waarin afgedrukt stond: Officier van Justitie. Of er nog meer in betrokken zijn? Daar heb ik nog niet van gehoord. Maar 't moet een schoelje zijn, die Stufken!’
‘De duivel is niet zoo zwart als hij er uitziet,’ merkte Vrouw Moes aan, terwijl hare lippen trilden. Ze kon den man van haar lieve Bet niet zoo maar hooren uitschelden, zonder er een hartig woordtjen van te zeggen. Een woekeraar, een schacheraar, een uitzuiger van weêuwen en wezen, zou ze hem altijd blijven noemen, maar dat anderen hem evenzoo heette, dat kon ze niet verkroppen.
‘'t Is waar ook, 't is Uwees neef!’ zeide de vorige spreker vrij bits.
‘Dat doet er niet toe,’ hernam zij een hoog

{==7==} {>>pagina-aanduiding<<}
roode kleur krijgend. ‘Neef of niet Neef, maar als je er een zoo hoort uitluchten en degeen die het doet voegt er bij, dat hij het rechte niet weet, dan vind ik dat afgerazend flauw! .... Die kan je in je zak steken,’ bromde ze, terwijl ze een verbolgen blik op den onvoorzichtige wierp, die wat achterwaards week en liefst niet in een woordenstrijd met die athlete gewikkeld werd. Maar Vrouw Moes had er nog niet genoeg van. Zonder er aan te denken, dat ze verschrikkelijk inkonsequent was en zich zelve tot leugenaarster maakte, had ze nu eenmaal de partij van Stufken opgenomen en een vreesachtigen babbelaar afgestraft. Ze zou hem nog meer slaag geven. Zij trok dan ook van leer en beweerde luid, dat ze veel liever met een woekeraar dan met een lasteraar in gezelschap was. ‘Weet je wat een lasteraar is, Heerschap? Een, die je vriendelijk vraagt op een kom koffi en in plaats van suiker je op rattenkruit trakteert! Wel bekom het je! Wel verplicht voor je gul onthaal! Maar als je thuis komt, voel je al de werking en je weet niet waar het vandaan komt. Je kunt er niets aan doen, en je bent er om koud eer je er om denkt. 'k Wou dat ik ze allemaal onder den voet kon krijgen evenals de slakken op mijn bleekveld. Ja, dat wou ik,’ en ze scheen de daad bij den wil te voegen en trapte met den voet, die in een stevigen en dik gezoolden schoen zat, op de teenen van haar

{==8==} {>>pagina-aanduiding<<}
buurman, een vromen bleeker en ouderling van de Afgescheidene Gemeente, op wiens gelaat altijd de pijnen der kruisiging te lezen waren, maar toch nooit zoo sterk als thands. Nooit had hij er ook zoo veel reden voor gehad, want de pijn die hij voelde was heftig. Het aangeraakt lichaamsdeel was dan ook niet gezond en had een zeer kwetsbare plek, die door den voet van het dolle vrouwmensch grievend beleedigd was.
‘Neem me niet kwalijk. 'k Geloof dat ik je heb aangeraakt!’ hoorde hij haar nog zeggen.
Hij had al zijn tegenwoordigheid van geest noodig, om niet een krachtigen vloek te doen hooren, zooals hij dien in zijn onbekeerden staat wel eens had doen klinken. ‘Och, 't is niets, niet erg,’ kon de brave man, eerst na eenige sekonden echter, uitbrengen. Hij schoof evenwel wat op zij en borg zijn voeten bij den buur aan den anderen kant.
‘Die was raak zonder dat ik 't wist! Nou, ik gun 't den kwezel!’ dacht de onverzoenlijke Vrouw Moes, die voor eenige dagen nog aan Lize had doen hooren, dat ze door Datheens psalmen misschien ook nog vroom zou kunnen worden.
‘Ze moet nog ziek wezen,’ werd er na eenige oogenblikken van algemeen zwijgen uit een anderen hoek gehoord en wel van den kant waar van der Molen, meester timmerman, zat. ‘Evert is gek van sagrijn. Hij was altijd dol op de meid, die hij toch

{==9==} {>>pagina-aanduiding<<}
niet zou krijgen, zei ik altijd. Van Ommeren is een goeje sul en zijn vrouw insgelijks, maar de jongen, weet je, de jongen is krek een verkleede prins. Je weet wie die vrijt? Nou, je begrijpt me!’ dus besloot de man, de twee laatste zinsneden bijna met een wegstervende stem uitbrengende, daar hij nog ter rechter tijd bedacht, dat Stufkens dochter zeker ook onder de slagpennen van Vrouw Moes een plaats zou vinden.
‘En ze weten niet eens waar ze is, heb ik me laten vertellen,’ dus begon een ander.
Van der Molen knikte met een uitdrukking op zijn gelaat alsof hij wou zeggen: ‘Ik wil de zegsman niet wezen, maar wat je zegt is de heilige waarheid.’
‘Spreek jelui van de zuster van dien halfblanks heer?’ vroeg Vrouw Moes. ‘'t Moet een goed schaap wezen, maar daar is alles meê gezeid. Die van Ommeren is geen knip voor zijn neus waard. Hij laat zich koejeneeren door dien Reaal, dat mij de vingers jeuken. 't Moet niet eens met zijn goedvinden geweest zijn dat het kind heentrok. Zoo'n ezel en zoo'n wezel! Wat zeg jij er van, Smallenburg?’ vroeg zij den bewusten ouderling der Afgescheiden Gemeente, die de waereld dezen morgen al voor zeer ‘bedurven’ hield en nog geen oogenblik van vrede met zich zelven en zijn gezelschap had gehad.

{==10==} {>>pagina-aanduiding<<}

‘Die veel praat doet kwaad, Vrouw!’ zeide hij, strak voor zich ziende.
‘En die altoos zwijgt, die krijgt,’ vervolgde zij met zoo veel ironie en met zulk een welsprekend gebaar met de hand, dat het gezelschap in lachen uitborst. Het was ook van algemeene bekendheid, dat Smallenburg een gierigaard was en druk bezig om ‘te potten.’
Zonder te begrijpen dat de kwezel haar toch een nutte les had gegeven, die, ter rechter tijd opgevolgd, haar voor grove afdwalingen had kunnen behoeden, zette zij het afgebroken thema voort. ‘Ik heb het me nooit kunnen begrijpen hoe die van Ommeren zoo laf kon wezen. Misschien dat het hem nog altijd op zijn konscientie drukt, dat hij zijn schulden niet heeft kunnen betalen. Als dat zoo is, doet het hem waarachtig nog eer aan.’ Zij dacht ook aan het doel harer reis en hoopte dat al haar klanten op dat punt een even teêre konscientie mochten toonen te bezitten. ‘Maar hij had er nooit den schrik onder. Zijn kinderen deden maar wat ze wilden; daarom is de jongen ook een doordraaier, die tot niets deugt en staat de deern - een goed schaap anders - zoo vreemd in de waereld te kijken. Zoo, dus weet men niet eens waar ze is? 't Is waarachtig al héel erg. Ze zag er voor haar doen nog al goed uit. God weet het, of ze niet geschaakt is. 't Zou me niet verwonderen: zoo'n schepseltjen

{==11==} {>>pagina-aanduiding<<}
kan niet van zich afslaan. Ik zeg het maar bij manier van spreken, vat je?’ beet ze den ouderling toe, die bij dat ‘van zich afslaan’ voorzichtig op zij week.
‘Denk om het rattenkruit in de koffi,’ mompelde de passagier achter haar, maar zoo binnensmonds, dat zij de waarschuwing niet hoorde.
‘Ik zou er je meer van kunnen zeggen,’ stond alweer op het gezicht van den eerzamen timmermansbaas te lezen.
‘Nou, van der Molen, jij weet ook meer dan je zeggen wilt,’ riep Vrouw Moes hem toe.
‘Dat weet ik ook,’ was er in den hoofdknik te lezen, welke op die woorden volgde.
‘Dan is ze weg, geschaakt misschien door zoo'n liederlijken kwant...! Dat manvolk brouwt toch wat kwaad! God weet of hij er niet het meest van weet, want hij was altijd een rare klant; geen kornet kan hij met vrede laten.’ Het ging zelfs de vermetelheid van Vrouw Moes te boven om den persoon, dien zij bedoelde, te noemen. De timmerman begreep haar echter dadelijk en knikte weder toestemmend met een zeer geheimzinnig lachjen op het gelaat.
‘Ieder denkt er het zijne van,’ zeide hij eindelijk met halve stem. ‘Mijn knecht Evert knaagt het aan vleesch en botten. En of ik al zeg: je hadt de meid toch niet gekregen, ze is als Jufvrouw gebo-
{==12==} {>>pagina-aanduiding<<}
ren en ze wil als Mevrouw sterven, 't helpt me geen zier; hij jankt maar voort.’
‘Zoo, was zij dan ook, even als haar broêr, van het hondjen gebeten? Die vervloekte hoogmoed heeft er al menigeen den nek omgedraaid.’
‘Juist, Vrouw! De Heere wederstaat den hoovaardige maar den nederige geeft hij genade. De duivel van den hoogmoed is een geweldige Belzebub. Je hoort hem nooit achter je aan komen en hij is in je gevaren eer je het weet. Welgelukzalig hij....’
‘Willen jelui ook uitstappen?’ vroeg de voerman door het portier, ‘we zijn halfweg.’
De ouderling was zijn preek kwijt, Vrouw Moes haar parapluie, zonder welke ze zich nooit verplaatste. O gruwel! de voet van Smallenburg had weerwraak genomen en drukte den met ijzeren spijkers beslagen zool op het steeds zoo zorgvuldig bewaard kleinood.
‘Til je voet op, man! 't Is waarachtig schande!’ riep ze met werkelijken angst.
Na eenige sekonden was de wagen leêg en stonden de passagiers voor het buffet van de dorpsherberg. De ouderling scheen eenige oogenblikken te weifelen, maar vroeg eindelijk op zachten toon: ‘een glaasjen klare!’ Hij was er niet op verdacht, dat het vrouwmensch achter hem stond. Hij werd het eerst gewaar, toen haar scherpe stem langs zijn

{==13==} {>>pagina-aanduiding<<}
ooren floot: ‘Pas op, Jan, denk aan je onbekeerden staat!’
't Was een nijdig woord, want Smallenburg was vroeger een ijverig vereerder der spiritualia geweest en had oogenblikken gehad, dat hij geen brandewijn van jenever, zelfs geen boom van een kind onderscheiden kon.
‘'t Is voor de kilte des morgens, Vrouw!’ andwoordde hij in zijn konfuzie. Hij had niets of geheel iets anders moeten zeggen, dat begreep hij later zeer goed.
De anderen gebruikten allen een glaasjen klare of brandewijn met suiker, behalve de timmermansbaas, die zijn kleintjen mineraal water vroeg en daarbij de waardin strak aanzag. Niemant vermoedde, dat het bierglas dat hem werd toegereikt jenever inhield; het was een geheim tusschen hem en de Jufvrouw. Vrouw Moes, de eenige vrouw uit het gezelschap, vroeg een kom koffi en at daarbij haar brood, de nijdige blikken niet achtend die de waard op haar sloeg; zijn tafel toch was als beladen met broodtjens met kaas en rookvleesch.
‘Als de vrienden maar willen!’ riep de voerman om een hoekjen. Vrouw Moes dronk haastig haar kom leêg en klom het eerst, in de eene hand haar parapluie, in de andere een deel van de drie duims dikke boteram, den wagen in. ‘Je moet me afzetten eer je aan de stad komt, Kees! Ik moet

{==14==} {>>pagina-aanduiding<<}
op den buitensingel wezen bij de poort. Je hebt toch nog geen jenever gedronken? Je ziet er me zoo koud uit, jongen! Daar heb je een dubbeltjen, koop gauw een kom warme koffi. Vraag maar een dubbele portie suiker, want mij hebben ze maar een halve gegeven, de schrielhansen!’
Kees was dankbaar en genoot zijn koffi. Het scheen hem goed gedaan te hebben, want hij blies op zijn trompet dat de vensterruiten der herberg dreunden. Over de magere zweetrossen werd de zweep gelegd. ‘Wat men toch voor een dubbeltjen op zijn tijd gegeven niet gedaan kan krijgen!’ dacht Vrouw Moes. Het was haar laatste gedachte, want weldra was ze ingedommeld en liet aan de anderen het praten over, waarvan dan ook druk gebruik werd gemaakt.
Onrechtvaardig was ze tegenover zich zelve, toen ze zich diets wou maken, dat alleen overleg haar de weldaad aan Kees had doen bewijzen. Maar zoo was ze. Ze reikte menigeen wat liefs en wat goeds, maar dat geschiedde in het grootste geheim en dikwijls al grommend, alsof 't haar afgedwongen was. En als het soms openbaar was geworden wat ze gedaan had, dan liet ze zich nog ontvallen, dat men de armen te vrind moest houden, als men iets in de wereld bezat dat vernield kon worden.
‘Een hard wijf, die het in haar laatste uur benauwd zal hebben,’ mompelde dan ook menigeen.

{==15==} {>>pagina-aanduiding<<}

Men was de stad nabij gekomen en nog sliep Vrouw Moes voort. Er was een algemeene op- en inpakking. Jan Smallenburg had reeds een paar malen aan zijn langen jas getrokken, waarvan een slip - hoe dat kwam wist niemant - tusschen de in den schoot saâmgevouwen handen van Vrouw Moes was vastgeraakt. Zeker had de dommelende onbewust naar warmte gezocht en toen een tip van het buitengewoon lange kleedingstuk tot zich getrokken. Het had Jan in het laatste half uur niet weinig verdroten, vooral omdat de andere reizigers zijn toestand bespeurden. Menige glimlach, menige oogknip joeg hem het zweet op het lage voorhoofd. Hij, Jan Smallenburg, op zulk eene wijze geketend aan een vrouw!
‘Als ik je verzoeken mag...’ vroeg Jan eindelijk, toen men het doel der reis bijna bereikt had; hij voegde thands de daad bij het woord en tikte even op haar schouder. Vrouw Moes zat in eens overeind, zag naar de jasslip die over haar schoot was gehaald en keek toen den ander met een paar bliksemende oogen aan, daar ze in de meening verkeerde, dat Jan zich eenige familiariteit gedurende haar slaap had veroorloofd. Het geheele gezelschap schaterde het uit, wat Jan nog meer in verwarring en hem in Vrouw Moes' oogen nog meer in verdenking bracht.
‘Wel, ouwe grappenmaker!’ borst ze uit. ‘Dacht je aan een zusjen in den Heere?’

{==16==} {>>pagina-aanduiding<<}

‘Een moeder.... misschien!’ hernam hij. De kwaadheid en de ergernis deden hem een wapen vinden. De lachers waren nu op zijn zijde; hij was gered.
De voerman redde Vrouw Moes. Gedachtig aan haar verlangen, hield hij op de aangeduide plaats stil en hielp zijn dikke weldoenster met pak en zak de trede af. ‘Om vijf uur precies afrijden, Kees! Niet weêr als de vorige keer, toen je om half zes nog voor den “gouden leeuw” liept te lanterfanten.’
Ze ging haar weg. Ze was stijf van het zitten geworden en vond een loopjen al zeer genoegelijk. Daar sloeg een der klokken acht uur. 't Was nog vroeg en bij de ‘stads luilakken’ kon zij op zijn vroegst om half tien aankomen. Zij behoefde zich dus niet te reppen en drentelde den buitensingel op, met het voornemen de volgende poort in te gaan. Uit haar zak haalde zij een strook papier, waarop haar verschillende boodschappen vermeld stonden. Ze was verdiept in de zaken, zoodat ze de klagende stem niet hoorde, welke zich achter haar uit het kreupelhout verhief. ‘Vrouw... Moes! ...’ klonk het thands echter, even klagend maar iets luider. Zij keek om, en daar stond, halfweg in het boschjen verscholen... ja wat stond daar eigenlijk? Zij kon het later nooit vertellen wat ze op dat oogenblik meende te zien. De sterke vrouw moest zich op haar parapluie steunen. Een

{==17==} {>>pagina-aanduiding<<}
wit bestorven meisjenskopjen, waarover een met slijk en vuil bevlekte witte doek was heen gebonden, lange krullende maar verwarde hairen werden van lieverlede zichtbaar, en toen een jakjen van paarsch katoen waarvan het ondergedeelte schuil ging in - het leek wel - een deken, maar zoo bemorst en gescheurd, dat het Vrouw Moes bij den aanblik wee werd.
‘Kind!’ Zij had eindelijk haar spraak herkregen, toen ze bemerkte met geen meermin te doen te hebben. ‘Klaar van Ommeren... ben jij het?’
‘God zij dank! God zij dank!’ riep het kind, haar met de armen omklemmende. ‘Een bekend gezicht van mijn lief... lief dorp! God zij dank!’ en de juichtoon ging over in een hevig snikken.
‘Waar kom je van daan? Heer in den hemel, op bloote voeten, en dat in het najaar, zoo vroeg in den morgen! Waar kom je van daan?’
Ze had het bibberend en verkleumde kind op de bank neergezet en de deken om haar voetjens heengeslagen, die even bemorst waren als al het andere; de linker voet bloedde bovendien aan den zool. Vrouw Moes vroeg in de eerste oogenblikken niet meer, maar handelde. Ze trok haar saaietten kousen uit, waaronder nog wollen verborgen waren en trok ze aan de marmerkoude voeten der kleine. Het kind scheen er geen besef van te hebben; zij snikte maar en riep dan weêr: ‘God dank! Vrouw Moes!’

{==18==} {>>pagina-aanduiding<<}

‘Zie zoo! Nu niet langer gehuild, maar zuiver opgebiecht,’ zeî ze. ‘Waar kom je van daan, en hoe ben je gekomen waar je van daan komt.’
‘Daar ginder... den heelen langen nacht... Och God! het was de Booze.... geen engel.’
Ze zweeg en sloeg de handen voor het gezicht. Vrouw Moes met haar gezond verstand begreep, dat er thands wel iets anders te doen was dan langer naar het gebeurde te vragen. Ze voelde het hart ineen krimpen bij het gezicht van zoo veel ellende; al ware het ook verdiende ellende, ze zou en ze moest helpen. Maar hoe? Ze zag niemant in de nabijheid. Ze gluurde door het hout heen en bemerkte een bouwvallige woning en schuur. De deur dezer laatste stond open en bleek de bergplaats te zijn van turf en hout en eenige gereedschappen. Zij leî het kind voorzichtig op de bank neer, wikkelde haar in de deken en bereikte langs een kleinen omweg het huis, dat ze straks gezien had. Toen zij den klink had opgelicht stond zij voor een schamel gekleede vrouw, die, dadelijk nadat ze met een enkel woord van het gevonden kind had gesproken, heftig uitviel en van de diefegge sprak, die ze in haar schuur verborgen gevonden en van daar had verjaagd.
‘Ze mag zijn wat ze wil, maar ze heeft hulp noodig en gauw ook!’ hernam Vrouw Moes strak.
‘Breng het schepsel naar het gasthuis.’

{==19==} {>>pagina-aanduiding<<}

‘Brengen, brengen! Je hebt goed praten. Weet je wat? Kom met me meê en laten wij het wurm hier naar toe brengen; ze moet warmte en rust hebben. Kom dan toch meê; ik zal betalen, ik ken dat kind!’ Het laatste kwam wel wat laat, maar het kwam toch. Alle schroom was nu bij de andere geweken en weldra lag Klara op een stroobed onder een paar dikke dekens met een warme kruik aan haar voeten. Of zij sliep? Vrouw Moes, die een tijd lang over haar heen lag gebogen, wist het nog niet. Of zij lag te sterven? O, als dat gebeurde, hier in dat vreemde huis, zonder dat een van hare betrekkingen er bij was, het zou verschrikkelijk wezen! ‘Arm wurm!’ prevelde zij, waarna zij haar een kus op het voorhoofd gaf.
‘Weg, weg!’ fluisterde het kind met de beide handen van zich afslaande.
Zij sliep niet; zij lag niet te sterven, maar zij scheen te ijlen.
Vrouw Moes liet zich aanwijzen waar een meester woonde. Zij keerde met een dokter, die hoofdschuddend de patient beschouwde en op de vraag of hij 't geval voor ernstig hield, andwoordde, dat het in allen gevalle bedenkelijk was.
‘Daarvoor had ik je niet behoeven te halen,’ dacht Vrouw Moes, die geen den minsten eerbied voor de wetenschap had. ‘Kan ze naar haar ouders vervoerd worden, een stijve twee uur rijdens?’

{==20==} {>>pagina-aanduiding<<}

‘Als 't niet erger wordt, ja.’
De zenuwen waren erg geschokt. Voor het oogenblik viel er niet veel van te zeggen. Hij zou een calmans sturen. Vrouw Moes trok haar knipjen en drukte hem een zesthalf in de hand; 't was - goed uitgerekend - precies zoo veel als ze gewoon was voor iedere vizite van den dorpskwakzalver, bij een harer dienstboden, te betalen. De dokter liet het geldstuk vallen en ging heen zonder iets meer te zeggen. ‘Nog grootsch ook!’ bromde zij, terwijl ze 't opraapte en weêr bij zich stak.
Zij wachtte den beloofden drank af, welke eindelijk door een jongen werd gebracht, die in last had om niets af te geven voor hij een gulden ontving. ‘Zie zoo,’ zeide ze toen zij het geld betaald had, ‘nou is die kiezentrekker van straks meteen betaald. Zie wat te slapen, Klaartjen! ik kom dadelijk weêrom.’
‘Niet heengaan, want dan komt hij en pakt me meê,’ zei Klara angstig.
‘Gekheid, slapen moet je, hoor!’ hernam Vrouw Moes met eenige verheffing van stem. ‘Maak haar wat koffi klaar, het zal de stakkert goed doen. Ik moet mijn boodschappen nog doen en kom over een uur of drie weêr. Mijn goed laat ik hier!’ zeî ze tot de vrouw, die haar wantrouwend aanstaarde. Als ze Vrouw Moes gekend had, dan zou ze alles in orde hebben gevonden, toen de parapluie niet

{==21==} {>>pagina-aanduiding<<}
meêgenomen werd en tegen een ouden zwakken stoel bleef aangeleund. ‘Daar heb je drie gulden, koop er wat ondergoed voor, want ik wil het schepseltjen straks meênemen.’
Het geschokt vertrouwen was hersteld; Vrouw Moes kon gerust heengaan.
Deze had dikwijls in haar leven voor heete vuren gestaan, maar het vuur, waar ze nu voor stond, zengde haar toch bijna. Zij had medelijden met het arme schaap, maar nog veel meer met de ouders. Dat Klara den verkeerden weg was opgegaan, leed geen twijfel, maar, wat duivel! ze had ook alleen gestaan en hoe weinigen kunnen dat! Haar ouders waren sullen met geen aasjen zelfstandigheid, maar, wat duivel! er waren er maar zoo weinigen, die wisten wat ze moesten en een beetjen respekt voor zich zelven hadden!
Ze wist nog niet wat ze doen zou, maar 't zou haar onder haar boodschappen wel invallen. En zoo was het ook! Toen ze ‘half lam’ de laatste stoep was afgedaald, toen ze ‘half zoeserig’ van al dat ‘gekemphaan’ en ‘geharrewar’ over verloren gegane broeken en servetten, lakens en sloopen, die allemaal spiksplinternieuw heetten te zijn, volgens het getuigenis der verbolgen eigenaressen, weêr de frische lucht inademde en niettegenstaande de verschillende latingen, die zij zich om des lieven vredes wille, echter niet zonder heftigen tegenstand

{==22==} {>>pagina-aanduiding<<}
had laten welgevallen, haar geldbuidel had voelen zwellen, toen wist ze wat ze doen moest en dan ook doen zou. Ze ging naar Kees in ‘de Roode Leeuw’ om hem aan te zeggen, dat hij haar terugplaats verkoopen kon als hij er een liefhebber voor vond, want dat ze niet met hem weêrom zou rijden. ‘Waarom niet?’ had hij de stoutmoedigheid te vragen, waarop het andwoord klonk, dat dit haar zaak was en niet de zijne.
Vervolgens huurde zij een kiereboe voor de helft van den aanvankelijk gevraagden prijs, gaf op waar zij het rijtuig over een uur wachtte en sloeg toen den weg naar den buitensingel in.


II.

Het was eerst tegen den avond, dat Vrouw Moes tot groote verbazing der haren uit den kiereboe stapte, die vlak aan de bleekerij stil hield. De verbazing steeg niet weinig, toen zij den knecht en een der sterkste meiden riep, om naar buiten te komen en haar een handtjen te helpen. De knecht werd echter weder teruggezonden en een tweede assistente van het vrouwelijk geslacht ontboden, daar ‘de vrouw’ bij nader inzien het beter vond alleen de hulp harer eigene sekse in te roepen. De verbazing klom ten top, ja werd bijna ontzetting,

{==23==} {>>pagina-aanduiding<<}
toen er een half verstijfde gedaante naar binnen werd gedragen en op het bed van ‘de vrouw’ nedergelegd. Een doek bedekte het gelaat, zoodat men niet zien kon wie het was en of er nog ‘asem’ in was. Daarna sloot ‘de vrouw’ de deur van haar kamer dicht.
Het was een vreeselijke reis geweest. Vrouw Moes, voor wie de zweetvossen van Kees altijd te traag gingen, had die wel harddravers mogen noemen in vergelijking met den ouden bonk, die het kranke rijtuig voortzeulde. En had het laatste nog maar goede veêren gehad! Daar dit niet het geval was, schommelde het voertuig geweldig en zag Vrouw Moes op het gelaat van het kind, dat meer op haar schoot dan op de bank lag, een pijnlijken trek verschijnen. De kranke lag zwijgend met gesloten oogen en deed alleen van tijd tot tijd een zacht gekreun hooren. Toen zij in het rijtuig werd gebracht was zij wild geweest. Zij had met teekenen van den hevigsten angst gebeden, om niet weêr naar Mijnheer gebracht te worden, gebeden om naar Vader en Moeder te gaan, zóo innig, zóo roerend, dat Vrouw Moes de groote zilte droppels langs de wangen gleden. ‘Ja wel, stumpertjen, je gaat naar Vader en Moeder; ik breng je naar Spaarnwou!’ maar bij het laatste woord had zij geroepen, dat daar de Booze huisde, en ze liever hier maar wou sterven. Door uitputting van krachten was zij van

{==24==} {>>pagina-aanduiding<<}
lieverlede stil geworden en langen tijd stil gebleven. Toen men echter een uur had voortgesukkeld trachtte Vrouw Moes, die de toedracht der zaak tamelijk wel meende te begrijpen en Klara meer als slachtoffer dan als schuldige leerde beschouwen, haar aan 't spreken te krijgen. ‘Vertel me nu eens, mijn kind!’ zoo begon ze, haar grove stem verzachtend, zoodat ze zelfs vleiend en streelend klonk, ‘voel je pijn?’ Na een herhaling dier vraag knikte het kind bevestigend en lispelde zij, ‘dat ze sterven ging en dit heel goed was.’ ‘Maar wat is er dan toch gebeurd? Kun je me dat niet vertellen?’ Het kind andwoordde niets anders dan ‘Moeder!’ en begon weder hevig te schreien.
Vrouw Moes herhaalde de poging niet meer en bleef er zich toe bepalen haar kranke zoo veel mogelijk de schokken van het rijtuig te verzachten. Een hartelijk: ‘We zijn er!’ liet ze hooren, toen zij eindelijk voor haar huis stil hield; een nog hartelijker woord liet ze hooren, toen zij het kind in haar eigen ledikant zag liggen, en de oogen - die goedige oogen! - met een pijnlijk glimlachjen op het blauwe en ingezonken gelaat op zich gevestigd zag. Zij voelde toen iets wat ze nog nooit had gevoeld. Was het moederweelde? Dan werd ze wel gestraft voor haar vroegere onbekookte uitvallen tegen al die ‘maltenterige mallemoêrtjens, die wel meenden dat onze Lieve Heer

{==25==} {>>pagina-aanduiding<<}
met zijn engelen in een wieg waren neergedaald.’
Het kind was dus niet krankzinnig! ‘Was zij 't maar!’ dacht zij een oogenblik later, toen ze haar weêr hoorde snikken. Wat te doen? In de eerste plaats: ‘iets verwarmends en opfleurends’ in den vorm van een kom koffi - een drank dien zij voor een soort van levenselixer hield. Terwijl het heulsap gereed werd gemaakt, zat ze over het verdere te peinzen. Zoolang ze in den wagen zat, scheen haar alles licht en helder, maar hier stikdonker toe. Zij begreep zeer goed, dat alle opschudding vermeden, maar ook, dat er geneeskundige hulp verleend en de ouders geroepen moesten worden. Hoe het een met het ander te verbinden? Aan haar tweestrijd werd echter spoediger dan zij 't verwachtte een einde gemaakt. Daar werd haar door een reet der deur toegefluisterd, dat de jongen van den baas van Reaal in het voorhuis stond en ‘de vrouw’ wenschte te spreken. Dit scheen een vingerwijzing des hemels. In andere omstandigheden zou zulk een bezoek haar wrevel hebben opgewekt, maar thands was het welkom. In de pronkkamer ontving ze Kornelis. Deze had den kiereboe ontmoet en den voerman gevraagd of hij ook naar U. ging, in welk geval Kornelis hem een pakjen had meê te geven. Dit bleek het geval te zijn. De voerman, die van verlangen brandde zijn geheimzinnigen tocht aan iemant te vertellen en, even als

{==26==} {>>pagina-aanduiding<<}
velen dier dagen, onder den indruk verkeerde van de ontzettende lotgevallen van Caspar Hauser, - eene geschiedenis, die hem en duizenden met hem in den lande had doen huiveren, - vertelde den jonkman al heel spoedig, niet alleen wat hij wist, maar ook wat hij dacht te weten, ja zelfs te kunnen gissen. 't Werd Kornelis daarbij zonderling te moede. Dat hij dadelijk aan Klara dacht, van wie zijn Vader op zijn ontdekkingsreize niets was gewaar geworden, en alleen veel ongunstigs had vernomen van de domestieken van Mevrouw van Wulven en ten laatste van Mevrouw zelve, was natuurlijk. Dat hij dadelijk tot een persoonlijk onderzoek besloot, zonder Vader of Moeder te raadplegen, getuigde voor zijn zelfstandigheid en doorzicht. Zijn vermoeden werd spoedig zekerheid. Vrouw Moes vertelde hem alles omstandig, hem veel te omstandig. Hij meende veel meer te begrijpen dan ze hem zeggen kon, en weigerde kortaf, toen zij hem voorstelde Klara te gaan zien. Hij zou naar zijn ouders gaan en dan naar den dokter. Vrouw Moes voelde een bijna onwederstaanbare neiging om den ‘onverschilligen’ jongen een gevoelig bewijs harer ergernis en verontwaardiging te geven, maar toen hij, voor hij de kamer uitging zich omkeerde, haar beide handen vatte, haar in de oogen keek met zijn fiere, mooie kijkers en haar, eer zij 't verhinderen kon, een zoen op de wangen drukte

{==27==} {>>pagina-aanduiding<<}
en met gebroken stem: ‘dank, dank voor hetgeen je voor haar deedt,’ stamerde, toen was ze verheugd de eerste aandrift weerstaan te hebben en geneigd, hem van alle ‘grootschheid’ vrij te spreken. ‘Ieder heeft zijn manier van zien,’ sprak zij, en met dat te erkennen sprak ze hem bijna van schuld vrij.
Vader en Moeder hadden echter ook hun manier van zien. 't Was, dacht haar, nog geen half uur na 's jonkmans vertrek, dat die beiden, door hun zoon gevolgd, de bleekerij intraden. Vrouw van Ommeren kon men wel in haar tranen wasschen; in van Ommerens oogen echter schemerde geen enkele traan. Bijna spierwit waren zijn lippen, maar de toon, waarop hij sprak, was bedaard, zelfs vast. Kornelis, die achter hen aan ging, had de pet diep in de oogen gedrukt en hield den zakdoek voor het gelaat, alsof een hevige kiespijn hem kwelde. Hij schaamde zich. Hij verborg zijn gezicht, toen hij in het licht kwam. De schuld zijner ellendige zuster drukte ook op hem, op zijn toekomst; hij had geen eerlijken naam meer: hij kon Lize niet meer met opgeheven hoofde naderen: hij bracht ook schande over háar...! O, ware hij nooit geboren, of mocht hij plotseling sterven!
Aandoenlijk tafereel, toen Moeder zich over haar kind heenboog, Vader een van Klaraas handen zocht te vatten en Kornelis met ingehouden snikken zich achter het ledikant verborgen hield, maar

{==28==} {>>pagina-aanduiding<<}
zich toch niet weerhouden kon, door een reet der bedgordijnen naar binnen te gluren, terwijl de kranke met flauwe stem stamerde: ‘Nu kan ik sterven.’ Na het uitspreken dier woorden trok zij echter haar hand uit die haars Vaders en bedekte zij zich het gelaat met een tip van het beddelaken.
‘Niet sterven, leven, lief kind!’ snikte Moeder.
‘Laat haar leven, als 't haar niet tot last moet geworden zijn!’ bad Vader, het brandend oog omhoog gericht.
Vrouw Moes achtte het oogenblik gekomen, om een woordtjen meê te spreken en die ‘malle gevoeligheid, die ook haar beet had’ met geweld te verdrijven. ‘Laat het wurm nu eens van den schrik bekomen. Alles zal zich wel schrikken - ze moet rusten en zweeten; want ze zal zoo'n bult kou hebben opgedaan, dat ze wel een vierentwintig uur in kokend zeepsop mocht rondzwabberen.’
‘Kun je ons vertellen wat er gebeurd is?’ vroeg Vader aan Klaraas oor.
‘U alleen!’ fluisterde zij Moeder toe, die ze tot zich trok. ‘U alleen kan ik 't zeggen - waar is Kornelis?’
Maar Kornelis kwam niet te voorschijn. Hij kon niet vergeven wat zij hem had aangedaan. Al ware zij niet zoo schuldig als de omstandigheden het deden voorkomen, toch had ze lichtvaardig gehandeld, toch kleefde er een onuitwischbare vlek op

{==29==} {>>pagina-aanduiding<<}
haar goeden naam. Neen, hij zou blijven waar hij stond: hij wou niet veroordeelen, maar ook niet vrijspreken. Klara, die's broeders tegenwoordigheid vermoedde, vroeg nogmaals naar hem en toen er geen andwoord volgde, bedekte zij met de bleeke hand haar gezichtjen en bleef eenige minuten zoo liggen. Vader was teruggetreden, Moeder bleef over haar heen gebogen en hoorde het dikwerf afgebroken verhaal ten einde toe aan. Hoe het haar schokte, getuigde het ledikant, dat bij wijlen schudde. Het was dan ook een treffend en de moederborst verscheurend verhaal. Schoon de schuldige met den naam Mijnheer werd aangeduid, begreep Moeder zeer goed wie er meê bedoeld werd; toen haar werd toegefluisterd, hoe den vorigen avond 's verleiders tweede bezoek aan haar kind werd gebracht, hoe dat kind uit den droom der onnoozelheid werd wakker geschud en zij als booze leerde verafschuwen wien zij als verheven mensch had gemeend te moeten eeren; hoe zij door een list van jufvrouw Bosker had kunnen vluchten, maar in haar verbijstering was weggevloden zoo als ze, haastig en ter dood toe verschrikt, ten bedde was uitgesprongen en toen een halven nacht had omgedwaald in de afgelegenste hoeken der groote stad, tot ze in een schuur zich kon verbergen, waaruit zij tegen den morgenstond als diefegge werd verjaagd, toen voelde Moeder een zielepijn als zij nog nooit te voren had gevoeld. Toen ze alles, alles

{==30==} {>>pagina-aanduiding<<}
wist, viel er echter een druppel vreugde in den vollen beker der smart. Haar Klaartjen was rein; de wereld mocht haar veroordeelen, voor God was zij onbevlekt. Moeders gelaat moest die gedachte hebben uitgedrukt; want van Ommeren, die haar uit de verte onafgebroken was blijven aanstaren, zeî bijna juichend: ‘Ik wist het wel, ik wist het wel!’
Het binnentreden van den dokter maakte aan aller spanning een einde. Hij toonde geen verrassing; hij zat een tijdlang stil, den pols der kranke in zijn hand, terwijl allen, zelfs de inconsequente Vrouw Moes, die met den kwakzalver nooit iets te doen wou hebben, met een gevoel van angst de uitdrukking op 's dokters gelaat bespiedde. Hij schreef een recept, beloofde den volgenden morgen vroeg terug te zullen komen, beval stilte, maar tevens waakzaamheid aan, bepaalde dat slechts éen persoon in de kamer mocht blijven en vertrok zonder iets meer te zeggen.
‘Zoo zijn ze!’ borst Vrouw Moes uit. ‘Ik kan net zoo goed mijn knecht hier laten komen. Die maakt je altijd aan 't zweeten van disperacie. Maar hij heeft gezegd, dat er maar éen hier zou blijven, en dat zal Moeder wel willen wezen. Of ben je te moê van 't sagrijn? dan zal ik 't wel doen.’
Het andwoord luidde zoo als ze wel verwacht had: Moeder bleef en Vader en Zoon vertrokken;

{==31==} {>>pagina-aanduiding<<}
de laatste echter niet voor dat Vrouw Moes hem in het oor had gefluisterd: ‘er is maar éen beest dat ik niet kan zetten en dat is de paauw, die denkt altijd maar aan zijn eigen.’
Toen Vader en Zoon aan de tuinmanswoning waren gekomen, zagen zij nog licht branden in Mijnheers boekenkamer. Beiden hadden het opgemerkt.
‘Ook dáar zal onrust wezen,’ fluisterde Vader.
‘Ware het voor het laatst dat ik er zijn licht zag branden,’ zeî Kornelis, terwijl hij Vader krampachtig in den arm neep. Alsof deze bevreesd was, nog meer dergelijke woorden te zullen vernemen, wier onheilspellende zin hem niet verborgen was, sloop hij in allerijl het donkere verlaten huis binnen. Alles was er kil: het vuur was uitgegaan, en met groote moeite werd er een kaars gevonden en aangestoken.
Er was onrust daar boven in het hooge huis, zoo als de Baas vermoedde. Mijnheer Reaal had sedert weken geen rust gekend. De hartstocht, die hem verteerde en steeds op verzadiging wachtte, nam steeds in heftigheid toe, en beheerschte hem zóo zeer, dat de brief, voor een paar dagen uit 's Hage ontvangen, waarin hem in heusche bewoordingen, waarvan hij echter den scherpen zin begreep, de wenschelijkheid te kennen werd gegeven dat door hem zijn ontslag wierd verzocht als Z.M. Kamerheer, hem maar zeer weinig had aangedaan.

{==32==} {>>pagina-aanduiding<<}
In dien brief werd verzekerd, dat het ontslag hem op zijn verzoek eervol zou worden verleend: dit sloot in, - goed tusschen de regels gelezen! - dat het hem, als hij den wenk niet mocht opvolgen, niet eervol gegeven zou worden. Wat een dergelijke ongenade veroorzaakt had kon hij zeer goed begrijpen. Hetgeen Mijnheer Nakooper, een lid der wordende oppozitie, eer en gunst verschafte, werd hem, het hoofd der immer getrouwe en gemoedelijk ja-knikkenden, als afval aangerekend. Die brief droeg er toe bij, om hem, voor het oogenblik althans, afkeerig te maken van den hofkring en het politieke leven, dat in die dagen bijna éen was. Zonder veel leedgevoel, maar toch met een onoverwinbaren wrevel jegens den rijk geworden jood, zoo als hij Nakooper sedert den bewusten feestavond betitelde, had hij den brief geschreven, houdende zijn verzoek om ontslag. Maar na het schrijven van dien brief had hij nog een andere neerlaag geleden, een neerlaag, die hij niet vergeten, waarin hij niet berusten kon. Zijne begeerte was van lieverlede een razernij geworden, die elke stem van verstand en zedelijkheid overschreeuwde. Hij riep het zich wel toe, dat het hier een laaghartigen aanval gold, dat hij hier geene reputation perdue tot eene nieuwe afdwaling verzocht, maar een rein, onschuldig kind van eer en naam berooven en een eerlijk, van hem afhankelijk, gezin ten gronde wou richten; maar

{==33==} {>>pagina-aanduiding<<}
de stem van den steeds onbevredigden hartstocht klonk luider. Heerschzuchtig van aard, gewoon in zijn kring als koning te gebieden, gevoelde hij door tegenstand tot onverzettelijkheid aangespoord te worden. Een kind uit het volk had hem weerstaan, had hem weten te ontsnappen en vervulde, God wist waar, de lucht met haar jammerklachten. Dat die verachte Bosker in het spel was geweest, dat die hem een oogenblik vóor de overwinning met opzet naar beneden had gelokt, om de weerlooze duif te laten ontsnappen, bevroedde hij niet; en al had hij 't gedaan, het gebeurde ware er niet van aard door veranderd. Indien hij eenige achting voor zijne echtgenote had gekoesterd, indien deze, minder verloren in hare aetherische sfeeren, vleesch en bloed beter gekend en naar waarde had geschat, dan zou ze de eenige geweest zijn, die een verkwikkend koeltjen had kunnen doen suizen over den gloed in zijn binnenste. Maar Constance had zich in de laatste dagen hoe langer hoe meer teruggetrokken, had kennis gemaakt met een nieuw godzalig man, die prachtig fransch sprak, en meende de heiligste moederplichten te vervullen door de kleine vagebonden te vertroetelen! Hij was alzoo alleen met zich zelven, overal alleen met zijn overprikkelde verbeelding. Arbeid, een arbeid, die onder zijn bereik viel en dus zijn geheele ziel zou innemen, had hem kunnen redden. Hij beproefde het; hij leî

{==34==} {>>pagina-aanduiding<<}
zich de plannen zijner nieuwe ontginning voor; hij opende de brieven van zijn rentmeester, het exploit van den deurwaarder, waarin ten verzoeke van Jakob Stufken de afbraak werd geëischt van een deel zijner boerderij, maar overal verscheen hem Klara. Over de kaart zweefde haar gestalte en zelfs uit het gerechtelijk stuk van den vermetelen deugniet lonkten de prachtig blauwe oogen, die zooveel beloofden. Hij wierp alles weg en stapte bij herhaling heen en weêr. Zijn voeten werden moede van het gaan en zijn hoofd bonsde. Eindelijk moest hij de wandeling staken en zeeg hij op de sofa neer, waar hij den volgenden morgen mat en verkleumd tot zijne niet geringe verbazing ontwaakte.
Daar buiten werd op hetzelfde oogenblik een niet minder felle strijd gestreden. Als de beide van Ommerens niet zoo geheel vervuld waren geweest met hun leed, dan zouden zij wellicht op het voorplein, dat zij bij het naar huis gaan langs gingen, Hein den looper hebben zien staan. Sedert de raadselachtige woorden, door hem met Kornelis gewisseld, had deze hem niet weder ontmoet, maar die woorden gaven toen reeds te kennen, welk een achterdocht er in zijn binnenste ontstaan was en tot welk een wrok die kon leiden. Hein had sedert den patroon gepolst; Hein, die overal rondliep, had reeds Klaraas terugkomst vernomen. Het een werd met het ander in verband gebracht en zoo was Hein langs

{==35==} {>>pagina-aanduiding<<}
zijn eigen weg op het spoor gekomen van het gebeurde. Klara was rampzalig, ongelukkig geworden door zijn schuld. Hij had haar verblijf aan den verachtelijken babbelaar gemeld, dien hij nòg zijn patroon noemde, maar van wien hij eerstdaags voor goed dacht te scheiden, daar hij 't zich zelven telkens herhaalde, dat hij een nieuw leven wou beginnen. Zonderling wezen! Er school verstand in dien man en een scherpzinnigheid, die hem boven het meerendeel zijner gelijken en meerderen verhief, en toch had ze hem niet behoed vóor, had ze hem zelfs geleid tót de diepste ellende. Maar die scherpzinnigheid werd ook te niet gedaan door een volslagen gebrek aan doorzettende kracht, een gevolg van de heerschappij zijner verbeelding over zijn oordeel. De natuur scheen hem tot artiste te hebben voorbestemd, maar hem daarbij den wil te hebben onthouden, om over de vijandige omstandigheden te zegepralen. Hij had steeds zijne luimen gevolgd - ingevingen had hij het vroeger genoemd, maar thands gebruikte hij, der waarheid meer nabij, het andere woord. Afkeerig van allen gezetten arbeid, had hij de vogels nagebootst in hunne vrijheid. Geprikkeld door het voorbeeld van anderen, die zonder arbeid, alleen door het spel, rijk waren geworden, had hij niet gedacht aan de waarheid, dat alleen arbeid en spaarzaamheid tot welvaart kunnen voeren. Hij had op geluk gehoopt, gehoopt zelfs toen hij

{==36==} {>>pagina-aanduiding<<}
niet meer hopen kon. Altijd luchthartig, had hij de zijnen, als zij brood en dekking vroegen, met een kwinkslag beandwoord, had hij ze willen troosten en voeden met dezelfde droombeelden, die hem meestal vervrolijkten en bemoedigden. Maar aan het doodbed zijner vrouw waren hem de schellen als van de oogen gevallen. Hij had een oogenblik van diepen ernst gekend; hij was voor het eerst tot zich zelven ingekeerd en had toen een leêgte gevonden, die hem schrik aanjoeg. Hij had altijd zijn naasten laag geschat; hij zag ze ‘in de kaart’ zoo als hij zeî en bespeurde, dat ieder een masker droeg, terwijl hij er naar streefde zich te doen kennen zoo als hij was. Eene echter had hij leeren achten en liefhebben. Klara van Ommeren was hem in den nood te hulp gekomen, niet zoo als Dominee dat gewoon was te doen: met een lange zedepreek, die hem verveelde; niet zoo als de Burgemeester het zou gedaan hebben, als hij ooit iets aan weldoen deed, met een nederbuigende genade, die beleedigde; maar zoo als een Engel, indien er van dat slach van wezens bestonden, liefdebewijzen zoude uitdeelen: uit liefde, zonder aanspraak op belooning. Als dat kind hem aanzag, dan had hij wel eens gekleurd; als zij tot hem sprak, dan had hij altijd geluisterd, en juist háar had hij ongelukkig gemaakt. Misschien had hij eenige weken geleden anders over zijne handelwijze geoordeeld, misschien dat hij met zijn

{==37==} {>>pagina-aanduiding<<}
gewone luchthartigheid zich zelven van schuld zou hebben vrijgesproken of zelfs niet aan het bestaan van eenige schuld gedacht, maar nú, wroetend in zijn verleden, ontevreden met zijn heden, scheen hij er zelfs behagen in te scheppen eene beschuldiging jegens zich zelven te kunnen inbrengen.
Ja, hij had ‘den schavuit’ van het heerenhuis, een persoonlijkheid die hem van nature moest tegenstaan, den weg tot Klara gebaand; hij had hem geholpen. Die man was ieder tot last. Verderver van de onschuld, was hij de plaag zijner vrouw, die in weldoen Klara geleek, al liep er ook soms iets van Dominee onder.
Het was of de tijd, dat Hein op zijn wandeling zich nog een rooskleurige toekomst, zijn Griet in zijde gekleed, zijn kinderen in de fijnste lekkernijen happend, denken kon, dat hij de voorwaarde tot zijne toekomstige heerlijkheid, in een cijfer uitgedrukt, voor zich heen had bespeurd, reeds lang in den nacht van zijn verleden bedolven lag. Op zijn tegenwoordige wandeling was hij met gants andere beelden vervuld. Zijn vernuft, soms verscherpt tot ironie, had plaats gemaakt voor somberheid. Zijn monomanie - en dat hij daaraan reeds vroeger leed, had de kundige psycholoog reeds lang kunnen opmerken - had zich thands aan een ander objekt gehecht. Vele waren zijn zonden, maar hij zou ze kunnen delgen door een daad van moed, een daad

{==38==} {>>pagina-aanduiding<<}
van gerechtigheid. Toen hij zich zelven goed meende begrepen te hebben, was het hem een behoefte, hoewel het donker was, het heerenhuis te naderen; was het hem een groote blijdschap daar licht te bespeuren en juist in de kamer waar, zoo als hij wist, de geweldenaar zich ophield. Hij had er behoefte aan, het voorwerp van zijn wraak, van zijn haat, te zien; het middel tot de verzoening met zich zelven niet slechts zich te denken, maar ook aan te staren, en dat kon hij door naar dat licht op te zien, naar die gordijnen, waarover van tijd tot tijd de schaduw eener menschelijke gedaante heengleed.
‘De wetten die ze gemaakt hebben kunnen je niet grijpen, maar ongestraft zul je toch niet blijven, dat hoort God me zeggen!’ zeî hij met gesmoorde stem; en als verruimd van gemoed sloop hij terug naar zijn eenzame woning, waar, Goddank! zijn kinderen niet meer sliepen, maar hij alleen.


III.

Een paar dagen waren verloopen. De dokter schudde minder bedenkelijk het hoofd, maar bleef rust aanbevelen. Vrouw Moes begon weder luider te spreken en vaster den voet te zetten op vloer en trap. Moeder had zich een oogenblik durven verwijderen, om haar man op te zoeken, die, vreemd

{==39==} {>>pagina-aanduiding<<}
genoeg! niets van zich hooren liet. Het was op haar wandeling of al de bewoners van het dorp haar in het voorbijgaan aanstaarden en over haar en de haren spraken. Dominee had haar zien aankomen en holde het hekjen der pastorie uit om haar nadere bijzonderheden te vragen; den Burgemeester zag ze een oogenblik later met Dominee praten; de veldwachter knikte haar veel beteekenend goeden dag, en de vrouw van den rijken kuiper trad haar haastig in den weg, greep haar handen, drukte ze krachtig, riep, dat ze alles begreep en dat het jammer was, dat er geen recht zou te krijgen wezen tegen zoo'n sinjeur. Moeder scheen er nog erg door geschokt te zijn, toen ze bij haar man aankwam en dezen haar bevinding mededeelde. Spoedig werden echter haar gedachten door hetgeen hij haar andwoordde afgeleid. Ze vond haar man alleen in het halfdonker huisvertrek: hij was nog niet buiten zijn woning getreden; hij had dus nog geen last van de buitenwaereld gehad, maar des te meer van zijn eigen gedachten en gewaarwordingen. Hij was bezig een strijd te strijden, als waartoe zeker niemant hem in staat had geacht. De steeds vreesachtige, de door het ongeluk schijnbaar gebroken man had er aan gedacht, zich op te richten uit zijn jaren lang gebogen houding. Wat wonder echter, dat hij telkens terugdeinsde voor het nemen van een besluit! Toch had de gevoerde strijd reeds zóo veel zelfstan-
{==40==} {>>pagina-aanduiding<<}
digheid in hem gewekt, dat hij geen kracht van buiten meer behoefde, dat hij voor het eerst sedert de catastrophe, die zijn toekomst had vernietigd, geen behoefte had met zijn vrouw te raadplegen. Hij zou handelen zoo als zijn geweten het hem ingaf; hij zou uit zich zelven de reuzenkracht putten, die hij behoefde om na twee dagen worstelens te overwinnen.
‘Ja, ik wil 't wel gelooven, Moeder! dat 't heele dorp aan ons denkt en over ons spreekt. Ik kan me begrijpen, dat het je was of de straatklinkerts je tegen het voorhoofd sprongen... 't Is mij al dien tijd geweest of ik stikken zou als ik de buitenlucht ging inademen. Maar hoe is 't met Klara?’
Het andwoord klonk bemoedigend. Het kind had dikwijls heldere oogenblikken en dan bad ze, het was hartbrekend om aan te hooren, om niet weêr naar Spaarnwou gevoerd te worden, daar zou ze niet kunnen wonen; ze was er gelukkig geweest.
‘Mietje!’ hernam hij, en slechts in zeer plechtige oogenblikken noemde hij haar bij den voornaam, ‘het kind sprak waarheid. Ik heb er lang over nagedacht. Je gaat weêr terug naar Vrouw Moes; ik kom straks bij je. We zijn hier wel een langen tijd gelukkig geweest, niet waar, beste vrouw?’ en hij trok haar tot zich. De altoos bedaarde man schreide.
‘Wat heb je, Kees? Wat wil je?’
‘Niets wat je niet goed zult vinden. Vraag me

{==41==} {>>pagina-aanduiding<<}
nu niet meer. Geef me den sleutel van het kabinet en ga dan naar ons kind terug; ze heeft je meer noodig dan ik.’
Moeder gaf hoofdschuddend toe en liet haar man alleen. Deze trok zijn beste pak aan en trad naar de voordeur; alles aan hem beefde. Den sleutel kon de trillende hand bijna niet in het buitenslot steken of er uitnemen. Daar stond hij in de koele herfstlucht, schichtig omziende of er ook iemant in de nabijheid was. ‘Ze kan nooit weer hier terug komen. Het kind voelt als altoos fijn. Het moet, het zal.’ Hij had den laatsten angst overwonnen en trad met vasten stap het bekende voorplein over naar de hoofddeur van het heerenhuis, waar hij, als of het een bezoek gold dat hij den heer des huizes te brengen had, aanschelde.
Het was ook een bezoek en wel aan Mijnheer. Hendrik riep hem uit het onderhuis toe, dat hij maar, zooals gewoonlijk, door de keuken naar boven zou gaan, maar hij schudde ontkennend en wilde de vestibule door.
‘Mag ik UEd. aandienen ook?’ vroeg de lakei spottend.
‘Dat hoeft niet: ik ken den weg.’
Een zacht tikken werd aan een der deuren in den bovengang gehoord; een barsch ‘binnen!’ volgde, en Baas van Ommeren stond tegenover Mijnheer Reaal.
‘Jij...? hier?’ riep de laatste verbaasd.

{==42==} {>>pagina-aanduiding<<}

‘Ja, Mijnheer Reaal!’ luidde het andwoord op kalmen toon. Dat voegen van den geslachtsnaam bij het woord Mijnheer was al iets zeer bijzonders.
‘Nu?’ vroeg Mijnheer gehaast. ‘Is er weêr iets gebroken aan de broeiramen? Of neen, daar pas je nog al goed op,’ zoo viel hij zich zelven in de reden. Hij prees zijn tuinbaas; dat was mede al iets zeer bijzonders.
‘Er is niets gebroken van hetgeen gemaakt of hersteld kan worden,’ hernam de Baas, terwijl hij Mijnheer daarbij strak in de oogen staarde. Deze wendde de zijne af. Zoo de Baas nog een oogenblik aan Mijnheers onschuld had kunnen gelooven, hij zou thands de overtuiging van het tegendeel hebben erlangd.
Mijnheer Reaal zweeg.
‘Mijnheer,’ zoo ging de Baas voort, ‘mijn arm kind is aan den rand van het graf, en ik kan niet bidden dat ze gespaard mag blijven... Haar goede naam is verloren - het eenige wat ze had. Ze was rein als een engel en ze is het thands niet meer, onze vreugde, onze troost - en dien hadden we dikwijls noodig - is weg, en dat alles door u.’
‘Ze zal beter worden; de dokter geeft moed; ik weet het zeker.’
‘Haar leven zal misschien behouden worden, maar wat ge haar ontnaamt, is meer dan het leven. Ge hebt gruwzaam gehandeld, Mijnheer Reaal!’

{==43==} {>>pagina-aanduiding<<}

Het bloed vloog Mijnheer naar het hoofd. Hij ontving een berisping; hij verdroeg haar zelfs niet van zijn meerderen. Toch kon, toch durfde hij niet boos worden.
‘Ge zijt verkeerd onderricht. Spaar me je verdere verwijten: ik heb het goed met haar voor.’
‘Goed met haar voor? Ge hebt een kind, dat weerloos tegen de zonde was, omdat ze die niet kende, door logen en bedrog meêgetroond; ge hebt een eerlijk kind van eerlijke onders - nog wel uwe dienstbaren! - met schande overdekt. Goed met haar voor! Daar ginder in Amerika moge de meester met zijn slavin dus handelen en er zich op beroemen, dat hij het met zijn slachtoffer goed voor heeft; - Goddank, hier zijn we allen vrij, vrij om laag en gemeen te noemen wat laag en gemeen is - en wat gij deedt, Mijnheer Reaal, wás laag en gemeen!’
‘Baas, vergeet niet waar je staat.’
‘Ik vergeet het geen oogenblik, Mijnheer, en dat neem ik mij zelven kwalijk. Ik mag geen schimp stellen tegen schimp, geen beleediging tegen beleediging, want ik heb jaren lang uw brood gegeten, ware het ook tranenbrood.’
‘Baas!’ hernam Mijnheer, nog even zacht, want hem trof de waardigheid van den schamelen burger, ‘ik had het kind lief, waarlijk lief! Als er iets misdreven is, dan zal ik het goedmaken. Op mijn

{==44==} {>>pagina-aanduiding<<}
kosten kunt gij haar naar een kostschool zenden. Ik belast mij met hare toekomst, maar dan moet ik haar terugzien, haar kunnen zeggen dat ik haar liefheb....’
‘Een getrouwd man!’ riep de ander met een verbazen, dat aan afschuw grensde.
‘Getrouwd? Nu ja getrouwd! Je dochter is mooi en te goed om domestique te worden. Zij zal niet ongelukkig worden, maar gelukkig. Geld, ik zal het haar geven, genoeg voor haar zelve, genoeg voor nog anderen. Ik zal je releveeren, Baas! Ik weet wat je vroeger geweest zijt en dat ben je nog dit oogenblik - een fatsoenlijk man. Ik zal je releveeren, maar ik moet haar weêrzien.’
‘Nooit!’ riep van Ommeren, terwijl hij nader trad en zich in zijn volle lengte oprichtte. Zijn oogen bliksemden. ‘Ik dacht straks nog, dat ik te scherp was door van laag- en gemeenheid te reppen; maar nu ge den Vader er van spreekt zijn kind te koopen, nu geloof ik dat ik nog te zwak ben geweest. Ik heb het mij zelven te wijten dat ik zoo iets moet aanhooren. Ik kroop voor u als een worm. God vergeve mij die lafheid om den wille van mijn gezin! Ik heb voor u gebogen, en den laagsten tuinknecht had ik hooger moeten stellen dan u. Ik word lomp en ik wilde het toch niet wezen. Ik ben hier alleen gekomen, om u aan te zeggen, dat ik uw dienst nog dezen dag verlaat.’
‘Baas... 't maakt opschudding, Baas!’

{==45==} {>>pagina-aanduiding<<}

‘Ik heb geen opschudding meer te vreezen; ik heb niets meer te verliezen... Toch zou ik niet graag in ùw plaats willen zijn.’
Hij keerde zich om en ging de kamer uit. Mijnheer bewoog de lippen, maar er kwam geen geluid; hij strekte de armen uit als om van Ommeren terug te houden, maar die armen bereikten hem niet meer. Hij voelde zich verslagen, vernederd, en genoodzaakt de zedelijke meerderheid van ten minste éen mensch te erkennen en te huldigen.
‘Ik wil niet dat hij gaat!’ riep hij. ‘De gek, zonder een cent in den zak op zijn leeftijd de wijde waereld in! Toch is hij er toe in staat! Zijn trotsche jongen zal er hem toe dwingen! Ha, in dien jongen kan ik hem treffen! Neen, dat is duivelsch!’ zeide hij met een wegstervende stem.
Toch dacht hij het volgend oogenblik daaraan nogmaals. Het verzet van van Ommeren, de kracht waarvan deze blijk gaf, schreef hij toe aan den invloed van Kornelis, en zoo deze onschadelijk was gemaakt, dan moest de Baas van hem weder afhankelijk worden, dan zou hij dat kind terugzien; want haar vergeten dat zou, dat kón hij niet. En die trotsche knaap had zich schuldig gemaakt aan oplichterij! Zijn rentmeester, wien hij last had gegeven alle stukken bijeen te verzamelen, waaruit Stufkens knoeierij kon blijken, had hem eenige bescheiden doen toekomen, waaruit niet Stufkens

{==46==} {>>pagina-aanduiding<<}
schuld - en dit was jammer genoeg! - maar die van den zoon van zijn tuinbaas bleek. Om den wille van Klara had hij er aan gedacht, de geheele zaak te sussen en zich zelfs tot een schikking met den schacheraar te verlagen, maar nu... geen toegefelijkheid!
Hij liet inspannen - hij wilde niet te voet door het dorp gaan. Hij reed naar den Burgemeester en bracht daar dingen aan, die zijn Edel-Achtbare deed ontstellen en een aanklacht noopte op te stellen aan den Heer Officier van Justitie.


IV.

‘Neen, lieveling, niet zoo gedrukt wezen! Niet zoo het hoofd laten hangen! Je kent me niet. Zoudt ge denken dat de schande van je ongelukkige zuster mij zou doen veranderen?’ fluisterde Lize, terwijl haar fijne hand in Kornelis' lokken woelde. Beiden waren op de sofa in de huiskamer neergezeten en gunden zich een heerlijk tête à tête, terwijl de heer des huizes afwezig was. Deze bleef zijn voornemen, om niets te willen weten en niets te willen zien van de verhouding tusschen de twee jonge lieden getrouw. Kornelis had Lize erkend, over zijne liefde met haar vader gesproken te hebben, en Lize, altijd zoo oppermachtig, zoo zeker van de genegenheid haars vaders, had het niet gewaagd jegens

{==47==} {>>pagina-aanduiding<<}
dezen op haar liefde voor Kornelis zelfs te doelen. De Patroon was echter even gunstig over zijn klerk blijven denken, had hem zelfs eene buitengewone belooning toegekend, gaf de verzekering dat hij nog altijd gezind was zijn zaak aan zeker iemant over te doen, daar hij - 't was tegen Lize alleen dat hij een dergelijke konfidentie maakte - er burgerlijk warmpjens in zat en slechts wachtte op den verkoop van zijn landgoed Langelaan, dat hij wel had moeten inkoopen van den vorigen eigenaar, die in vreeselijke financieele zorgen zat en dadelijk hulp behoefde. Lize, die het onopgesmukte verhaal werkelijk trof en die reeds voor lang de vroeger opgevatte achterdocht had prijs gegeven, Lize, die hoe langer hoe minder met het dorp zich bemoeide en van de bewoners als lasterzieke tongen een afkeer had opgevat, had haar Vader voor de bewezen goede daad een kus op de lippen gedrukt en hem aangespoord aan zijn voornemen toch spoedig gevolg te geven en dan van woonplaats te veranderen. ‘We moeten heel ver hier vandaan gaan,’ had ze gezegd, welke woorden op haar Vader blijkbaar geen genoegelijken indruk maakten. Misschien was het oogenblik gunstig geweest om van hare genegenheid te spreken. Zij had Kornelis' naam ook op de lippen gehad, maar een onverklaarbare schroom had haar bevangen. Tegen een Moeder had ze zeer goed kunnen en willen zeggen wat haar op de tong

{==48==} {>>pagina-aanduiding<<}
brandde, maar tegen Vader... neen, dat ging niet, welk hachjen zij ook ware. Daar kwam de tijding van Klaraas ongeval. Kornelis, zoo bleek als een doode, had het gerucht bevestigd. Zoo er een een afschuw had van het gebeurde, zoo een de schande gevoelde, dan was hij het! De Patroon trachtte hem tot bedaren te brengen door de opmerking, dat het gebeurde juist niet ongehoord was en mooie, maar arme, meisjens altijd meer te lijden hadden dan leelijke en rijke; dat die Reaal wat op zijn geweten had, maar nu gedwongen moest worden ‘op te dokken’; woorden, die Kornelis beurtelings rood en bleek deden worden. Voor het eerst zag hij vlekken op het kleed van den Patroon, vond hij de woorden van Hein den looper, eenige dagen geleden tot hem gesproken, minder logenachtig; en om zijn wrevel te kunnen bedwingen gaf hij een wending aan het gesprek en begon hij over ‘de zaken’ te spreken. Weinige oogenblikken later mocht hij troost gaan zoeken waar hij dien zoo dikwijls gevonden had; maar, als onder den indruk der laatste door Stufken geuite woorden, gaf hij Lize niet onduidelijk te kennen dat hij aan den voortduur harer liefde twijfelde. Daarop volgde het bekende andwoord. Alsof hij haar verloren, maar op nieuw had gevonden, was hij zijn verrukking nauw meester.
‘Ik wil je zuster gaan zien; ik wil in haar droef-
{==49==} {>>pagina-aanduiding<<}
heid gaan deelen. Ze is wel te beklagen, Kornelis! Beklaag jij haar niet?’
‘Ja,’ hernam hij even kleurend, ‘dat doe ik; maar met haar wonen kan ik toch niet meer. Lize, ik heb den hoogen deugniet willen doodschieten; ik durfde echter niet, toen ik den haan had moeten overtrekken!’
‘Mijn God! En hij klaagde je aan wegens moord?’
‘Neen, dat niet! Maar het ergste is te wachten, want ik sta voor mij zelven niet in. Lize, dank, lieve beste, voor je trouw! Ze wordt wel beproefd; want als je vader niet spoedig zijn belofte nakomt en mijn pozitie verbetert..! Mijn vader heeft niets; hij is thands zonder eenig bestaan; ik mag hem niet langer tot last zijn.’
‘Wij moeten spoedig handelen,’ zeî ze met een houding van gewicht, die in ieder ander oogenblik komiesch geweest zou zijn. ‘Vader moet zijn belofte nakomen, of wat nog beter is, je met zich nemen naar een andere plaats. Wij ook moeten van hier. Ik zal geen vrede kennen voor ik alleen vreemde gezichten rondom mij zie. Vader zeide mij nog zeer onlangs, dat we heel goed zonder die zaak kunnen leven. Ge behoeft die niet voort te zetten als ik met je getrouwd ben.’
‘Getrouwd!’ fluisterde hij. Zijn donker gelaat verhelderde zich. ‘Getrouwd! Altijd bij je! Vader en Moeder bezorgd en... zij ook! 't Zou heerlijk wezen, een hemel op aarde! Een eigen huishouden

{==50==} {>>pagina-aanduiding<<}
hebben! O, ik zou goed voor je wezen, lief engeltjen! Ik zou je wenschen willen raden om ze te kunnen voorkomen.’
‘Kleine tyran, denk aan den vijver!’ viel Lize lachend in. Maar de droom was te schoon om niet voortgezet te worden, zoo dat ze vervolgde: ‘En dan ga ik je Engelsch leeren en jij mij rekenen. Wil je wel gelooven, dat ik de tafel van vermenigvuldiging niet ken?’
‘Gelukkig, dat je ook niet noodig hebt die te kennen, anders zou je die beter kennen dan wie ook; want mijn klein vrouwtjen heeft een kopjen als weinigen. Ik hou het dan ook voor zeker, dat ik onder de pantoffel kom.’
‘Denk maar aan dien morgen met Azor, ondeugd! Je hebt me sedert je lessen niet gespaard en ik ben een goede scholier geweest.’
‘Wat ik een kind was toen ik je leerde kennen!’
‘Maar wat je gauw een heer der schepping bent geworden.’
‘Aan wien heb ik het te danken?’
‘Aan je Napoleons aard.’
‘Aan mijn verstandig wijfjen. Maar, Lize, nu nog eens ernstig over de toekomst gedacht! Zou je vader genegen zijn spoedig zijn zaken te kwiteeren? Al wou hij het ook, ik begeer niet langer zijn opvolger te wezen.’
‘Zoo!’ viel zij eensklaps ernstig in. Zij dacht

{==51==} {>>pagina-aanduiding<<}
een oogenblik na. ‘Ik zal met Vader spreken. Laat hij gaan rentenieren.’
‘Maar dat kan ik toch niet. Ik ben op een notaris-kantoor geweest.’
‘Juist, je wordt notaris.’
‘Maar daar gaan zeker nog wel tien jaar meê heen.’
‘Wat zou dat? Kandidaat-notaris is ook een titel.’
‘Dat 's zeker; maar meer ook niet.’
‘Dat hoeft ook niet. Dat 's nu uitgemaakt: je wordt kandidaat-notaris en Vader geeft ons zoo veel dat we stil kunnen leven.
‘Door een ander onderhouden te worden!’
‘Door je vader! Je bent toch een hoogmoedige jongen! Veel hebben we niet noodig en Vader is 't een plezier mij plezier te doen. Met hoeveel zouden we wel rond kunnen komen? Je begrijpt dat ik geen hit noodig heb. Zou vijftien honderd gulden genoeg wezen, als Vader de huur van ons huisjen betaalt? Maar het moet een huis met een tuin wezen, hoor je. En de tuin moet zoo groot zijn, dat ik mijn volière meê kan nemen. Ook wou ik een kamer over hebben om aan kant te houden, en jij moet er ook een hebben voor je boeken, of neen, die zou je in onze huiskamer kunnen bergen, want ik zou niet kunnen uitstaan dat je je opsloot zonder mij, al was het maar om met je boeken te konverzeeren. Ik moet je bij deze bekennen, dat ik gruwelijk jaloersch ben.’

{==52==} {>>pagina-aanduiding<<}

‘Ik zal je er nooit reden toe geven!’ zei Kornelis, terwijl hij in vervoering haar een kus op de roode en thands tot een ondeugenden glimlach geplooide lippen drukte.
Heerlijke oogenblikken, die beiden thands doorleefden!
‘Jùfvrouw,’ riep de oude dienstbode, ‘daar heb je den Schout, een boer en twee dienders!’
‘Wat is dat?’ vroeg Lize, die eensklaps wit bestierf. ‘Zou hij je aangeklaagd hebben?’ fluisterde zij den geliefde toe.
‘Onmogelijk; hij heeft geen bewijzen.’
De Burgemeester, gevolgd door den persoon die als boer was aangediend, trad binnen.
‘Neem me niet kwalijk, Jufvrouw Stufken, dat ik je een ongevraagd bezoek kom geven. Is je vader thuis?’
Gold dit vreemde bezoek haar vader? Ze was eenigzins gerustgesteld: haar vader kon met de Justitie niets uit te staan hebben. Haar waan werd echter spoedig verstoord. Kornelis had geandwoord, dat hij even zou gaan zien of Mijnheer thuis was gekomen, maar werd door den Burgemeester weerhouden door de vrij barsche uitnoodiging om niet uit de kamer te gaan.
‘We kunnen ook in Stufkens afzijn het onderzoek beginnen,’ vervolgde hij, zich tot den boer wendende. ‘Kornelis van Ommeren, kent gij dezen man?’

{==53==} {>>pagina-aanduiding<<}

‘Neen, Mijnheer! ik heb hem nooit gezien.’
‘Zoo. Ge zijt de gemachtigde geweest van Steven Iwema?’
‘Ja, Mijnheer! ik ben dat nog!’
‘'t Is om te barsten!’ riep de boer uit.
‘Ge waart gemachtigd door Steven Iwema, om op diens goederen een som van dertig duizend gulden te negotieeren?’
‘Juist, Mijnheer!’
De boer maakte een driftig gebaar, maar werd door den Burgemeester weêrhouden te spreken, daar deze vervolgde: ‘Die goederen zijn door Hein den looper getaxeerd?’
‘Dat weet ik niet zeker. De Patroon verzendt altoos zelf de verklaringen aangaande taxatie....’
‘Maar ge erkent dan toch in voornoemde kwaliteit de dertig duizend gulden voor je lastgever, Steven Iwema, ontvangen te hebben?’
‘Neen, Mijnheer! Ik ontving dat geld niet, maar de Patroon. Voor hem behandelde ik die zaak. 't Was mijn eerste en ik meen alles nog al goed behandeld te hebben....’
‘Hier is je kwitantie: vertel geen onwaarheid!’
‘Mijn kwitantie?’ stamelde de jonkman, trillend als een espenblad. Hij las het stukjen papier, dat de Burgemeester hem voorhield. Het was door Hein geschreven en droeg Kornelis' handteekening. Ja, waarlijk, het stond daar: ontvangen in kwaliteit van gemach-
{==54==} {>>pagina-aanduiding<<}
tigde van Steven Iwema, uit handen den Wel Edelen Heer Stufken, de som van dertig duizend gulden....’
‘Niet waar?’ vroeg de Burgemeester, die zich een oogenblik ‘in kwaliteit’ verlustigde in de verwarring, welke Kornelis thands blijken deed. ‘Niet waar, die dertig duizend gulden hebt ge, min de lage renten en de kleine kommissie, die hier gewoonlijk gerekend worden, uitgekeerd aan je lastgever, Steven Iwema, den man, die daar tegenover je staat?’
‘Is.... dat.... Steven Iwema?’ vroeg Kornelis bijna toonloos.
Lize werd van den aanvang af door een angstig voorgevoel beklemd. De woorden, die den Burgemeester straks aangaande haar Vader ontvallen waren, drongen als pijlspitsen in haar hart.
‘Onmogelijk!’ vervolgde Kornelis, terwijl hij met beide handen zijn hoofd vasthield en als wezenloos voor zich uitstaarde. Hij wilde de verwarde gedachten vatten, die in zijn brein oprezen, en ze ordenen, maar hij was er niet toe in staat. ‘Ellendige dief!’ hoorde hij zich toeroepen. Het was Steven Iwema, die zoo sprak en nog veel meer zeide wat hij niet verstond, maar wat Lize een kreet van ontzetting ontlokte.
‘'t Is niet waar, man! wat je zegt....’ riep ze den boer met vonkelend oog toe.
‘Mijn God, mijn God, ook dát nog!’ zuchtte de jonkman. Hij zou neergeslagen zijn, indien de

{==55==} {>>pagina-aanduiding<<}
Burgemeester zelf hem niet opgevangen en op de sofa had neergelegd.
‘Ik begrijp er niets van, Mijnheer!’ zeî Lize, die den eersten schok weerstaan en nu haar kracht terug had gevonden. ‘Wordt Kornelis verdacht van diefstal? Je kent hem toch ook, Burgemeester! Kunt ge aan zijn schuld gelooven?’
‘Neen; ik geloof niet aan zijn schuld.’
‘Goddank, dan is hij veilig!’
De ander schudde met een zweem van mismoedigheid zijn hoofd. ‘Alles getuigt tegen hem. De ware schuldige zal wellicht niet te bereiken zijn. Die jonkman draagt de verandwoordelijkheid der daad en een ander maakt zich meester van het voordeel dat zij afwerpt.’
‘Een ander, een ander?’ vroeg Lize, terwijl zij 's Burgemeesters hand in de hare neep.
‘Moed, mijn kind, moed!’ hernam de Burgemeester bewogen. ‘'t Moest eenmaal zoo ver komen; slechts die het naastbij stond kon dit het minst begrijpen.’
‘Neen, neen!’ riep Lize met verheffing van stem en als met geweld een vijand van zich afschuddend, die zich aan haar hechtte. ‘Is die man de beschuldiger of is 't Mijnheer Reaal?’
‘Reaal heeft me ten minste gewaarschuwd, waar ik hem dankbaar voor ben,’ borst Steven Iwema los; en hoe de Burgemeester hem ook wenkte te zwijgen, vervolgde hij bijna schreeuwend: ‘'t Is

{==56==} {>>pagina-aanduiding<<}
dan ook God geklaagd! 's Avonds naar bed te gaan als een welgesteld man en 's morgens wakker te worden als een bedurven. Mijn boerderij, waar nog nooit een kusting op gelegen heeft, te belasten! God zal me liefhebben, wat een schurk! Neen, Schout, daar weet jij niets van. “Ons Genoegen” heit mijn grootvaâr al gekocht, vrij en frank, en daarop staat nu een kusting van dertig duizend gulden, waar ik geen oortjen van in mijn zak stak! God zal me liefhebben, maar dat's toch wat kras! Als ik aan Reaal geen hoekjen had willen verkoopen en deze het in de boeken had laten nazien of alles wel vrij was, had ik de fieltenstreek mijn leven lang niet ontdekt. Maar de kusting zàl er af! Zoo'n schelm! Dat 's je vrijer, hè? En de ander is je vader, hè? Nou, 't is een goed nest....’
‘Burgemeester, laat hem zwijgen!’ bad Kornelis, die zijn spraak herkregen had. ‘Lieve, beste Lize, hoor niet naar den plompen boer. Mijn arme Vader en Moeder! Ik ben klaar, Burgemeester, neem me maar meê, 'k wil alles bekennen; ja, ik deed het; roep de dienders, maar laten ze me niet de boeien aan leggen!’
Lize kon niet spreken, maar drukte hem ten aanzien van allen een kus op het voorhoofd en sloeg hare handen om zijn hals. Zij begreep alles. Zij wist nog wel niet hoe alles zich had toegedragen, maar zij begreep toch, dat Kornelis zich voor haar vader wilde opofferen.

{==57==} {>>pagina-aanduiding<<}

Daar werd getikt. Een der gerechtsdienaars stak het hoofd door een reet der deur en knipte met de oogen. Zijn Superieur begreep hem: Stufken was in aantocht. Een oogenblik bleef de Burgemeester in gepeins staan. Wat hij gezien en gehoord had bevestigde ten volle het vroeger donker vermoeden, dat er voor een onschuldige een strik was gespannen. Dat de aanklacht van Reaal was uitgegaan, verhoogde zijn medelijden voor den jonkman, die, hoewel onschuldig, nochtans door den rechter zou moeten veroordeeld worden, tenzij het gepleegd bedrog uit de papieren van Stufken mocht kunnen blijken, wat bij diens geslepenheid niet te wachten was. Hij had innig mededoogen met het reeds zoo geslagen huisgezin, welks geluk - het was reeds algemeen bekend - door den dwingeland van Spaarnwou was verwoest. En nu ook den zoon bedreigd met een onteerend vonnis! Zijn besluit was genomen. Hij zou helpen zoo veel hij kon, meer dan hij mocht.
‘Wij gaan allen naar het kantoor van je vader en zullen daar wel een kwartier werk hebben, mijn kind!’ fluisterde hij Lize in het oor. ‘Begrepen?’ vroeg hij nog zachter maar met nadruk, waarna hij Iwema wenkte hem te volgen, die eerst wilde tegenstreven, maar dadelijk toegaf, toen hij vernam, dat Stufken terug was en men diens papieren verzegelen ging.
‘Kornelis!’ zuchtte Lize, ‘vlucht, eer het te laat

{==58==} {>>pagina-aanduiding<<}
is. Wat ik heb zal ik je geven.... van avond als 't donker is.... in den achtertuin....’
‘Ik kan niet, Lize! Vlucht met je vader!’
‘Die zal naar de wet geen schuld hebben.... Ook zou een vlucht zijn schuld bewijzen. Mijn God, ik sta tusschen mijn schuldigen vader en mijn onschuldigen man! Maar ge zijt nog niet mijn man en hij is mijn vader! .... Als je me ooit lief hebt gehad, vlucht dan, lieve, beste vriend! O, je bent nog veel beter dan ik dacht. Maar vlucht, ik bid je er om op mijn knieën!’
‘Ik ga.... ik ga.... Als ik in de gevangenis kom ben ik toch van je gescheiden.’
‘We worden nooit gescheiden. Als 't donker is.... om acht uur.... vaarwel, vaarwel!’ Zij hing om zijn hals, maar stiet hem plotselings van zich af. Zij zweefde hem vooruit, den achtergang door en opende de tuindeur. ‘Daar is niemant; ge zijt vrij; hou je goed schuil.... tot van avond!’
Zij bleef hem niet nastaren, maar liep snel naar de huiskamer terug, wierp zich voor een stoel op de knieën en boog het hoofdtjen neêr. Er werd geen woord, maar alleen een zacht genok gehoord; maar daarin lag haar gebed tot den Onzienlijke verholen, om kracht naar kruis, om voorlichting hoe te handelen in de warreling van plichten haar opgelegd. Zij was eindelijk tot kalmte gekomen. Er hadden krachten in haar binnenste gesluimerd,

{==59==} {>>pagina-aanduiding<<}
die thands ontwaakten: het verwende kind der weelde was een vrouw geworden, die haren edelsten zusteren niets toegaf in zelfopoffering en in die bewonderenswaardige kracht van lijdelijken weerstand, die buigt, maar niet breekt, die in de neerlaag aan de zege blijft gelooven en werkelijk ook menige nederlaag in zegepraal verkeeren doet.


V.

Weinig tijds na het gebeurde in Stufkens woning - 't zal omstreeks vier uur in den namiddag geweest zijn - schelde Mevrouw Reaal haar kamenier Betsy. Ze was zeer zenuwachtig geworden na een bezoek, dat Freule Dubling haar gebracht had. Zij had zich tot taak gesteld al de kleêren van hare beschermelingen zelve te naaien en was sedert eenige dagen daarmeê bezig, wat van gunstigen invloed was geweest op haar algemeenen ziektetoestand. Een aangename verkwikking bleef niettemin het bezoek van den dokter, op wiens eindelijke bekeering zij nog hoop bleef voeden. Vreemd mocht het oppervlakkig schijnen, dat zij de ongodisterij van den aeskulaap beter kon verdragen dan het kerkelijk liberalisme van den Predikant, wiens laodicaesche gezindheid haar dikwijls tot onchristelijken toorn verlokte. Maar het ligt in de menschelijke natuur de kontrasten te

{==60==} {>>pagina-aanduiding<<}
verdragen en dikwerf tegen een kleine schakeering in verzet te komen.
Het bezoek harer vriendin Dubling had dezelfde uitwerking op hare stemming gehad als een koude luchtstroom gewoonlijk op een warmen oefent: de blauwe hemel werd plotselings met dikke wolken bedekt. Wat bijna ieder op het dorp wist of vermoedde, was Mevrouw Reaal onbekend gebleven en werd haar door genoemde vriendin, wel met alle mogelijke voorzichtigheid en reserves, maar toch volledig, medegedeeld.
Dat zij Henrick Reaal toch nog lief had! Dat zijn herhaalde ontrouw haar bij voortduring zoo diep griefde! Door redeneering was zij tot het besluit gekomen, dat hare belangstelling in Henrick alleen plichtsgevoel, alleen de tederheid eener christelijke konsciëntie tot oorzaak had. Als mensch was Henrick haar onverschillig geworden. Van hartstochtelijke liefde naar het vleesch was zij - de Heere werd er voor gedankt! - gereinigd! En zie, zoo als meestal, voedde zij zich met illuzies, en was zij menschelijker dan zij zich zelve had gedacht. Neen, ze had dien man werkelijk nóg lief! Ze zou hersteld kunnen worden door zijne liefde, want ze werd nog doodelijk gekwetst door zijne afdwalingen; en haar droefheid over hem ging gepaard met een gevoel van haat jegens het voorwerp zijner onreine en onwettige genegenheid.

{==61==} {>>pagina-aanduiding<<}

Betsy begreep alles na de eerste woorden, die zij van haar meesteresse vernam. Niemant kende haar ook zoo volkomen en wist zoo verstandig te troosten. Geen klacht over Mevrouws ongeluk, geen enkele beschuldiging jegens den zondaar! Zij hoorde in stilte Mevrouws grieven aan en wendde vervolgens het gesprek op de kinderen, in wier nieuwe behoeften Mevrouw nog had te voorzien. Zij sprak zoo kalm. Hare woorden vloten als olie in de woedende golven. Eensklaps echter scheen een nevel over haar altijd zoo effen gelaat heen te trekken. Niettegenstaande haar groote zelfbeheersching, in welke deugd zij zich jaren geoefend had, zou een hoorderes, die minder met zich zelve vervuld was dan Mevrouw, ontwaard hebben, dat haar een rilling door de leden voer. Met moeite tilde Betsy de loodzwaar geworden voeten op, om nader aan het venster te treden, dat op de achterplaats uitzag, en, met den rug er naar toe gekeerd, te blijven staan, alsof zij het uitzicht belemmeren wilde. Mevrouw kon, van haar stoel even oprijzend, door dit venster naar buiten zien, en ze mocht niet ontwaren wat daar omging en Betsies scherp oog reeds voor eenige oogenblikken had bespeurd.
‘Wat hebt ge, Betsy?’ vroeg Mevrouw eindelijk, die toch iets vreemds aan haar bespeurde.
‘Ik wilde u van deze zij in 't gezicht zien om te weten of u er werkelijk van daag zoo goed

{==62==} {>>pagina-aanduiding<<}
uitziet. De dokter heeft gelijk: u neemt in krachten toe.’
‘Ik hoop het.... ik heb ook krachten noodig, goede Betsy!’ hernam Mevrouw, die zich toch maar niet aan het denkbeeld van een alledaagsche kracht te bezitten kon gewennen en een zwakheid, als naar haar meening haar eigen was, meer voor het noodzakelijk attribuut eener uitverkorene hield. ‘Ik heb ook krachten noodig,’ zoo luidden haar laatste woorden en Betsy bevestigde dat met grooten nadruk.
Terzelfder tijde werd beider aandacht ingenomen door een verward gedruisch van stemmen, van voetstappen in den benedengang en van den zwaren tred van dikke voetzolen op een der trappen.
‘Wat is dat?’ vroeg Mevrouw. ‘Permitteeren zich de domestieken....?’
‘Ik ga naar beneden,’ zei Betsy, die bij die woorden reeds in den gang stond. Na de deur achter zich dicht getrokken te hebben, bleef ze daar als aan den grond genageld staan. Zij durfde niet gaan, al wist ze ook wat ze beneden zou zien. Daar holde haar Hendrik te gemoet met doodsbleek gelaat en stoppelend hair. Van verre wenkte zij hem toe, te blijven waar hij was, en om hem daartoe te noodzaken, ijlde zij hem te gemoet. ‘In de kleine zijkamer,’ fluisterde zij haastig. ‘Spreek toch zacht!’ voegde zij er bij, hoewel niemant iets deed hooren. Zij bevond zich

{==63==} {>>pagina-aanduiding<<}
in de vestibule, waar de twee tuinknechts stonden, die ze straks door het venster had zien aankomen, altijd nog den last torsend, dien zij niet waagden neer te leggen en waaraan niemant der aanwezigen nog een plaats had durven aanwijzen. 't Was een huiveringwekkend schouwspel! Al de domestieken waren uit het onderhuis naar boven geijld. Een deel stond echter op den benedentrap en gluurde met angst op het gelaat naar hetgeen die werkluî aanbrachten. Een ander deel stond in de vestibule, maar als wassenbeelden: roerloos, stom, marmerwit. En waarlijk, die algemeene schrik was gewettigd! Het lichaam, dat die beiden droegen en over welks gelaat het grove buis van een hunner lag heengespreid, was dat van Mijnheer Reaal. Betsy vroeg niets, zeide niets, maar wenkte die twee haar te volgen, en weldra lag het lijk op de sofa der blauwe kamer neer. Ja, het was wel een lijk. Toen het buis met het diepst ontzach door een der arbeiders werd opgeheven, was er geen twijfel meer aan.
In het achterhoofd was een diepe wonde; de gestollen bloedlaag was nog versch, zoodat het leven nog niet lang geleden gevloden was.
‘De dokter, de Burgemeester!’ zeide Betsy met heesche stem. ‘Mevrouw weet nog van niets; dus voorzichtig!’ vervolgde zij, waarna zij den trap naar boven, met nog loomer tred dan ze dien straks was afgedaald, beklom.

{==64==} {>>pagina-aanduiding<<}

‘Wat was het toch?’ vroeg Mevrouw.
‘Een kleine twist: de keukenmeid was reeds lang met het eten klaar en werd knorrig op Mijnheer, die weêr zoo lang uitblijft. Ze herinnerde zich nog de reprimande van gister en voorzag er van daag weêr eene. Ze heeft eigenlijk gelijk: Mijnheer blijft van daag al héel lang uit.’
En zoo ging zij voort, voet voor voet. Mijnheer had in de laatste dagen een hooge kleur gehad; dat was nooit een goed teeken en vooral niet bij Mijnheer, die zoo volbloedig was. Men hoorde veel van beroerten....
‘Ge weet meer dan ge zeggen wilt!’ riep Mevrouw plotselings uit, terwijl ze uit haar leunstoel oprees.
‘Mijnheer is niet wel geworden....’
‘Hij is dood!’ hernam Mevrouw met schrille stem.
Een oogenblik van stilte volgde. Mevrouw kon en Betsy wilde niet spreken. ‘Dood!’ klonk het eindelijk met holle stem. ‘Dood! Waar, waar gevonden?’
‘Bij de zanderij, geloof ik.’
‘Ik wil hem zien... dadelijk!’
‘Nog niet, Mevrouw! Ik bid u, blijf!’
Maar Mevrouw gaf ditmaal geen gehoor aan de bede harer getrouwe. Zij ijlde de kamer uit, weldra door Betsy gevolgd, die haar in de vestibule op zij kwam en toen de afgesloten deur ontsloot. De

{==65==} {>>pagina-aanduiding<<}
wond was bedekt; slechts een enkele bloedvlek werd op het gelaat bespeurd. Mevrouw zeeg bij de sofa neer. ‘Verloren voor ik u mocht vinden!’ riep zij uit, waarna een vloed van tranen den brandenden oogen ontsprong. Het was der weduwe of zij verplaatst was in den lentetijd harer liefde, of al de ontrouw, al de koel- en hardheid vergeten was en die bleeke, verstijfde lippen geen andere woorden dan van tederheid hadden doen hooren.
‘Ik heb u lief gehad en toch niet gelukkig gemaakt,’ zoo lispelde zij na een poos van heilige stilte. ‘Ik heb veel misdreven; de Heere God zij mij genadig en ook u!’ Zij bad en Betsy vouwde meê de handen en bad voor beiden, maar het meest toch voor haar.
En daar buiten in de bezige menschenwaereld werd de doode ook herdacht, maar niet in den gebede. Het oordeel daar gesproken werd niet door de liefde verzacht.
‘Toch óok niet meer dan een brok stof, zoo'n groote banjer!’ meesmuilde een der werkluî.
‘Trappen zal hij ons niet meer. 't Wordt nou zijn beurt, als 't ten minste rechtvaardig toegaat,’ luidde het andwoord.
‘Ik zou wel kunnen aanwijzen wie ons van den dwingeland verloste,’ fluisterde een derde.
‘De jongen, die hem laatst met het geweer achterna heeft geloopen, heeft hem in 't eind weten

{==66==} {>>pagina-aanduiding<<}
te raken, vierkant in zijn hersens. Maar ik wil er de zegsman niet van wezen,’ hoorde men verder.
‘Vreeselijk! zulk een einde!’ zeide Meester, wien de knecht, naar den Burgemeester gaande, het gebeurde vertelde. Toch haalde hij, al heel spoedig van den schrik bekomen, diep adem en ging hij met lichten tred de nieuw gestopte pijp aan het komfoortjen in de huiskamer opsteken. Hij dampte met een soort van onbeschaamdheid, terwijl hij het hoofd achterover boog en het heelal als met een uitdagenden blik beschouwde. Hij voelde zich voor het eerst sedert jaren vrij en wist zich in staat van die vrijheid gebruik te maken.
‘Een gruwelijke misdaad!’ riep de Burgemeester uit, toen de livrijknecht zijn last had vervuld. ‘De Justitie zal den dader weten op te sporen. - Wie had kunnen denken dat de verlossing zoo spoedig zou aanbreken!’ zeide hij een oogenblik later tot zijn echtgenote. ‘Ik kan raden wie de dader is... Ongelukkig huisgezin!’ De laatste woorden werden binnen 's monds gesproken, en schoon zijn lieve vrouw hem zeide niet goed verstaan te hebben, hij herhaalde ze niet. De man der wet kende zijn plicht. Hij kende geen vrouw en geen medelijden, zoo als hij meermalen in krimineele zaken met een zweem van trots beweerde. Nauw teruggekeerd van Stufkens woning, maakte hij zich gereed naar Spaarnwou te gaan.



{==67==} {>>pagina-aanduiding<<}

VI.

Wij gaan op den afgelegden weg een paar schreden terug. De verzegeling en het verhoor op Stufkens kantoor was afgeloopen. Stufken was kalm als altijd gebleven, had de Justitie met de meeste voorkomenheid en Steven Iwema zelfs met hartelijke deelneming bejegend. Op alle vragen had hij met den meesten eenvoud geandwoord, zonder eenige weifeling, zonder eenigen schijn zelfs van zich te verdedigen en anderen te bezwaren. Met den meesten lof sprak hij van zijn klerk Kornelis van Ommeren, die altijd zoo vol ambitie was geweest en naar zijn meening steeds het groote doel, dat de jongeling zich voorstelde: zich uit zijn nederigen stand te verheffen, voor oogen had gehouden. Hij mocht en kon niet oordeelen. Hij kon geen steen werpen op een gevallene. Hij moest in alle nederigheid zeggen, dat wie stond wel mocht toezien niet te vallen, want hij wist bij ondervinding, dat de honger een scherp zwaard en de ambitie een sterke prikkel was. Hij zelf erkende met allen oodmoed en in oprechtheid zich schuldig aan een groot misdrijf: - bij welke woorden Burgemeester en aanklager beide de ooren spitsten - hij had te licht vertrouwd. Hij was met lichtvaardigheid te werk gegaan en had daardoor wellicht aanleiding gegeven

{==68==} {>>pagina-aanduiding<<}
tot een zware misdaad. Maar hij had den jonkman ook zoo hoog geschat; hij had hem als een zoon behandeld, als zijn eigen kind vertrouwd en daarvoor moest hij zwaar boeten; want het verlies, dat die brave man - op Steven wijzende - leed, woog hem zwaar.
‘Ik zal er geen zesthalf bij verliezen,’ riep Steven, ‘waarachtig niet! Wie er geld op mijn goed zonder mijn permissie geschoten heeft, die is zijn duiten kwijt.’
‘Ja, dat kan wel wezen, beste maat! Maar de Bank verliest haar geld, en dat brandt mij op het hart.’
‘Is dat waar?’ fluisterde de Burgemeester, die, ondanks zijn straks nog onwrikbare overtuiging, aan het wankelen was gebracht. ‘Is dat waar, Stufken? Maak dan de zaak in orde. Je bent rijk; de jongen kan het onder je leiding óok worden.’
‘Dertig duizend gulden! Burgemeester, denk je dat ik het maar voor het grijpen heb? Als 't nog drie duizend was... en de aanklacht werd ingetrokken en deze brave man kon zich met de Bank verstaan!’
‘Ik moet mijn boerderij vrij hebben; de rest gaat me niet aan,’ schreeuwde Steven, hoe langer hoe boozer.
‘En de Officier zou de aanklacht alleen kunnen laten vallen als er dadelijk aan den rechtmatigen

{==69==} {>>pagina-aanduiding<<}
eisch van dien man werd voldaan,’ zeide de Burgemeester plechtig.
‘De arme jongen moet dan de gevolgen dragen van zijn onbezonnenheid,’ zuchtte Stufken.
‘Onbezonnenheid? Misbruik van vertrouwen!’ verbeterde de Burgemeester. ‘Een wanbedrijf waarop krimineele straf is gesteld.’
‘Kan ik het niet afmaken, dan bewaar ik liever het geld, dat ik voor hem wou verliezen, tot hij weêr vrij komt. Ik wil hem graag redden, maar wat er van me gevraagd wordt is me onmogelijk.’
‘Zijt ge er dan zeker van, dat ge zelf buiten schot zijt?’ vroeg de Burgemeester op zijn strengsten toon.
Een lichte huivering liep er door Stufkens leden. Hij sloeg de oogen een oogenblik neer voor den starren blik van den man der wet.
‘De Justitie handele met mij zoo als ze zal meenen te behooren. Ik ben mij van geen schuld bewust. Moet ik u volgen?’ vroeg hij kaln, hoewel inwendig alles beefde.
‘Nog is er tegen u geen bevel tot inhechtenisneming uitgevaardigd. Ge staat echter onder toezicht der Policie.’
‘Dan ben ik wel bewaard!’ hernam Stufken, zelfs met een zweem van ironie.
Hij liet de Heeren uit. De gerechtsdienaars, die al dien tijd op wacht hadden gestaan, rapporteer-
{==70==} {>>pagina-aanduiding<<}
den, dat Kornelis van Ommeren niet meer in de kamer was. Het huis werd door hen volgens ontvangen orders van voren bewaakt, maar niet van achteren: de arrestant zou dus alle kans hebben gehad te ontvluchten. De Burgemeester toonde zich ten hoogste verbolgen en dreigde met het opmaken van proces-verbaal tegen de weinig waakzame dienaars, die binnen 's monds prevelden, dat hun dan maar betere orders gegeven hadden moeten zijn.
Zoodra de lastige gasten, die hij met de nederigste buigingen tot aan de buitendeur geleidde, na een herhaalde huiszoeking vertrokken waren, haalde Stufken diep adem. Er kwam een soort van een glimlach op zijn gelaat. Hij was gereed zich in de handen te wrijven, maar de gedachte, die hem reeds bij het verhoor met eenigen angst had vervuld, rees dit oogenblik weder bij hem op. Eenige paerels koud zweet begonnen op zijn voorhoofd te glinsteren; hij wischte ze niet af. ‘Waar ik dat gelaten heb?’ vroeg hij zich zelven, terwijl hij zeker voor den tienden keer al de zakken van jas en broek onderzocht. Hij rende weder naar het kantoor: hij zocht ìn, óp en ónder den lessenaar, haalde alle kasten en laden uit, zelfs de meest geheime. Flauw herinnerde hij zich dien ochtend het gewichtige dokument ergens te hebben neergelegd; hij had het in handen gehad, dat was zeker. Dwaas die hij was, dat hij het papiertjen niet had verscheurd, zoo als hij altijd deed

{==71==} {>>pagina-aanduiding<<}
wanneer het stukken van eenigzins ‘interessanten’ aard betrof. Maar hier gold het een kwitantie van uitbetaalde gelden, en het zat in zijn natuur dergelijke snippers papier nooit te verscheuren. Hij had nog wel kwitanties van twintig jaar geleden, want... men kon nooit weten! Ware hij maar in dít geval van zijne gewoonte afgeweken; want het verlorene en innig begeerde was een kwitantie van Jakob Iwema, zich ook noemende Steven, geschreven aan boord van de stoomboot op Londen, waarbij hij erkende vijfhonderd gulden volgens overeenkomst van den Wel Ed. Achtbaren Heer Jakob Stufken ontvangen te hebben. Dat stuk kon tegen hem getuigen, indien het eens in verkeerde handen kwam. Beroerde zaak! Alles was zoo goed overlegd! Hij kon buiten schot blijven, en het was de mooiste zaak die hij nog ondernomen had. Hij kon nu op zijn lauweren rusten; want Jakob was al lang op zee, op reis naar Amerika! En nu bracht dat stuk hem in gevaar!
Ja, lauweren had hij zich gegaârd, maar er scholen toch doornen onder. Hij had sedert weken geen gerusten slaap gekend en den onnoozelen jongen op zijn kantoor, dien hij was beginnen te haten, niet meer durven aanzien. Zijn hoofd had hem soms wonderlijk gegloeid en zijn geheugen - dat altijd zoo krachtig orgaan, dat hem zulke groote diensten had bewezen - dreigde hem soms te begeven. Zijn kind, zijn lieve Lize, had hem menigmaal doen

{==72==} {>>pagina-aanduiding<<}
schrikken, alleen maar door haar stap of geluid. 't Zat in de lucht die hij hier inademde; 't lag aan de vunzigheid van het kantoor, aan de vocht, die het zware geboomte in den omtrek aanbracht. Lize wou óok hier van daan; Lize had zeker hetzelfde, en voor haar leefde hij immers en zwoegde en vergaderde hij zijne lauweren...! Maar waar dat papier toch gebleven was? Hij hield met beide handen zijn hoofd vast, want het was of het zou barsten. Hij wou en zou zich herinneren waar en wanneer hij het 't laatst in handen had gehad. Daar viel een lichtstraal in zijn duisternis. Hij had het werkelijk van morgen gehad; hij had het daar vóor zich bij andere papieren neergelegd; toen was hij geroepen; vervolgens was er gestofd, geveegd, geboend - die ellendige schoonmaaksters, die alles t' onderst boven keeren, die vuile papieren, al waren het ook coupons, in een snippermand stoppen! Hij haalde dezen naar zich toe; er was geen enkele snipper in; de mand was leeg gemaakt. Goddank, er bestond ten minste kans dat de kwitantie vernietigd was! Hij veegde met zijn klamme hand het klamme voorhoofd af en stapte oogenschijnlijk kalm naar het huisvertrek, om zijn Lize te ontmoeten en zoo mogelijk te troosten; want hij had uit de woorden der gerechtsdienaars begrepen, dat de jongen weinig tijds geleden bij haar geweest en van daar gevlucht was.

{==73==} {>>pagina-aanduiding<<}

Zijn hart bonsde, zijn adem stokte, toen hij op den drempel stond. ‘Kom, zoo'n vrijer zal ze wel vergeten; ze had hem tóch niet gekregen,’ mompelde hij, waarna hij binnen trad. Het was er doodstil: toch was Lize daar. Ze zat op de sofa, het hoofdtjen op haar hand geleund, de oogen op den grond gevestigd, de lippen zich snel bewegende, als of ze in zich zelve sprak. Hij wou en zou spreken, haar aanspreken.
‘Kindlief!’ begon hij eindelijk op zijn vrolijksten toon, ‘heb je van morgen ook laten schoonmaken?’ Lize wendde het hoofd naar hem toe, maar andwoordde niet. ‘Weet je ook, of de schoonmaakster den papiermand heeft geleegd? Ik mis iets, van geen waarde voor den vinder, maar dat bij andere papieren van veel waarde behoort. Weet je er iets van, kindlief?’
Lize keerde het hoofd van hem af en huiverde.
‘Wat heb je, lief, lief kind?’ had hij de vermetelheid te vragen, terwijl hij haar naderde, om haar hand te nemen en haar een kus te geven, zoo als hij dikwijls behoefte had te doen.
‘Neen, niet dichter bij!’ kreet zij, als in doodsangst van haar zitplaats oprijzende en terug deinzende. ‘En het is mijn vader!’ voegde zij er bij, in snikken uitbarstend. Maar ze droogde weldra haar tranen en hernam de heerschappij over zich zelve. Niet te vergeefs had zij het laatste uur in

{==74==} {>>pagina-aanduiding<<}
eenzaamheid doorgebracht. ‘Ik weet álles. Het gantsche dorp had gelijk, toen het mij den nek toekeerde. Ik leefde van der jeugd af van gestolen geld; ik at het brood, waaraan de tranen kleefden van armen en ellendigen - ik ben het kind van een dief!’
‘Lize!’ riep hij uit. Het was of alles met hem draaide. ‘Kind, is dat het loon voor mijn liefde? Verdenk je je vader...?’
‘Ik verdenk niet meer, ik weet. Kornelis was een kind in het booze, mijn vader was er in volleerd. Hij zal schuldig heten, en gij onschuldig: hij zal boeten en gij zult gelukkig wezen. Neen, niet gelukkig, ten minste niet door en met mij. Ik heb veel aan Moeder gedacht in de laatste oogenblikken; geheel anders als vroeger. Moeder was geen zwakke, maar een sterke, een groote vrouw; zij was te eerlijk om uw naam te blijven dragen. Ik kan dien naam niet afschudden, maar wel het onrechtvaardig verkregen goed. Ik wil niets meer van het uwe; ik wil niet meer uw brood eten, niet meer onder uw dak wonen. O God! oneerlijk zijn, het is het laagste, het gemeenste!’ en bij deze woorden verborg zij het gelaat in de handen.
‘Lize, de schijn misleidt je.’
‘Logen behoort bij den diefstal... Alles is mij helder geworden! Verontschuldig u niet meer; want ik zie uw konsciëntie spreken...’ Werkelijk was

{==75==} {>>pagina-aanduiding<<}
het zoo. De oogen puilden hem uit de kassen; hij snakte naar zijn adem.
‘Kind, kind! Mijn kind!’ hoorde zij hem stameren.
Zij weifelde een oogenblik; een oogenblik slechts. Zij voelde de weekheid, welke zij voor goed gebannen dacht, haar hart binnen sluipen. Zij vatte de hand, die naar haar werd uitgestoken; zij steunde den waggelende en leidde hem naar den naast bijstaanden stoel.
‘Dood me niet, Lize! Lieve Lize! Mijn hoop, mijn troost, mijn trots, mijn schat!’ suisde het van zijn lippen.
‘Uw schat? Geef dan den anderen schat, den onrechtvaardig verkregenen, terug. Poog te herstellen wat misdreven is. Laat Kornelis niet onrechtvaardig vervolgd worden! Betaal wat ge door hem ontvingt, wat ge anderen ontnaamt, en alles is vergeven, en alles wil ik vergeten, Vader!’
‘Arm wezen, kaal als Job...? Mijn zuur gewonnen geld weggeven....?’
‘Wél zuur gewonnen!’
‘Neen, dat kán ik niet. Ik heb het verdiend, met angsten en beven verdiend, met angsten en beven bewaard, voor mijn kind, voor mijn Lize.’
‘Maar ik begeer het niet. Ge hebt me veel laten leeren - ik wil er gebruik van maken. Ik wil werken voor het brood; ik wil werken voor u, maar geef dat geld terug, Vader!’

{==76==} {>>pagina-aanduiding<<}

‘Arm wezen en oud! Afhankelijk en ellendig! Neen, kind! vraag mij alles, maar niet dát.’
‘Dus moet de onschuldige...? dus moet Kornelis...?’
‘Vloek over den deugniet, die mij het hart van mijn kind ontstal, die de dochter tegen haar vader opzette! Al was het alleen daarom, spring ik niet voor hem in de bres.’
Hoe blijde was hij een grond van beschuldiging tegen den jonkman gevonden te hebben. Ja, hoe meer hij er over nadacht hoe rechtvaardiger hij zijn handelwijze vond. Op Lize maakten de laatste woorden een tegenovergestelde uitwerking. Met haar hoog gevoel van recht en billijkheid gruwde zij van zulk eene ongerechtigheid. Hoe was het mogelijk, dat zij zoo lang met haar vader geleefd had en hem nu eerst leerde kennen!
‘U wilt Kornelis dus niet redden? De reeds zoo rampzalige familie niet sparen?’
‘In een reeds gescheurd kleed ziet men een scheur meer of minder niet.’
‘Vader, Vader! ... Dan zal ik u aanklagen. Ja, ik zal het doen, ik moet het doen.’
‘Aanklagen? Waarvan?’ vroeg hij koud en scherp. Als een bliksemstraal schoot de gedachte door zijn brein, dat zij het papier gevonden had wat hij zocht.
‘Moet ik het herhalen? Het geld, waarvoor Kornelis vervolgd wordt, hebt gij genoten, en door

{==77==} {>>pagina-aanduiding<<}
misbruik te maken van zijn vertrouwen liet gij hém er voor teekenen,’ zeide zij met klem, terwijl ze hem strak aanstaarde.
‘Bewijzen, bewijzen!’ riep hij met holle stem.
‘Die zal ik bijbrengen voor den rechter.’
‘Heb je dan... die kwitantie? Lize, kind! geef me die weêrom... O God, mijn hoofd scheurt! Je zult je vader vermoorden. Is dat je godsdienst? Lize, geef me dat papier... je weet wel, dat papier...!’ Hij was van den stoel afgegleden, kromp aan haar voeten in een en bleef daar liggen, roerloos, bleek! Lizes kracht was gebroken. Zij had een afschuw van zich zelve; haar zegepraal was de grootste nederlaag. Zij had haar vader vertreden en haar geliefde toch niet gered. Zij kón dezen niet redden; zij kon haar Vader niet aanklagen, al had zij ook diens schuld kunnen bewijzen, al ware zij ook in het bezit van dat geheimzinnig papier geweest, waarop hij in zijn radeloosheid had gedoeld. Toen ze straks er van gesproken had, tegen hem te zullen getuigen, toen was het een bedreiging, haar in de hitte des toorns ontsnapt, maar eene ijdele bedreiging, daar zij geen andere bewijzen, dan haar eigen overtuiging, kon bijbrengen.
Zij richtte hem op; zij sprak tot hem, maar hij andwoordde niet; zij drukte de koude, klamme hand, die zij in de hare hield: geen spierbeweging verried, dat het was opgemerkt. Medelijden, innig me-
{==78==} {>>pagina-aanduiding<<}
delijden verving den vroegeren afschuw. Zij knielde bij hem neer; hare armen omhelsden den geslagen man; zij bedekte het vertrokken gelaat met hare kussen en sprak weêr met innigheid den vadernaam uit.
Alles te vergeefs, hij hoorde niet.
‘Vergeving, vergeving! Vader! ik zal zwijgen.’
‘Dat papier... ik had het van morgen... ik wil het hebben, hoor je. Die vervloekte schoonmaaksters!’ prevelde hij ten laatste, terwijl hij, door haar ondersteund, zich oprichtte, om weêr geheel krachteloos op de sofa neer te zijgen. Hij ijlde. Nu eens vreesde hij voor inbraak, dan weêr voor brand. Om hulp riep hij, niet voor zich zelven, niet voor zijn kind, maar voor zijn geld en zijn papieren in de ijzeren kist.
Toen Lize in haar zak tastte, om den sleutel van de kast te zoeken, waarin zij eenige medicijnen had geborgen, voelde zij een gekreukt papier. Zij herinnerde zich, het dien morgen op het kantoor op den grond te hebben zien liggen. Het was zeker door den tocht van den lessenaar afgewaaid. Ze was opgevoed in de vreeze der snippers en zou er nooit éen verscheuren; daarom had ze ook dat stuk bij zich gestoken, met het voornemen het gevondene haar vader terug te geven. Zij had het bij al de gebeurtenissen van dien dag vergeten, en thands las ze... Ja, het was zeker het papier, dat

{==79==} {>>pagina-aanduiding<<}
haar vader begeerde. Zou zij het verscheuren en haar vader voor elk gevaar vrijwaren? En Kornelis dan? Zij rilde als in felle koorts. Zij borg de kwitantie van zekeren Jakob Iwema in haar schrijfkassette en stak den sleutel bij zich.


VII.

Kornelis was den tuin doorgerend, alsof hij zich achtervolgd dacht. Hij was Lize, Moeder, alles vergeten: hij dacht aan zelfbehoud. Hij rende voort langs ongebaande wegen, spiedde schichtig om zich heen, wrong zich door het dichtste kreupelhout heen en zeeg daar, als omstrengeld door eenige gebogen takken, op den vochtigen grond neer, in een bad van zweet. Daar lag hij een half uur, een uur, twee uur misschien; hij leefde, maar hij wist het niet; hij dacht, maar hij begreep zijn eigen gedachten niet, tot dat er plotselings klaarheid kwam in zijn verwarde denkbeelden.
‘Bedrogen...! beticht van oplichterij, van diefstal...! schandelijk bedrogen door dien man! God, dood mij, ik smeek u, dood mij, of geef mij den moed het zelf te doen!’
Hij voelde een fellen haat tegen al het geschapene. Hij vloekte het uur van zijn geboorte. Hij had het goede, het edele gewild, en was neergeveld in zijn

{==80==} {>>pagina-aanduiding<<}
strijd. Hij had eerlijkheid boven alles gesteld, de zonde, in welken schoonschijnenden vorm zij hem ook tegen was getreden, steeds trachten te ontmaskeren en te straffen, en zijn naam was geschandvlekt en de schijn ten minste eener misdaad rustte op hem. Het was om krankzinnig te worden! Dat hij het mocht worden en hij nimmer weêr mocht keeren tot de kennis der werkelijkheid! Op de overspanning volgde echter weldra uitputting; op de woeste kracht diepen weemoed, op den heftigen toorn stille droefheid. Vader en Moeder en Klara waren reeds zoo ongelukkig. In plaats van hen tot steun te kunnen zijn, bracht hij hen een nieuwe vernedering aan; in plaats van voor hen te werken, dwaalde hij nu als vagebond om en moest hij het land verlaten, om in den vreemde de onteerende straf, die hem wachtte, te ontgaan. Want hij overzag nu het gantsche weefsel van list en bedrog, dat de giftige spin had gesponnen en waarin een armzalig insekt als hij gevangen werd. Alle voorzorgen waren genomen; alles was reeds sedert weken vooruit berekend. Dáarom nam de oude schurk hem op het kantoor. Hij moest een knecht hebben, die blindelings gehoorzaamde; hij had zulk een kreatuur in hem en Hein gevonden. Neen, er was geen ontkomen aan de hinderlaag. En die hinderlaag was gelegd door den vader van haar, die hij lief had boven alles. Lizes beeld trad voor zijn geest en bracht

{==81==} {>>pagina-aanduiding<<}
rust in den baaiert der woedende hartstochten. Lize, zijn Lize zou...? Neen, weg met dat denkbeeld! Neen, zij bedroog niet; neen, zij was geen duivel in de gedaante van een engel des lichts - zij was wel wat ze scheen: zijn weldoende engel, zijn gids, zijn geliefde, zijn vrouw! Zij werd het middelpunt zijner gedachten. De smart werd minder snerpend en de wanhoop ging langzaam over in onderworpenheid. Lize predikte hem berusting, maar zij predikte hem ook werkzaamheid. Hij moest bedacht zijn op zelfbehoud; want het merkteeken der schande, zoo als de kerker den boetende op het gelaat drukt, moest hij nimmer dragen, of... hij zou verloren gaan!
Hij moest vluchten en dan.... dat wist God alleen. Hij moest zich van Lize afscheuren; hij moest alleen omdwalen, tot dat hij haar kon doen weten: ‘kom tot mij en deel met mij het eerlijk gewonnen brood...’
Daar ritselde het in het bosch. Een vogel, een haas misschien. De schemering was in aantocht en het wild zocht zeker zijn nachtleger op. Het werd tijd naar Lize te gaan om afscheid te nemen. O God, welk een gang! Was 't niet beter om zonder zulk een vaarwel heen te sluipen? Vader, Moeder noch Klara waagde hij onder de oogen te komen. Moest hij dan van hen scheiden zonder een enkel woord? Die brave vader, wiens zielenadel hij nu eerst begrijpen, die tedere, lieve, beste moeder,

{==82==} {>>pagina-aanduiding<<}
wier trots hij was, die hem nog wel niet zou veroordeelen, maar toch tegenover de waereld zijn naam niet meer zou durven noemen! En dan Klara, die hij zoo streng had beoordeeld, aan wier onschuld hij wel moest gelooven, maar die hij als misdaad toerekende, dat ze den schijn van schuld op zich geladen had! Maar niet langer gepeinsd, niet langer in eigen boezem gewroet! Hij moest voort, hij moest handelen, want daar blonk reeds een ster. Ieder uur toevens maakte zijn vlucht moeielijker, bracht de Justitie meer macht over hem aan. Hij vermande zich en zette de half verstijfde ledematen in beweging. Met veel moeite wond hij zich door het dichte hout heen, telkens schichtig om zich heen ziende bij het vallen van zoo menig dorrend blad, telkens trillend bij het geluid zijner voetstappen of der takken, die hij om- of ter zijde boog.
Hij naderde den binnenweg; hij zag de grijze streep, zoo als het mulle zandspoor in de schemering zich vertoonde, maar ook een menschelijke gedaante... Aan den rand van het bosch stond ze, onbewegelijk. Het koude zweet brak hem uit. Zou hij daar opgewacht worden door het Gerecht? Hij stond stil en gluurde voor zich uit. Afgrijselijk! Een paar loerende oogen ontmoetten de zijne. Er lag vuur in dien blik, verlangen om zich van hem meester te maken! Hij keerde zich om en wilde weêr het bosch in; maar daar bewoog zich die ge-
{==83==} {>>pagina-aanduiding<<}
stalte; zij verwijderde zich met een kreet van angst en in aller ijl. Hij had ruim zoo veel schrik aangejaagd als de onbekende hem. Kornelis schudde alle vrees af en drong naar den zandweg door en herkende in den vluchteling zijn vriend Hein. Hij riep hem aan en bracht hem tot staan. Hein was toch ook in de zaak tegen Jakob Iwema betrokken. Hein had het goed eens anderen getaxeerd, had mede getuigd, dat die vreemde boer heette, zoo als Stufken wilde dat hij heten zou.
‘Wat wil je van me? Laat me gaan! Ik heb mijn dag goed besteed, zóo goed, dat Griet, als ze niet verder weg is dan de maan, er plezier van kan hebben... De bom is gebarsten....’
‘Hein, we zijn bedrogen door Stufken... aangeklaagd...’
‘Vervloekte logen! Niemant kan 't gezien hebben als Griet, en gehoord als je engel van een zus alleen. Laat me gaan, jongen! Ik mocht je wel lijen, maar sedert je de brave meid nog een steen op het hoofd gooide - Vrouw Moes zeî 't me - haat ik je. Heb je hooren schieten? Een dubbel schot, en toen... 't was akelig, jongen, maar het moest... Onze lieve Heer heeft het gewild!’
‘Hein, ben je gek geworden?’ riep Kornelis, in de hoogste verbazing. ‘Ben je weêr aan het stroopen geweest?’
‘Ik?’ en die vraag klonk gejaagd. ‘Ik stroop

{==84==} {>>pagina-aanduiding<<}
niet meer; ik ben een ander mensch geworden, weet je dat dan nog niet? Ik ben den heelen dag voor Stufken naar Wervershof geweest om land op te nemen. Dat kan ik bezweren, en de tolleman ook, aan het hek bij den overlaat, je weet wel, een half uur boven Stoopmeer; daar heb ik nog een glas bier gedronken - klare neem ik niet meer en loterijbriefjens ook niet - en de vent zeî nog...’
‘Goed, goed! Waarom hou je me op? Ik heb haast. Je hebt me niet gezien, als ze naar me mochten vragen...’
‘Precies hetzelfde wat ik je ook zeggen wou. Ik heb je niet aangeroepen, want ik heb óok haast en ik wil niet, dat je me gezien hebt. Wat deê je daar in 't bosch? Jij bent ook veel veranderd, want je wilt hebben dat ik lieg. Nu, een logen om bestwil is geen zonde. Je hebt mij niet gezien en ik jou niet, begrepen?’
Kornelis knikte toestemmend; hij kon niet spreken. De ruwe opmerking van Hein had hem door hare waarheid getroffen. Ja, hij was veel veranderd: hij moest bidden, niet gezien, niet gevolgd te worden.
‘Hein, ben je strak nog aan 't kantoor geweest?’
‘Waarom?’
‘Heb je ook nog dienders gezien in den omtrek?’
‘Wat meen je daarmeê?’ vroeg Hein barsch, zelfs dreigend.
‘Wat kijk je me vreemd aan? Jij ook al? Denk je dan maar dadelijk dat het waar is, als je ergens

{==85==} {>>pagina-aanduiding<<}
van beschuldigd wordt?’ hernam Kornelis gedrukt.
‘Ik wil niet meer hooren; de duivel zit in je. Laat hij niet aan mij komen, of we gaan aan 't worstelen, en ik wil dat niet; ik wil je geen kwaad doen, bij God! neen, maar maak dan toch dat je weg komt.’ En met die zonderlinge woorden keerde Hein zich om en rende voort, den weg langs en het eerste zijpad in.
Kornelis wreef met de hand over het voorhoofd.
‘Wat is dat?’ vroeg hij zich af. De laatste woorden, door Hein tot hem op Spaarnwou gesproken, kwamen hem voor den geest; maar het bracht hem niet verder dan tot de gissing, dat Heins verstand sedert den dood zijner vrouw gekrenkt was.
Behoedzaam trad hij voort. Hij reikhalsde er naar Lize te zien en beefde toch voor dat wederzien; het zou een vaarwel zijn, voor altijd misschien. En dan zou zij hem vergeten! Ondragelijk denkbeeld! Neen, hij was van besluit veranderd: hij zou niet vluchten. Door te blijven liep hij nog de kans van de waarheid ontdekt te zien; de rechter zou schijn van werkelijkheid weten te onderscheiden. Door heen te gaan erkende hij zich schuldig. Hij was straks zeker nog onder den invloed der kinderachtigste vrees geweest, toen hij tot die vlucht besloot.
Hij was aan het doel van zijn tocht; hij stond in den welbekenden tuin en werd reeds opgewacht. Hij vergiste zich niet: de witte gedaante, die hij

{==86==} {>>pagina-aanduiding<<}
door het bloemhout heen bespeurde, was wel zijn lieve Lize, die de gure avondlucht voor hem trotseerde. Hij sloot haar in de armen en voelde haar hoofdtjen aan zijn borst rusten.
‘Eindelijk, eindelijk!’ nokte zij.
‘Hebt je dan lang op mij gewacht, beste? En dat in de kille herfstlucht!’
‘Ik heb niets gevoeld, maar ik dacht.... je weet wel, wat ik vreezen moest. Daar, lieve, beste man! Daar is wat ik bespaarde van het huishoudgeld: 't is óok geld, waar de woeker aan kleeft, maar het gebruik, dat jij er van maken zult, zal de smet doen verdwijnen.’
‘Neen, Lize, behoud het! Ik ga niet.’
Lize trilde. Het starrenlicht, dat een matten weerschijn op het lief gelaat leî, deed de bleekheid er van nog meer uitkomen. ‘Groote God, hij wil blijven!’ riep zij uit.
‘Ik zou door mijn vlucht juist voedsel geven aan de achterdocht. De schijn is tegen mij, maar de rechter zal bij nader onderzoek den waren schuldige wel leeren kennen.’
‘Dat is mijn vader!’ fluisterde zij zacht, op onbeschrijfelijk weemoedigen toon.
Als of dit nog niet bij hem was opgekomen, als of hij nog niet had kunnen gissen, dat Lize tusschen hem en haar vader stond, huiverde hij van ontzetting en bespeurde hij eensklaps wat offer van

{==87==} {>>pagina-aanduiding<<}
hem gevergd werd, wat offer hij brengen moest.
‘Gruwzaam! Gruwzaam! Ik moet den onschuldige bidden zich schuldig te verklaren, om den schuldige te redden. Ik kan misschien bewijzen dat gij onschuldig zijt, en ik moet zwijgen; door u te redden, klaag ik mijn Vader aan.’
‘Dus van u scheiden! Dus in den vreemde als balling rond dolen, zonder maag, zonder vriend....! spoedig vergeten door allen - misschien ook door u...’
‘Kornelis!’ nokte zij zacht.
‘Ge noemt me je man, en de Schrift zegt, dat de vrouw moeder en vader verlaten moet om haar man te volgen... Vlucht met mij en ik zegen wat geschied is...! Ik zal werken, zoo lang ik hoofd en hand gebruiken kan.’
‘Kornelis, de ongelukkige ginder is schuldig, oud en ellendig; gij zijt jong en hebt een rein geweten. Ik mag hem niet verlaten, zoo lang hij lijdt zoo als nu. Maar, bij den Alwetende en Algoede, van wien de sterren boven onze hoofden getuigen, zweer ik u trouw! Ik ben maar een zwakke vrouw, Kornelis, verzwaar dus mijn strijd niet! Als gij aanhoudt, dan volg ik, dan verlaat ik mijn ouden, door allen geschuwden vader; dan vertreed ik mijn plicht en vang den zwerftocht met u aan, dan offer ik mijn goeden naam op uit liefde voor u, maar het ware een booze daad!’

{==88==} {>>pagina-aanduiding<<}

‘Neen, neen! Vergeef mijn zelfzucht. Wij moeten scheiden. God, zegen haar en sterk ons beiden! Hemelsche Vader, maak haar last licht en laat mij haar éens terug zien!’ Hij drukte hartstochtelijk een kus op haar lippen en rende toen heen. Een kreet ontsnapte haar; zij breidde de armen uit, als om hem nogmaals te omhelzen; zij poogde zijn naam te stameren, maar haar stem stikte in haar tranen. Hij was heen, voor altijd heen; zij had haar grootsten schat verloren; zij had hem in ballingschap gezonden; zij, koud, ongevoelig wezen, had van hem gevergd, wat hij, de fiere man, het moeielijkst geven kon: zijn eerlijken naam. Zoo hij nóg terug keerde, dan zou ze met hem gaan en alles prijs geven.
Maar hij kwam niet terug. Hij had het woord van afscheid uitgesproken en aan verderen tweestrijd een einde gemaakt.
Zij stond als versteend; tranen had zij niet meer, woorden, gedachten evenmin. De koude avondwind speelde met haar lokken, zij merkte het niet; hoefgetrappel had in haar nabijheid op den straatweg geklonken, zij hoorde het niet. Daar sprak een ruwe mansstem haar toe. Het was, of zij wakker schrikte. Een marechaussée stond voor de heining, die den tuin van den publieken weg afsloot, en vroeg haar wie hier straks geweest was. Het was een strikvraag. De brigadier, die slechts zelden hier in den omtrek kruiste, had in de verte een persoon

{==89==} {>>pagina-aanduiding<<}
meenen te zien, en het meisjen, dat daar in de avondlucht stond, zeker omdat ze een onderhoud met iemant gehad had, scheen hem aan te duiden, dat die persoon dezelfde was, dien zij opspoorden.
‘Wien zoekt ge?’ sprak Lize op haar beurt, terwijl zij de hand aan haar hart bracht, als om het bonzen er van tegen te gaan.
‘Den moordenaar van Mijnheer Reaal.’
‘Is die vermoord?’
‘'t Schijnt je erg te ontstellen, juffer! Ge weet meer dan ge bekennen wilt. Wie is hier geweest?’
‘Niemant!’ en zij klappertandde bij het uitspreken van dat woord.
‘Gij zijt de dochter uit dit huis? En op het kantoor hier was zekere Kornelis van Ommeren bediende! Die is hier geweest en juist dien zoeken wij.’
‘Hem, hem? Hij is ver weg... Voor een uur of drie was hij hier.’
‘Dat zijn versche voetstappen hier in het zand.’
‘Zoo als ik zeg: van middag te drie uur is hij hier geweest en langs den dorpsweg heen gegaan.’
‘We zullen juist den anderen kant nemen.’
De marechaussés raadpleegden met elkander, waarvan het gevolg was, dat zij, na haar toegeroepen te hebben, dat ze nader van hen hooren zou, in allerijl den weg insloegen, dien Kornelis was langs geijld.
Lize wist niet of zij goed had gehoord, of zij in de werkelijkheid leefde, of niet alles een bange droom

{==90==} {>>pagina-aanduiding<<}
was. Mijnheer Reaal vermoord! Kornelis daarvan beticht! Had dan alles tegen hem saâmgezworen? Hij zou die daad evenmin gepleegd hebben als die andere, en toch... hij had reeds eens de hand tegen den vervolger zijner zuster opgeheven, en van middag - in de razernij der wanhoop... Neen, Kornelis kon dat niet gedaan hebben; maar God gave, dat hij mocht ontkomen, want nu werd er jacht op hem gemaakt als op een stuk wild. Haar ontstelde verbeelding tooverde haar het misvormde lichaam van den verslagene voor den geest. Achter gindschen boom loerde de moordenaar en in de toppen der boomen ruischte de wind haar het woord moord van alle zijden toe. Met een kreet van schrik en ontzetting vluchtte zij heen, haar woning binnen, waar de oude dienstbode bij de plotselinge verschijning aan een geest dacht. ‘Een wandelend lijk, zoo als juffer dien avond leek, had ze nog nooit gezien:’ dit was haar indruk geweest, zoo als ze later nog dikwijls vertelde.


VIII.

Ter zelfder tijd knapte het vuurtjen en straalde het lamplicht vrolijk in de huiskamer van Vrouw Moes. Het was er prettig en gezellig in het anders

{==91==} {>>pagina-aanduiding<<}
eenzaam en kil vertrek. Sedert van Ommeren met vrouw en kinderen daar hun intrek hadden genomen, waren alle kamers der bleekerij bewoond en het beste zelfs gebruikt geworden. Vrouw Moes was van gierig spilziek geworden, zeî de buurt, maar 't was niet waar. Vrouw Moes was nooit gierig geweest, maar altijd zuinig, en dat kwam haar nu te stade, nu zij het bespaarde met een blijmoedigheid, die de weldaad eerst haar echt gehalte gaf, wegschonk. Vrouw Moes, die zoo haastig oordeelde en daarom zoo dikwijls op haar oordeel terug moest komen, had dit ook ten aanzien van Baas van Ommeren moeten doen. Was die man met ‘karnemelk in plaats van bloed in de aâren’ haar antipathie geweest, ze had geen woorden genoeg, om dienzelfden man te prijzen na zijn laatste moedige daad tegenover Mijnheer Reaal. Alleen was ze van oordeel, dat de Baas te zachtzinnig was te werk gegaan en den volbloed-zondaar een les had moeten geven, die hij geestelijk noch lichamelijk ooit had kunnen vergeten. Nu, 't was gebeurd... maar ze had er wel bij geweest willen zijn, om den Baas een handtjen te helpen.
‘Dat doet een mensch nog eens goed, dat er in Gods waereld niet allemaal flauwerts rondloopen. Dat zal je goed doen, Klaar, dat je vader gedurft heeft. Kom, het hoofd nu naar boven! Je vader was nooit een hachjen, en dat hij nu de hand uit

{==92==} {>>pagina-aanduiding<<}
de mouw heeft gestoken, bewijst dat hij veranderd is, en als zoo'n man verandert, dan is 't voor goed, hoor je - ik ken mijn volk.’
En ze had ditmaal volkomen gelijk. De bleeke Klara, die sedert een paar dagen weêr wat op mocht zitten, schudde wel weemoedig met het hoofd en wantrouwde den glimlach, die op Moeders wang was verschenen bij vrouw Moes' woorden, maar Baas van Ommeren was werkelijk een ander man geworden. Nu hij de kracht in zich zelven had gevonden, om de zware boei, die hij jaren lang had getorst, te verbreken, had hij zich waarlijk vrij gemaakt. Zonder dat hij het nu nog vermoedde, was de sfeer, waarin hij de laatste dagen had geademd, de weldadigste geweest voor den groei van wat er in zijn binnenste ontkiemde. Naast Vrouw Moes toch was hij begonnen zich er over te verwonderen, dat hij zich niet eer had losgemaakt, niet eer alle krachten had ingespannen, om langs een anderen weg, dan die der egyptische dienstbaarheid, het brood voor zich en de zijnen te winnen. ‘Wie A zegt, moet B zeggen en tot Z toe gaan,’ had Vrouw Moes gezegd, en de Baas had er naar gehandeld. Hij was iederen dag er op uit geweest, en had iederen avond familieraad gehouden, in welken de gastvrouw zich telkens als presidente gelden deed. En eindelijk was hij geslaagd. Met van vreugde stralende oogen - zijn vrouw verklaarde, dat ze hem zelfs op zijn

{==93==} {>>pagina-aanduiding<<}
trouwdag niet zoo gezien had - was hij dien middag thuis gekomen.
‘Niets los laten voor de heele boel bij mekaâr is,’ had Vrouw Moes gezegd. ‘Van avond trakteer ik op een extra keteltjen. Chokolaat is er na den dood van Govert zaliger niet in huis geweest, maar van avond komt zij er in; en Klaar moet een kommetjen meê lepperen en die verliefde Kloris ook - waar zit me de jongen? Ik heb hem den heelen dag niet gezien. Onder ons gezeid en gebleven, als ik een jongen was en zoo'n deern aan den arm had, dan zou ik ook zoo samperloenig wezen, want je moet zeggen, mijn nicht is een preutsch ding, maar een allerliefst bekjen ook.’
De laatste woorden moesten als troost gelden voor de ouders over het ditmaal ongewoon lang wegblijven van hun zoon. De ketel met chokolade dampte op de tafel en vijf kommen stonden er om heen geschaard, die, hoewel van het grootste kaliber, nochtans tot den ketel mochten opzien als de kiekens van éen dag tot de van moederweelde trotsche klokhen.
‘Baas, jij voor het vuur! Het manvolk is kouelijk van nature,’ zeî ze knipoogend tot Moeder. ‘Daar zat Govert zaliger ook altijd, en dan liet hij mij maar begaan.’
Het had er al den schijn van, dat ze hem maar dikwijls aan het haardvuur had neergezet, ‘om vrij te mogen begaan.’

{==94==} {>>pagina-aanduiding<<}

‘Moeder, een kooltjen? En jij, jong ding met je bevroren bloed in je lijf, ook iets kneuterigs onder je?’
Geen wonder, dat het vrouwelijk personeel niet tot het haardvuur behoefde te naderen, want het haardvuur was tot haar gekomen en gloeide meer onder de voeten dan de haardplaat het onder die van den Baas deed. Van Ommeren, in zoo verre ongelijk aan Govert zaliger, merkte het op en deed daarvan glimlachend blijken, waarop Vrouw Moes, die zich nog nooit door een mannenverstand had laten vangen, ten andwoord gaf, dat het kooltjen in den stoof niet was om te verwarmen, maar om het zweet te doen opdroogen, dat een dag ‘hard sjouwens’ naar buiten had gejaagd. ‘Maar dat's tot daarentoe,’ vervolgde zij; ‘ieder grijpt nu maar naar zijn kommetjen en dan gaat de Baas vertellen. Eerst moet ik de vlegels daar in de keuken in 't humeur houden; je krijgt anders van 't luie volkjen niets gedaan.’
Een groote spoelkom werd met het kokende, donkere vocht gevuld, een schep bijna zwarte suiker er in rond gewoeld. Trui kwam op den forschen roep binnen en verdween weder met den dampenden kom en een van vreugde stralend gelaat. Ze had ‘die bruinigheid’ nooit geproefd, maar ze wist, dat de Burgemeester zoo iets op Nieuwejaarsmorgen aan de leden van den Raad schonk, als die hem kwamen feliciteeren.

{==95==} {>>pagina-aanduiding<<}

‘Nu zal Vadertjen beginnen,’ zeî de welluidende stem van Klara, die ongemerkt van haar stoel was opgerezen en achter de beide vrouwen om, haar vader om den hals was gevallen. Zij had gezien, dat hij in de laatste oogenblikken niets anders had gedaan, dan op den leêgen stoel tegenover hem te staren: de plaats voor Kornelis bestemd.
‘Hij zal wel komen, Vader! Over hem hoeft u niet bezorgd te wezen.’
‘Wat's dat? Stil weggeslopen? Begint het ouwe leventjen weêr? vroeg Vrouw Moes in volle scherts; maar ze kwetste met het laatste woord diep. Klara werd eerst vuurrood en toen marmerwit, en schoof, als een diefegge, beschroomd naar haar stoel terug. De tranen stonden Moeder in de oogen; deze nam de kleine, smalle hand haars kinds in de hare. ‘Onze goede, brave gastvrouw zeî het alleen uit scherts, lief kind!’
‘En men schertst alleen met wat men zelf niet voor ernstig houdt,’ voegde de Baas er bij.
‘God bewaar me, lief kind, wat denk je wel van me? Ik wou liever die volle ketel kokende sjokolaat zoo maar naar binnen gooien, dan je zeer doen. Kom, kom, dat komt van je ziekte: 't is zenuwzwakte. Nog een kommetjen maar en wat hijlikmaker er bij... Hijlikmaker, nou je weet wel! Je weet toch wel wat een hijlik is?’
Tegen haar van een huwelijk te spreken! Och,

{==96==} {>>pagina-aanduiding<<}
de goede vrouw wist niet wat fijnheid, wat een zielewonde was, en hoe die te verbinden. Maar goed was ze, door en door goed.
‘U moet er maar niet op letten. Juist, 't is zenuwzwakte. Ik weet toch wel, dat u me niet zeer hebt willen doen,’ zei Klara met zoo'n lieven blik, dat het Vrouw Moes tot aan de teenen doorging. In zich zelven dacht Klara er echter bij: ‘Als deze, die zoo goed en lief is, zonder het te willen mij bij het eerste onbewaakte woord mijn verleden herinnert, hoe zal dan de waereld daar buiten wel handelen?’ en die gedachte deed haar rillen.
Moeder was middelerwijl op den leêgen stoel tegenover haar man gaan zitten, onder voorgeven, dat zij van avond het vuurtjen goed gebruiken kon.
‘Nu, dan moet de jongen straks maar naast zijn zus plaats nemen,’ zeî vrouw Moes, die al weêr wat sprak, wat beter gezwegen was. ‘Hij blijft al heel lang weg,’ vervolgde ze, met den moed der wanhoop van iemant, die begrijpt iets verkeerds gezegd te hebben, zonder juist te weten waarom, en wel hoopt weêr alles goed te zullen maken door maar recht op den man af te gaan.
‘Hij zal bij zijn patroon veel werk hebben,’ andwoordde de Baas, om zich heen ziende.
‘'t Moet 't laatste werk wezen dat hij voor zoo'n patroon doet. 'k Wou liever, dat de jongen zin had in de bleekerij, en als Lize dan wou... Maar zoo'n

{==97==} {>>pagina-aanduiding<<}
opgespelde kapel... verbeeld je, die aan de kuip!’ en ze schaterde het uit. ‘Komt, weest jelui toch ook vrolijk en kijkt me niet zoo zuur! 't Moet alles terecht komen, en nu de Baas heeft wat hij zocht, nu kan de jongen, al wou hij ook, niet hier blijven; hij moet met jelui meê. Vertel nu, Baas! en al de muizenissen gaan in eens weg.’
De Baas vertelde, maar niet zoo als hij 't 's middags had kunnen en willen doen: vrolijk en opgewekt. Hij had een huisjen gehuurd, op een kwartier afstands van de hoofdstad, een huisjen met besten moesgrond. Hij zou groenten teelen en die in de stad ter markt brengen. Vrouw en dochter zouden hem helpen.
‘'t Zal vroeg dag en laat nacht voor ons wezen, maar met Gods hulp en een gezond lijf zullen we er komen.’
‘Amen!’ zeî Moeder.
‘Dat's heerlijk! Hier van daan en toch buiten!’ riep Klara. ‘Moeder en ik nemen de doperwten voor onze rekening en de spergieboonen, en als het er af kan, dan een klein, een heel klein plekjen gronds voor een bloembed. Kan dat, Vader, kan dat?’
‘Hoor me dat tjilpen eens! 't Lijkt wel een vink,’ zeî Vrouw Moes.
Vader knikte haar glimlachend toe; er viel weder een zonnestraaltjen in zijn duisternis.

{==98==} {>>pagina-aanduiding<<}

‘En hebben we een ruim uitzicht? En zien we op water en weiland? Toch niet te veel boomen, wel?’
‘Neen, waarlijk niet. Hoe zou het anders met je doperwten en je spergieboonen gaan, olijke tuinierster? Maar bloemen zul je hebben; Moeder haar heliotropen en jij je moschrozen; daar heb ik voor gezorgd.’
‘En is er een goede kamer voor u en Moeder?’
‘Beneden hebben we er twee en een keuken, en boven nog twee en een zolder.’
‘Maar, Vadertjen, dat is een paleis! Hoeveel is de huur dan wel?’
‘Zes honderd gulden, met den grond.’
Moeder en dochter keken elkaâr aan, stom van verbazing.
‘De eerste drie maanden zijn betaald.’
‘Maar, Vader!’ klonk het uit beider mond.
‘En den knecht, die er vroeger werkte, heb ik ook ingehuurd voor zes gulden in de week.’
‘Man, heb je je niet in te veel zorgen gestoken? Van onze tien gulden 's weeks konden we niet overhouden, en de winter staat voor de deur.’
‘Daarom staat er ook weinig meer op den grond dan boerenkool,’ hernam hij, zich blijkbaar in het verbazen van vrouw en kind vermeiend. Hadden die twee Vrouw Moes maar eens aangezien, dan hadden zij 't raadsel wellicht opgelost gevonden;

{==99==} {>>pagina-aanduiding<<}
want die zat maar in zich zelve te lachen en de handen in den schoot te wrijven, alsof zij ze van schier onuitwischbare smetten wou zuiveren.
Het vermoeden, dat er een weldoende fee in het spel was en hoe die heette, kwam het eerst bij Klara op. Plotseling rees ze van haar stoel en nam zij Vrouw Moes' dikke, roode handen en drukte die, terwijl ze fluisterde: ‘Ge zijt toch een engel, ons van den lieven God gezonden!’
‘Kind, spreek toch zoo niet! Wat heb je toch in je stem? 't Is krek of ik ons orgel hoor als het zacht speelt op goeden Vrijdag. Niet meer van die praatjens!’ vervolgde ze. ‘Ik heb het je Vader maar geleend, en intrest moet hij me ook betalen; ik geef nooit iets voor niets, dat moest je al weten.’
Vader, Moeder noch Klara lieten zich door die woorden misleiden. Vrouw Moes wilde niet eens bedankt worden; niettemin was elks hart van erkentelijkheid vervuld.
‘En de kleuters, die jij zoo veel goed hebt gedaan, maken het wel,’ hernam ze op haar gewonen toon. De loop harer gedachten was te volgen. ‘De vrouw van dien Holofernes... hm! hm! nu ja, ik kan van mijn hart geen moordkuil maken - ik meen maar, die vrouw was waarachtig een betere Moeder dan de eigen was. Ja, ja, 't is meer gezien: een vrouw zonder kinderen heeft soms de beste moeder-
{==100==} {>>pagina-aanduiding<<}
schoot. God, ja, als ik.... nu, dat doet er niet toe.’ Ze stond haastig op, om de kommetjens nog eens te vullen, maar deed iets wat ze nog zelden had gedaan en anderen niet vergeven zou hebben - ze morste op de tafel.
‘Vrouw!’ zoo riep Trui, die juist nu, en dus ter kwade ure, naar binnen stoof, ‘heb je den bonk gehoord op de voordeur?’ De toegesprokene trok de wenkbrauwen saâm, maar Trui gaf ditmaal om de bekende teekenen van het naderend onweêr geen zier. In éen adem vertelde ze, dat er een steen, met een papier er om, tegen de voordeur was geworpen, en dat zij, naar buiten geloopen, een zwarte gedaante, wel tien voet hoog, had zien wegvliegen. Het gevondene voorwerp reikte zij over. Op het papier stond van buiten met potlood gekrabbeld: ‘Aan Baas van Ommeren,’ en van binnen, bijna onleesbaar: ‘Vaarwel, Vader, lieve, beste Moeder! Klara, vergeving!’
‘Er is een ongeluk gebeurd!’ prevelde van Ommeren. Vrouw Moes wist ditmaal geen woord te zeggen. Allen zagen elkaâr verslagen aan; Klara, de nog zoo zwakke Klara, zeeg achterover in haar kussen.
‘Ik ga naar Stufken,’ zei van Ommeren besloten. ‘Ik moet alles weten; daar zit een schelmerij achter.’
‘Die verdoemde deugniet!’ bromde Vrouw Moes.
‘Een misverstand! Misschien een twist met juf-
{==101==} {>>pagina-aanduiding<<}
vrouw Stufken,’ zei Moeder. ‘Kornelis is armer nog dan voor veertien dagen....’
‘En daarom zou ze hem den bons hebben gegeven? Waarachtig niet! Daartoe ken ik haar te goed; wat je ook van haar zeggen kunt, dat niet! Ze is niet laf; waarachtig, het tegendeel hoor je!’
‘Klara, vergeving!’ las Vader nogmaals. ‘Hij moet zich schuldig weten of onschuldig veroordeeld... Mijn jongen! Mijn eenige zoon!’ voegde hij er op een toon bij, die Vrouw Moes, als ze minder ontsteld ware geweest, weêr bij het bewuste orgel zou hebben vergeleken.
‘Paardenvolk!’ schreeuwde Trui, de kamer weêr binnenstormend. ‘De Schout is er ook, en die vraagt jelui allemaal te spreken. 't Heele dorp is op de been!’
‘Genoeg! Te veel al! Ik kom. Blijft me hier maar wachten,’ zeî ze tot haar gasten, waarna ze het hoofd der gemeentelijke policie tegemoet ijlde, welke magistraat in de twintig jaren van zijn ambtelijke loopbaan nog geen tiende deel van de moeiten en beslommeringen had ondervonden als deze éene dag hem bracht. Van hem hoorde zij in 't kort de vreeselijke geschiedenis. Kornelis van Ommeren, reeds beticht van misbruik van vertrouwen, van oneerlijkheid, werd nu verdacht - 't was reeds meer dan een bloot verdenken - Mijnheer Reaal dien namiddag te hebben doodgeschoten. Hij had den verslagene reeds eens met zijns Vaders geweer

{==102==} {>>pagina-aanduiding<<}
gedreigd, en dat zelfde geweer was nu in het bosch bij het lijk gevonden. De misdaad scheen niet alleen uit wraakzucht geschied te zijn, want het prachtig repetitiehorologie, dat de verslagene altijd bij zich droeg, was niet bij hem gevonden.
Vrouw Moes, die zelden iets akelig vond, had toch van een moord een afgrijzen. In den Nieuwspost - het eenige blad dat onder haar gelijken gelezen werd - had ze soms van zulk een daad gewag vinden gemaakt. 't Was altijd echter ver af gebeurd, maar nu, zoo dicht bij, op het dorp, 't was om te rillen!
‘Niemant verwijdere zich,’ beval de Burgemeester, die ditmaal al de uitgangen liet bezetten, ‘wij moeten een huiszoeking doen.’
‘Bij mij? Zoek je bij mij een moordenaar? Schout, denk je dan...? 'k Heb dien Reaal nooit mogen lijden, 't was een izegrim van een vent, maar denk je dan, dat ik met een moordenaar in een huis zou willen wezen?’
‘Maak mij mijn taak nog niet moeielijker dan ze al is,’ hernam de Burgemeester plechtig. ‘Ik moet huiszoeking bevelen. De naaste bloedverwanten van den schuldige, ik wil zeggen: van den vermoedelijk schuldige, wonen immers hier?’
‘Ik wou dat ze op de Mokerheî zaten!’ bromde Vrouw Moes. ‘Neen, lieve God! neen, zij kunnen 't niet helpen en ze zijn zoo door en door misera-
{==103==} {>>pagina-aanduiding<<}
bel. In Gods naam dan, zoekt waar je zoeken wilt, maar niet in Klaartjens kamer.’
‘Daar juist het eerst,’ beval de Burgemeester. Vrouw Moes ondervond wat ze nooit had denken te ondervinden: ze was niet meer baas in haar eigen huis.
Een half uur later trad de Burgemeester weêr naar buiten, met een steen en een stuk papier in de hand, dat hij den verpletterden vader uit de hand had gerukt; en toen klonk het: ‘Brigadier, het spoor is gevonden: de verdachte is hier geweest. Hem van nacht geen rust gelaten; vóor den ochtend moet hij in de boeien zijn!’


IX.

Het was een heerlijke Oktoberdag. De nevelen, die des morgens het uitspansel bedekt hadden, waren weg gevaagd en de zon goot haar gloed op bosch en beemde, welke ze als in een bad van vloeiend goud doopte. De eiken praalden nog in vollen dosch, maar de beuken en iepen toonden reeds menig geelend blad; de sparren groenden, maar de linde- en kastanjeboomen hadden het vroeger zoo rijke lover reeds bijna geheel afgeschud. De kleurschakeering in de Spaarnwouder bosschen werd er door verhoogd. 't Was, hoe effen de hemel ook ware, hoe rijk het licht ook tintelde op gras-
{==104==} {>>pagina-aanduiding<<}
spriet en boomtwijg, of er een grijs-blauwe wadem in den dampkring hing, een wadem, die een toon van liefelijken weemoed over alles heenspreidde. Verrukkelijke herfstdag, die niet alleen tot genieten, maar ook tot heiligen ernst stemt! De natuur gelijkt dan de teringzieke, wier einde nabij is, maar die een schitterend oog en frisschen blos vertoont, vroeger kenteekenen van lust en gezondheid, maar nu de voorboden van een langen, langen winternacht. Een herfstdag! Voor wie slechts hooren wil fluistert er een onbeschrijfelijk zachte stem in het rond. Wie haar verstaat, voelt zich het hart vertederd, voelt aandoeningen oprijzen, die boven het alledaagsche streven verheffen, voelt een smachtend verlangen ontkiemen, dat de zichtbare sfeer niet bevredigen kan.
Gevoelde ook zij, die daar ginder langs de bloemperken langzaam voortschreed, nederig gegroet door wie zich op haar pad bevonden, den invloed van hetgeen haar omgaf? Zij was in diepen rouw gehuld en voor haar gelaat wuifde een dichte, zwarte sluier. Hef dat krip op, treurende weduwe, en blik vrij in het rond! Het gebod der mode behoeft hier niet gehoorzaamd te worden, daar het gemoed hier geene behoefte moet kennen tot afsluiting en afzondering van de buitenwaereld. De stem, die van rondom u toezuist, zal niet in strijd zijn met den weemoed uws harten!

{==105==} {>>pagina-aanduiding<<}

Mevrouw Reaal hoorde niet. Voor haar sprak de natuur geen sylbe; voor haar ruischten slechts de vleugelen der fantazie, die haar beloofden voort te dragen naar een sfeer, waarvan de zichtbare waereld geene afschaduwing kon heten!
Zij was alleen gebleven met haar smart. Kan er ook troost toelichten uit den gouden zonnestaal, kan het getjilp en gefluit in het nog geurende hout, het gonzen en dommelen in de reine lucht tot blijmoedige hope stemmen, daar het de vermoeide gedachte keert van dood en ondergang, - Mevrouw Reaal ontving dien troost, genoot die verheffing niet. Zij kon dat niet; want zich af te sluiten van het leven buiten zich, achtte zij plicht, en wat daarin opofferends mocht schuilen, achtte zij een boete tot verzoening, een middel tot hoogere heiliging.
Jammervolle dagen had ze doorleefd, sedert den geweldigen dood haars gemaals. Betsy alleen, de schrandere Betsy, die Mevrouws woorden ried, nog eer ze gesproken werden, was bij en om haar geweest. Neen, toch was zij de eenige niet geweest. Ook de kinderen, die Moeder en Vader dierven, had ze bij zich geduld. De aanblik der jeugd had haar echter niet blijder, het bewustzijn, dat ze nog gewichtige plichten te vervullen had, haar niet hooger gestemd. Het stameren der jongsten, het gesnap der ouderen had haar geen afleiding kunnen

{==106==} {>>pagina-aanduiding<<}
geven, want in haar tegenwoordigheid scheen de jeugd haar aard te verloochenen, was de vrolijkheid in bedeesdheid, de speelsche dartelheid in vreeze overgegaan. ‘Neem ze van mij, ik heb geen lust in dezelve!’ had ze gefluisterd, en dat woord deed, naar het bleek, het schijnbaar gedoofde leven in de kleinen weêr ontwaken, want kraaiend en stoeiend, speelend en dartelend ging het troepjen met Betsy de trappen af. Wat het zonlicht en de dauwdrup is voor de bloem, is het liefderijk hart voor het kind, en Mevrouw Reaal had slechts mededoogen, maar geen liefde te bieden.
Geen liefde? O, toen ze, vermast van schrik, naast het lijk haars echtsgenoots neerstortte en zich beklaagde hem verloren te hebben vóor ze hem gevonden had, toen scheen ze er niet verre af te zijn de heiligste aandoening van het menschelijk gemoed te kennen, toen trilde er in den toon harer stem iets warms, dat aan het ontstaan van een nieuw leven niet wanhopen deed. Ze had God den Heere willen verzoeken. Ze had in dien oogenblik een wonder van Zijn Almacht willen afbidden, opdat die verstijfde mond nog een enkel woord spreken, dat starre oog nog een enkelen blik op haar vesten mocht! Het hart had toen gesproken, maar later hernam het verstand, of wat zij daarmeê bedoelde, zijn recht. Daar rukte haar kennis aan met den hoogmoed, het ompantserd geloof met de gehelmde

{==107==} {>>pagina-aanduiding<<}
hope. Zij schreide bitter: het was om hém, dien zij het eerst lief had gehad, maar die haar van zich had gestooten; het was om hém, die meer en meer van den rechten weg gedwaald, steeds kronkelende zijpaden had ingeslagen en te midden zijner zonden opontboden, geopenbaard moest worden voor den rechterstoel Christi. Zulk een sterven was een straffe des Gerechten! Soms dook het verre verleden nog eens voor haar op; soms zag zij hem in al zijn mannelijke schoonheid haar de hand bieden, zag zij hem zich tot haar overbuigen, voelde zij den bruigomskus op hare lippen tintelen en was zij gereed, de armen naar dat liefelijk beeld uit te breiden; maar meest stond het gister voor haar: het lijk, het koude beeld met de wijd geopende oogen, zonder dat er een blik in leefde. Zij had gelijk: ze had veel te vergeven, - een gantsch leven was door hem verwoest; maar indien ze had kunnen bekennen, dat ook zij vergiffenis behoefde, dat ook zij over een menschenleven de schaduwen des doods had helpen uitspreiden, dan zou ze op hoogeren vrede hebben te hopen dan nu, dan zou ze een paar sporten zijn opgeklommen op den ladder, die zich in de wolken verliest en waar langs de engelen opklimmen en nederdalen.
Afgemeten bleef zij voortgaan. Het was de eerste maal, dat zij haar grootsche woning verliet, de eerste maal, dat zij als weduwe naar buiten trad.

{==108==} {>>pagina-aanduiding<<}
Mevrouw Nakooper en Freule Dubling waren bij het eerste bericht van het voorgevallene toegesneld. Gene vernam, dat Mevrouw nog niet recipieerde en was vertrokken met het vaste voornemen, om zich nooit weder aan eenig verwijt van dien aard bloot te stellen. Freule Dubling was echter wel toegelaten: zij had met Constance gebeden, maar toch niet met die kracht, als den Heere bij het richten van zulk een ziel welbehagelijk moest zijn. Van het Hof had zij een kondoleantiebrief ontvangen. Bij haren bijbel had zij dien nedergelegd, en beiden werden dagelijks ter hand genomen en gaven na lezing en herlezing moed en troost. Heden had zij zich voorgenomen de eerste bedevaart te doen naar het graf des verslagenen. Vóor het doen van dien tocht had zij den dokter geraadpleegd, die haar, met een zweem van ironie, had medegedeeld, dat hij dát niet gevaarlijk vond, - door welke gereede toestemming al de argumenten vervielen, die zij bij een weigering, welke zij verwacht had, had willen aanvoeren.
Ze had door tusschenkomst van den Burgemeester, die schier iederen dag zijn opwachting op Spaarnwou was komen maken, van den Gouverneur der Provincie verlof bekomen, om haar gemaal op ‘de plaats’ te doen begraven, en wel op dezelfde plek waar hij gevonden was. Daar zou een monument worden opgericht van zwart met

{==109==} {>>pagina-aanduiding<<}
arabesken van wit marmer en daarin gebeitelde vergulde letters, vermeldende de titels van den doode, de dagteekening van zijn geboorte en van zijn verscheiden en een toepasselijke bijbeltext, omtrent welken zij nog in het onzekere was. Op dit oogenblik wees de omgewoelde aarde nog maar alleen het graf aan. Toch zou ze, zich daar bevindende, meer onder den invloed van het gebeurde zich kunnen terugdenken, zou ze zich nog beter kunnen veroodmoedigen dan onder het gebed van Dominee Stins, die, op haar dringend en herhaald verzoek, bij de open lijkkist, in het bijzijn van al de domestieken, op zijn manier, dat is flauw en waterig, gesproken had.
Ze was den vijver langs gegaan en naderde het bosch, waar een pad zich doorheen kronkelde. Daar stond een oude tuinknecht te schoffelen. Zijn hair was zilverwit, zijn hoofd op de ingevallen borst gezonken; toch lag de blos der gezondheid op het zachtzinnig gelaat en glansden de bruinen oogen. Hij nam, even als al de anderen, zijn pet eerbiedig af en had reeds zijn kort, zwart gerookt pijpjen, dat sedert Mijnheers dood als met een tooverslag uit aller vestzakken gekomen was, weggeborgen, toen hij Mevrouw in de verte had zien aankomen. Deze bleef met den gewonen statigen stap voortgaan, zonder hem aan te zien of zijn groet te beandwoorden.

{==110==} {>>pagina-aanduiding<<}

‘God sterke u!’ fluisterde hij, en de wind bewoog de sneeuwwitte hairen en deed ze wuiven langs het gerimpelde, door weêr en wind gebruinde en verweerde gelaat.
Mevrouw Reaal stond onwillekeurig stil.
‘Ik hoop niet, dat ik Mevrouw affronteer, maar ik heb zoo'n diep medelijden. Ik ging ook in het zwart, Mevrouw! 't Is al zeuventien jaar geleden, maar het heugt me nog als de dag van gisteren.’
‘Men vergeet dat nooit, goede man!’ zeî Mevrouw met eenigzins trillende stem.
‘'t Was mijn vrouw, mijn goede, trouwe Leentje.’ Toen ze leefde noemde hij haar altijd Leen, maar na haar dood had hij dat nooit meer van zich kunnen verkrijgen. ‘'k Was twintig jaar met haar getrouwd, en 't was niet alle dagen mooi weêr geweest, maar ze hielp me er altijd goed door. En als je dan oud bent geworden, dan heb je mekaâr nog meer noodig en juist toen moest ik haar missen.’
‘Je denkt dus nog dikwijls aan je vrouw? Dat's braaf, goede man!’
‘Ja, dat doe ik. Leentje is niet vergeten en ik hoop gauw bij haar te wezen. Mevrouw gaat zeker naar het graf? Ik weet niet meer waar mijn Leentje leit, want ze is van de diakenie begraven, maar dat doet er niet toe waar het lijf is weggestopt, dat toch maar stof is. Leentjen, mijn Leentjen, zit nog bij me aan tafel, op haar stoel vlak over me,

{==111==} {>>pagina-aanduiding<<}
en ze pikt nog altijd den grootsten aardappel voor me uit den schotel... Toch zal ik blij wezen als ik bij haar kom, en dat zal wel gauw gebeuren.’
‘Die gelooven haasten niet!’ zeî Mevrouw, terwijl ze hem een zeeuw in de hand stopte. Zij gevoelde niet den minsten haast om bij haar man te komen en had dus het gevorderd geloof. ‘De Heere zal u niet verlaten in de ure der benauwdheid!’ voegde zij er bij, waarna zij voortschreed, geroerd, maar ook over zich zelven te vreden: ze had een goede daad gedaan.
Ze had den ouden man rheumatische pijnen kunnen besparen, als ze hem verlof had gegeven zijn pet op te zetten, terwijl hij met haar sprak. Dat ze dit niet had gedaan verweet hij haar niet, maar dat ze hem dat groote geldstuk had gegeven, juist op dit oogenblik vond hij... ja, hoe zou hij het noemen? ... niet aangenaam voor zijn gevoel. Hij was maar een arme afgewerkte stumpert, die ook van de diakenie begraven zou moeten worden en dus een zeeuw heel goed gebruiken kon. Als die hem Zaterdags avonds door den nieuwen tuinbaas in de hand was gestopt, dan had hij wel willen neuriën van plezier, maar nu hij met Mevrouw zoo als mensch tot mensch had gesproken, neen, nu had hij het stuk geld maar liever niet gekregen.
Daar lag het graf van Henrick. Te midden van eenige cypressen, die daar reeds geplant waren,

{==112==} {>>pagina-aanduiding<<}
zou het monument verrijzen. Zij knielde op den omgewoelden grond, boog het hoofd en vouwde de handen. Zij bad: om genade voor hem, dien zij had willen naderen, maar die haar had verstooten; om kracht voor haar, om steeds krachtiger bevestiging van haar allerheiligst geloof aan de borgtochtelijke genade door de zoenverdiensten haars Gods en Zaligmakers.
In haar gebed verzonken had zij den voetstap niet gehoord van Dominee Stins, die aan het heerenhuis had vernomen, dat Mevrouw de plaats was ingegaan, maar met den uitdrukkelijken last, om niemant haar te laten volgen! Die last mocht ieder, behalve hem betreffen, dacht Dominee, die in de goede dagen maar zelden op Spaarnwou was gezien, maar sedert de kwade waren aangebroken meermalen daar ongeroepen was verschenen. En toch, Dominee hield er anders wel van, ook in goede dagen op een patricische buitenplaats te verschijnen, want bij al de achtenswaardige eigenschappen van hoofd en hart - een zinrijke onderscheiding, zoo als men in 't jaar 38 nog geloofde - had hij een oog, niet alleen voor grootheid naar God, maar ook naar de waereld. Mijnheer Reaal scheen dus ook hem geimponeerd te hebben, zoo als hij 't ieder op het dorp had gedaan.
Zoo als hij daar in eenigzins eerbiedige houding achter de biddende stond, was hij een meer aan-
{==113==} {>>pagina-aanduiding<<}
dachtige beschouwing wel waard. Bij den eersten oogopslag erkennen wij in hem den man van goede afkomst. De gemakkelijkheid zijner bewegingen, geheel vrij van aanmatiging, maar ook van beschroomdheid, bewijst het reeds bij den eersten aanblik. Gewoonlijk draagt hij den preekrok dier dagen, zonder kraag en met éen rij knoopen, een korten laken' broek, aan de knie vastgemaakt door een paar stalen gespjens, zwart zijden kousen en lage schoenen aan den welgevormden kuit en voet. Op dit oogenblik wordt veel van dat deftig officieel kostuum door een sluitenden overjas bedekt, die bijna den enkel raakt. Een driekante hoed siert zijn hoofd; werkelijk, hij siert hem. Al was het gelaat niet schoon, al was het voorhoofd buitengewoon laag, de neus in het midden bijna rechthoekig gebogen, de mond groot, toch maakte het geheel een gunstigen en vooral deftigen indruk. Dominee was bemiddeld, zelfs zeer bemiddeld, wat zijne deftige leefwijze, zijn deftige kennissen, zijn verlangen naar deftigen omgang, en zijn overtuiging van in het dorp eigenlijk nummer éen te zijn, volkomen verklaarde, zoo al niet wettigde. Maar gaf hem dit aanspraak op de meest welwillende gezindheid van de bewoners der buitenplaatsen en de aanzienlijkste ingezetenen, het maakte de klove, die hem van den minderen man scheidde, te wijder. De bedeelden ontzagen hem, maar de kleine burger, die in rang

{==114==} {>>pagina-aanduiding<<}
op hen volgden, voedden een bitteren haat jegens den waereldling, die, aan het nietig slijk verslaafd, een afgod maakte van zijn buik, met tollenaren at en dronk en een Christendom predikte zonder kracht of heerlijkheid.
Wat wonder dat de beweging door eenigen, ijverende voor de leer der Dordsche vaderen, begonnen, menigen aanhanger in het dorp telde en dat hun aantal gaandeweg toenam. De goede brave man! Hij genoot veel zegen in dit ondermaansche, dat hij maar geen tranendal kon vinden, maar in de laatste tijden had hij toch benauwde dagen gekend, dagen, dat hij inkeerde tot zich zelven en zich veroodmoedigde voor God, of, van heiligen ijver aangegrepen en overtuigd van de reinheid zijner bedoelingen, van den predikstoel de afgedwaalde schapen van zijn stal, de zoogenaamde Afgescheidenen, hekelde, ja soms geeselde. Toch was hij liberaal, hetgeen in '38 gants iets anders beteekende als heden; liberaal, zoo als men er onder de mannen van het gezach dier dagen bij dozijnen telde; liberaal voor wie dachten zoo als men zelf deed. Dominee Stins was liberaal en toch dreef hij den Burgemeester, die op dit punt wat heel gematigd was, tot strengheid aan, waar 't het uiteenjagen betrof van de onwettige bijeenkomsten der Afgescheidenen, die soms zich op schuiten vereenigden en in het midden van stroom of rivier psalmzongen tot groote erger-
{==115==} {>>pagina-aanduiding<<}
nis van de dienaren der gerechtigheid, die hulpeloos aan den oever stonden. En diezelfde man, die in zijn drift soms een Spaanschen ketterjager dreigde te worden, nam de partij op van Ds. Spijker, een Amsterdamsch prediker, toen ter tijd herhaaldelijk aangeklaagd van ongeloof en heterodoxie, en schreide bittere tranen bij het verhaal van de verongelijkingen, Mr. I. da Costa aangedaan, wegens diens steile rechtzinnige overtuigingen, overtuigingen, die in zoo menig opzicht met die der door hem vervolgde Afgescheidenen overeen kwamen. Van waar die inkonsequentie? Och, de mensch Stins was goed, was veel beter dan de Dominee. Zonder het te weten en zeker zonder het te willen predikte hij, voor wie hem aandachtig gadesloegen, de kettersche stelling, dat de godsdienst niet van leerstellingen afhangt, maar alleen zetelt in de reinheid des harten, en 
in de liefde tot den naaste.
Nog altijd stond hij achter de biddende. Wel verre van met haar in te stemmen gaf hij blijk van ongeduld, want een tip van zijn overjas werd in de hoogte geheven en in elkaâr gefrommeld, wat het gantsche dorp wist het - van drift, ja van toorn getuigde. Eindelijk rees Mevrouw Reaal op: hij kuchte. Zij zag verrast om, maar liet blijdschap noch ongenoegen blijken over het niet-opvolgen harer bevelen.
‘Ik heb u nog te danken, Dominee! voor het

{==116==} {>>pagina-aanduiding<<}
gebed, dat ge den laatsten Zondag in de Gemeente voor mij opzondt. Freule Dubling deelde het mij mede,’ zeide zij afgemeten.
‘Ik gevoelde dat ge kracht zoudt behoeven onder deze beproeving.’
‘Ik hoop altijd er vastelijk overtuigd van te blijven, dat de Heer kastijdt die Hij lief heeft.... Ik bid voor hém, Dominee!’ zeide zij geroerd, op de versche groeve wijzend.
‘Hij staat niet meer onder onze wet. Voorbeden voor afgestorvenen hebben de wijze hervormers....’
‘Twisten wij thands niet!’ hernam Mevrouw, terwijl de hand een afwijzend gebaar maakte.
‘Niets is verder van mij,’ andwoordde Dominee met eenige drift. ‘Ik kan echter niet prijzen wat ik niet christelijk acht; dat verbiedt mij de ernst van mijn ambt.’
‘Er zijn velerlei behoeften: niet alle kan Dominee naar het blijkt begrijpen,’ zeî Mevrouw, en de zachte toon, waarop zij die woorden uitbracht, moest de scherpte er van temperen. Naar het Dominee toescheen werden hem de Afgescheidenen, die bètes noires van zijn bediening, herinnerd. Dat prikkelde hem; hoewel met de beste bedoelingen hier gekomen, voelde hij zich ten strijde opgewekt.
‘Is het u eene behoefte,’ dus vroeg hij, terwijl hij naast haar voortwandelde, ‘juist op de plaats waar het overschot des verscheidenen ligt een gebed

{==117==} {>>pagina-aanduiding<<}
te stamelen? Kan de bede niet innig zijn in de binnenkamer, waar slechts Gods oog u ziet? Moet het herdenken van den dierbare, dien ge verloren hebt, zulk een stoffelijke aanleiding hebben, Mevrouw?’
‘Neen!’ en ze vestigde een doordringenden blik op den vermetele, die den vinger op de wonde durfde leggen in een oogenblik als dit. ‘Maar als ik op gindsche plek het krachtigst de boete gedenk, zou ik dan niet geroepen zijn er te verwijlen om daardoor te beter te kunnen vergeven?’
Wat dieper menschenkennis, wat fijner ontwikkeling, wat degelijker wetenschap, en Dominee Stins zou den sleutel op dat gemoed hebben gevonden! De dwalingen der grove menigte wist hij te bestrijden, die der fijn beschaafden wist hij niet altijd te onderscheiden, veel minder te overwinnen.
‘En ge hebt veel te vergeven. Ik begrijp u, Mevrouw!’ Waarom er niet bij te voegen, als het waar was dat hij haar begreep: maar moet ook ú niet veel vergeven worden? Waarom dat gemoed, steeds nog zoo hoogmoedig en roemende in eigen gerechtigheid, niet van kleinheid en zonde overtuigd? Waarom niet te wonden, ten einde later te kunnen zalven als het kwaad verwijderd was?
‘Ik had veel te vergeven!’ verbeterde zij; ‘want ik heb vergeven. De straf, die hem werd opgelegd om te midden zijner zonden te worden weggenomen

{==118==} {>>pagina-aanduiding<<}
zonder gelegenheid tot bekeering, is zwaar.... verpletterend.’
‘Sterfbed-bekeeringen zijn meestal leugen-bekeeringen!’ prevelde Dominee, die geen enkel punt van aanraking met die weduwe meer gevoelde. ‘Heeft hij dan ten einde toe volhard in hetgeen hij misdeed?’ vroeg hij luider.
Zij kon de eerste opmerking gehoord hebben, en was dat zoo, dan verklaarde dit de bittere hoogheid van haar andwoord: ‘Waar de wonde niet wordt getoond zoeke de wondheeler niet.’
‘Geen nieuwsgierigheid drijft mij, Mevrouw!’ viel Dominee driftig in, terwijl de hand weêr een tip van den overjas greep en zenuwachtig heen en weêr woelde; ‘maar alleen belangstelling in een arm, diep rampzalig huisgezin, dat, helaas! in het lot van den overledene zeer is betrokken. Toen ik straks de plaats opkwam zag ik aan de tuinmanswoning timmeren...’
‘Niet timmeren, maar afbreken. Die woning wil ik niet meer zien.’
‘Omdat.... Mevrouw?’
‘Dominee zal toch wel niet onkundiger zijn dan zijn gantsche gemeente? Zelfs het huis waar dat gezin woonde moet mij geen herinnering meer zijn.’
‘Wordt dan het arme kind, dat zelfs haar goeden naam verloren heeft, niet meer herdacht?’
‘Dat kind is de oorzaak van al de ellenden mijn

{==119==} {>>pagina-aanduiding<<}
huis overkomen. Dat kind brengt een naam op ieders lippen, die den meesten daarvoor te hoog moest zijn,’ viel Mevrouw in, met meer hartstocht dan zij nog had doen blijken.
‘Dat kind is het slachtoffer van een misdadige liefde - maar toch altijd van liefde,’ hernam Dominee vast.
‘Liefde?’ Zij leî de hand aan het hart. Zou die deerne werkelijk een aandoening hebben opgewekt, die zij nooit had kunnen doen ontstaan? Neen, dat denkbeeld was onverdragelijk. Daarom zeî ze scherp: ‘Verontreinig dien naam niet, Dominee!’
‘Ik kan geen ander woord bezigen zonder een doode te veroordeelen. Wat ook het roersel geweest moge zijn, een onschuldige is het slachtoffer geworden eener schuldige daad.’
‘Een onschuldige? De tijd der Clarisses is voorbij. Dat meisjen is niet onschuldig.’
‘Hoe nu? Zij is als onder uw oogen opgegroeid: nederig, zachtmoedig, godsdienstig; en ge kunt haar verdenken...?’
‘Zij ontweek het gevaar niet, dat haar dreigde; zij was als zoo velen van haar stand. Wie niet hoog staat kan niet laag vallen, en valt men, dan is 't nog altijd op het dons van den rijkdom.’
‘Ge dwaalt, Mevrouw! Klara ontweek het gevaar niet, alleen omdat zij 't niet kende. Zij was te onschuldig om het kwaad te kunnen onderscheiden

{==120==} {>>pagina-aanduiding<<}
dat haar van zulk een kant dreigde. De waereld, die haar niet kent, die de omstandigheden niet beoordeelen kan, mag haar een oogenblik verdenken, maar gij, Mevrouw! moogt dat niet. Ongelukkig kind, en toch weêr zoo gelukkig in het bewustzijn harer onschuld! Ik heb haar bezocht. Zij zat naast haar Vader, die in éen nacht grijs is geworden; naast haar Moeder, die wel tien jaar verouderde: toch was ze sterk en bemoedigd. Hadt ge daar in mijn plaats mogen staan, ge hadt niet alleen medelijden, maar ook eerbied gevoeld! Ge hadt niet langer veroordeeld, Mevrouw!’
‘Ge zijt een goed man! Het is uw plicht zoo te spreken. Wat Baas van Ommeren deed was goed gedaan, en om zijnentwil alleen verzoek ik u hem en zijn gezin in 't geheim geldelijk te ondersteunen. Wilt ge u daarmeê belasten?’
‘De ondersteuning door u bedoeld is onnoodig, Mevrouw! Reeds een ander heeft daarvoor gezorgd. Maar een veel meer afdoende hulp kunt ge bewijzen, en om die te verwerven heb ik de vrijheid genomen mij tot u te wenden. De zoon van van Ommeren is gevlucht. Zoo hij het land nog niet heeft verlaten, dan loopt hij gevaar in handen van het Gerecht te komen, als beticht van een dubbel misdrijf.’
‘Niet verder, Dominee! Spreek niet van dien jongen boosdoener, die het teeken van hetgeen hij een-
{==121==} {>>pagina-aanduiding<<}
maal zou worden van kindsbeen af op het voorhoofd droeg.’
‘Mevrouw! .... Welk bewijs wordt tegen hem aangevoerd? Dat geweer? De Burgemeester zeide me, dat het de laatste dagen vóor het ongeval in het onderhuis uwer woning stond geborgen. In dien tijd was de Baas met zijn gezin reeds van de plaats vertrokken. Bovendien kwam de jonkman nooit aan uw huis en was hij op den bewusten dag al den tijd aan zijn kantoor geweest.’
‘Genoeg. Hij had eens de belachelijke vermetelheid Mijnheer met datzelfde geweer te dreigen. Alles wat vooraf is gegaan en de inborst van dien jongen is mij een bewijs van zijn schuld. Een voorbeeld moet er gesteld worden. Libertinage heerscht er overal. Ongeloof en revolutie ondermijnen den grond waarop wij gaan, dank de hoog geroemde verlichting onzer dagen, waartoe onze Kerk, helaas! niet weinig bijdraagt. Een voorbeeld moet er gesteld worden of het wordt tijd dat wij ten lande uitwijken, wij, die Land en Kerk hebben groot gemaakt. Ik wil niet zijn bloed. Hij is gevlucht, een bewijs te meer van zijn schuld. Laat hem ontsnappen, maar laat hij zich nimmer weêr hier vertoonen.’
‘Dat vonnis is erger dan een doodvonnis. Uw getuigenis zal voorzeker gevraagd worden; het zal veel vermogend zijn...’

{==122==} {>>pagina-aanduiding<<}

‘Ik hoop het. Ge hebt me toch niet willen bewegen een getuigenis af te leggen tegen mijn konscientie?’
‘Zeker niet, Mevrouw! Maar een getuigenis kan naar waarheid zijn en toch getint worden door vergevende liefde...’
‘Zoo zijt gij, mannen van het nieuwe licht!’ zeide Mevrouw met eenige verheffing van stem, terwijl een donker rood haar bleeke wangen een oogenblik tintte. ‘Altijd de vergevende liefde op de lippen, alsof de Heere God ook niet de Alreine is, die geen zonde kan zien!’ Zij wikkelde zich dieper in haar châle; zij meende den invloed der herfstlucht weêr te gevoelen. ‘Dit zwak afgetobd lichaam geeft mij een wenk, dien ik niet voorbij mag zien. Dominee, er blijft een klove tusschen mij en u; wij zullen elkaâr niet kunnen naderen; toch dank ik u voor uw bezoek.’
Zij waren het heerenhuis nabij gekomen, toen zij stil hield. Dominee begreep den wenk en bracht de hand aan den hoed.
‘Verre zij het van mij u te oordeelen; maar uwe richting, Mevrouw! ligt in den Booze!’ zeî hij, terwijl zijne lippen beefden van drift.
‘Ik acht het geen zonde, maar zelfs plicht u te oordeelen; nochtans hebt gij van mij nog zulk een vonnis over uwe richting niet gehoord.’
't Was voor den driftigen man om alle zelfbe-
{==123==} {>>pagina-aanduiding<<}
heersching te verliezen; die vrouw scheidde nog met de fierheid der overwinnende.
‘Toch blijf ik erkentelijk voor uw bezoek,’ vervolgde zij, nog eer hij andwoorden kon. ‘Zoo van Ommeren ooit in geldelijke verlegenheid geraakt, deel het mij dan meê! Alleen in dát geval sta ik toe dat zijn naam mij genoemd worde!’
‘Vergun mij nog éen vraag, Mevrouw!’ hernam Dominee zich tot kalmte dwingend. ‘De kinderen, die ge tot u naamt, zult ge die ten uwent doen verblijven? Ik acht het beter...’
‘Ik begrijp wat ge zeggen wilt en voorkwam uwe wenschen. Ze moeten in hun stand worden groot gebracht, zij het ook onder mijn opzicht. Ik heb reeds een godvruchtig man daarover gesproken en zal die kinderen besteden bij... Smallenburg.’
Dat was een Afgescheidene, nog wel de ons bekende ouderling der kwezelende gemeente. Dat was te veel; dat was een kinnebaksslag aan Dominee toegebracht. Zonder een enkel woord te spreken groette hij beleefd, zelfs onderdanig en stormde hij de plaats af. Wee den katechizant, dien hij straatschendend tegenkwam! Morrend ging de bedelaar van de pastorie weg, want Dominee handelde dien gantschen dag volgens de voorschriften, die de staathuishoudkunde in die dagen nog slechts aan weinigen in den lande gaf, en onthield den onbekenden proletariërs zijn anders ruime giften.

{==124==} {>>pagina-aanduiding<<}

Dienzelfden avond had er op den huize Spaarnwou eene oefening plaats. Freule Dubling werd er het eerst aangemeld; de meeste families der omliggende buitenplaatsen volgden. Een kweekeling uit een naburig dorp, ervaren in het heilig snarenspel, ging op het huisorgel voor. Allen waren eendrachtelijk bijeen, psalmzingende en lovende God voor de groote dingen aan hen gedaan en roemende in hunnen Zaligmaker, door wien zij de genadegifte hadden des eeuwigen levens.
Er werd gekollekteerd voor de uitbreiding van het Christendom onder de Heidenen en menige ruime gave getuigde van het rijke geestelijk leven der gevers.


X.

De winter maakte zijn nadering bekend. Het had 's nachts licht gevroren, maar tegen den morgen was de dooi weêr ingevallen en verhief zich dezelfde mist, die reeds den vorigen dag de zon had verduisterd en den dag in een vale schemering had doen verkeeren. 't Was buiten koud, vinnig koud. Geen voetganger werd op den dijk bespeurd, die den voor twee eeuwen drooggemaakten en thands zoo vruchtbaren polder omzoomde; geen menschelijk

{==125==} {>>pagina-aanduiding<<}
wezen werd bespeurd zelfs in de nabijheid der huizen en boerderijen, die hier en daar aan den voet van den dijk stonden en van achter uitkwamen op de schier onafzienbare weilanden of op de wel afzienbare, maar toch uitgebreide welige moezerijen.
Als het oog zich op een dezer laatste vestte en op éen punt al de kracht der gezichtszenuw vereenigde, dan kon het daar in den grijzen mist een donker voorwerp hebben zien bewegen, en dichter bij een menschelijke gedaante uit het grijze grauw zien opdoemen. Een muts met astrakan omzoomd dekte het hoofd, een blauw baaien boezeroen zijn borst, een dikke bombazijnen broek het overige; klompen met hooi gevuld moesten de voeten warm houden, maar de arbeid moest het voornaamste doen. Toch bleek deze daartoe onmachtig; want telkens werd het werk gestaakt en de armen met kracht over elkaâr geslagen, zeker om ze voor verstijving te bewaren. Dit scheen in het ruim, maar wel wat vervallen en verlaten huis, dat naast de moezerij lag waar de man arbeidde, opgemerkt te zijn, want een bleek meisjenskopjen met blonde hairen waagde zich over de onderdeur, en met een zilver helder stemmetjen werd er geroepen, dat vaderlief binnen moest komen. De spruitjens kon Jan straks wel plukken als hij uit de stad terug kwam.
‘Hij doet het me te ruw, Klara! Maar blijf toch

{==126==} {>>pagina-aanduiding<<}
niet in den mist staan; het kan je ziek maken. Vraag of Moeder de koffi zet; ik kom dadelijk en kan wel wat warms verdragen.’
Na eenige minuten kwam hij binnen, echter niet voor dat hij tegen de klinkerts van het straatjen vóor het huis de klompen had afgeschrobd en ontdaan van de vette klei, die er aan kleefde.
‘'t Is toch beste grond, waar wat van te halen is. Als ik leef en het voorjaar komt, dan... eet Vrouw Moes eêle erwtjens!’ mompelde hij, terwijl hij naar binnen trad. De wangen gloeiden, de oogen stonden helder en keken vriendelijk; het hoofd, welks dik grijs hair van den mist was doorweekt, stond recht op de schouders en de gang was als van iemant, die weet wat hij wil. 't Was er lekker, daar binnen! Een kacheltjen, dat voor verschillende doeleinden kon dienen, dat warmte verspreidde, dat van boven een opening had waar de waterketel in sloot, die al heel spoedig raasde, dat op de lange plat breede pijp in al de genuchten van een fornuis met verschillende stookgaten voorzag, snorde Vader van Ommeren tegen; niet minder welkom was de vierkante tafel, waarop het bruine vocht dampte.
‘Moeder, ik wil er wel wat bij: een stuk roode wijt bij voorbeeld; die morgenlucht maakt graag,’ zeide hij zich in de blauw roode handen wrijvend. ‘Maar hoe? Wat scheelt er aan? Ik dacht al van

{==127==} {>>pagina-aanduiding<<}
morgen vroeg, dat het niet al te best met je was. En jij ook, Klara?
‘Weet je wel van daag...? Och, Manlief, ik ben er niet boos om dat je 't vergeten hebt; je werkt en zwoegt maar als een ander nog slaapt in een leeftijd, dat een ander zijn rust neemt...’
Van Ommeren sloeg zich met de hand voor het voorhoofd, terwijl Klara hem om den hals viel.
‘Zijn verjaardag!’ zeî hij met gesmoorde stem, en alle opgeruimdheid was van dat straks nog zoo blijmoedig gelaat verdwenen.
Zijn geboortedag! Heden voor vier en twintig jaar was er vreugde in hun huis geweest, hief hij zijn eerstgeborene op de beide armen omhoog met een dankbaren blik tot God daarboven, zag hij van uit de smaakvol gestoffeerde kraamkamer neer in den tuin, die des zomers een ware bloemhof was, en op den stal waar de bruintjens hinnikten. Zijn geboortedag na vier en twintig jaren vergeten! 't Ging hem als een priem door het hart. ‘Vrouw, kind! denkt toch niet dat ik hem vergeten ben! Mijn jongen, mijn eenige jongen, dien ik meer liefhad, op wien ik trotscher was dan ik wel liet blijken...’
‘Als u niet alles voor ons deedt, zoodat wij maar stil zitten, dan zoudt u wel de eerste geweest zijn die aan Kornelis gedacht had,’ zeide Klara troostend.

{==128==} {>>pagina-aanduiding<<}

‘Wij hebben het hier warm... en hij...’ meer kon Moeder niet uitbrengen.
Wie wist waar haar lieveling zwierf, bibberend en verkleumd, hongerend en dorstend, door niemant gekend, door niemant met een enkel woord van genegenheid getroost en gesterkt! Het moederhart dreigde te bersten...
‘Vrouw!’ fluisterde van Ommeren haar aanziende en haar aan zijn trouwe borst trekkende, ‘niet dus! Ik weet wat er in je omgaat; maar ik geloof, dat de goede God den beker niet zal doen overloopen. 't Is of het mij wordt toegeroepen: hij is ontkomen; hij lijdt geen gebrek. Zie, toen eens Klaartjen uit ons oog was verdwenen, toen schreiden wij beiden als een paar kinderen, maar toen onze jongen, beticht van het schandelijkste, ja schijnbaar overtuigd van het laagste, als een dier werd nagezet, toen hielden wij ons goed, niet waar, Vrouw? Weet je hoe dat kwam? Omdat we in de smart, die wij geleden hadden, ons zelven hadden leeren kennen, en in het diepste diep van ons zelven daar woont God! Maar dat ik zijn verjaardag vergeten kon, dat vergeef ik mij zelven niet.’
‘Engel van een man!’ nokte zijn vrouw terwijl ze haar tranen droogde. ‘Wel wist ik dat je goed, maar toch niet dat je zoo groot, zoo edel waart!’
‘Kom Vadertjen! aangeschoven en gebruikt wat ik klaar heb gemaakt!’ en met een triomfantelijken

{==129==} {>>pagina-aanduiding<<}
blik schoof zij hem het dampende kommetjen en de dikke snede roode wijt toe.
Het was maar een schamel vertrek. De vloer was van roode bakken, die hier en daar deerlijk gebarsten waren; de muren ruw gepleisterd, de vierkante tafel op het houten zoldertjen, de stoelen met matten zittingen, de groen saaien gordijnen voor het raam, de spijskast waarop eenige pullen stonden, de Friesche hangklok, - alles was jaren lang gebruikt en was er bij het verhuizen niet beter op geworden. En toch dat alles was met het eenvoudig huisraad, dat in Vaders en Moeders en Klaraas slaapvertrek stond, het eenige wat zij hadden overgehouden. Moeder had ten huize van Vrouw Moes stijf en strak volgehouden, dat zij wezenlijk meubels te veel had en er daarom eenige verkoopen wou. Vrouw Moes begreep heel goed dat het ‘goeje mensch’ dat alleen maar beweerde, omdat ze wat eigen geld in handen wou hebben, en daar ze vond dat men licht al heel gauw te veel leende en daardoor wat al te verkwistend maakte, had zij er geen enkel woord tegen gezegd. Er was dus boêlhuis gehouden en allen hadden Moeders inzicht geprezen, daar het voorschot van hun vriendin spoedig was opgeteerd na het vooruit betalen van drie maanden huur en het afzonderen van het weekloon van Jan den knecht. Maar hoe schamel het ook daar binnen er uitzag, hoe weinig licht door het venster en

{==130==} {>>pagina-aanduiding<<}
door het kozijntjen boven de deur ook naar binnen viel, toch straalde de gloed der gezelligheid reeds op den drempel den bezoeker tegen, toch was er iets nameloos prettigs, iets verheffends en vertederends tevens; want onzichtbaar zweefde de engel der liefde over de groep heen en deed haar wiekslag hooren tot in het tikken der klok en het snorren van den ouden kachel.
't Was of de man, die daar juist binnentrad, dat begreep. Zonder kloppen of tikken had hij den klink der deur opgeheven en was hij naar binnen gestapt; bij de deur was hij echter blijven staan na zijn ‘goejen morgen samen!’
‘Hein, jij hier!’ riep Klara uit, naar hem toesnellend en beide zijn handen vattend. ‘Breng je nieuws van hém?’
Alsof ieder den loop van haar gedachten had kunnen volgen, alsof ieder kon weten dat daar binnen in dat huisjen ieders gedachten zich alleen om Kornelis bewogen, was Klara wel eenigermate teleurgesteld, toen Hein haar eerst met oogen die van verrukking flonkerden en toen vragend bleef aanzien. Eindelijk scheen hij toch te begrijpen wat er bedoeld werd; maar de trek van wrevel, die er zich toen op zijn gelaat vertoonde, was voor haar nog meer teleurstellend.
‘Ik kom jelui maar eens opzoeken.... ik moest voor den vrek naar de stad.... en voorbij gaan kon ik niet.’

{==131==} {>>pagina-aanduiding<<}

‘Dus van Kornelis is er nog niets nieuws?’ vroeg van Ommeren.
‘Die zal 'em gepoetst hebben, en dat is maar goed ook.’
‘Maar je begint toch ook niet te gelooven....?’
‘Dat hij de Bank oplichtte....? Wel waarachtig niet. De duiten zijn door dien schelm opgestoken, maar die is de duivel te leep af. Jongens, jongens, het gaat er zoo heet toe op het kantoortjen! 't Wriemelt er van deurwaarders en advokaten, maar hij is hun allemaal te leep.’
‘Is de moordenaar al ontdekt?’
Hein liep een rilling door het lijf. Hij voelde dat het erg koud was; hij voelde het in zijn brein opkomen en de kilte voortkruipen tot in de holligheid van zijn hart.
‘Heb je ook iets warms, Klaartjen-lief?’ en zijn tanden klapperden.
‘Je weet toch dat ze Kornelis beschuldigen? Niet alleen van moord, maar ook van diefstal van een gouden horologie?’ zeide Moeder schoorvoetend. ‘Toen je den laatsten keer hier waart zeî je dat het niet waar was, maar we weten nu zeker dat zij 't blijven doen.’
‘Och kom! Dwaasheid, ouwe wijvenpraat! Dáarom is hij niet gevlucht, waarachtig niet! 't Was om het andere; en in zijn plaats was ik ook heengegaan. Mij kunnen ze niets doen. Ik heb getuigd

{==132==} {>>pagina-aanduiding<<}
voor den Notaris wat ik meende te weten, en 't is uitgekomen dat ik het niet wist. Dat kan de beste gebeuren... Maar hij is dan toch dood, de dwingeland! Zijn vrouw is verlost en jij bent gewroken, lief kind!’ En alsof hij alleen was en in zich zelven sprak ging hij voor zich heen starend voort: ‘Ja, zij heeft het eerst een mensch in mij gezien en me niet als een stuk vuil verschopt.... zij heeft een ander mensch van me gemaakt.... ja wel, ik heb den ouden Adam uitgeschud...’
Klara had zich eerst verlegen afgekeerd, vervolgens zich gedwongen gevoeld te andwoorden, maar Vader en Moeder knikten haar veelbeteekenend toe. Het was weêr het oude met den armen verloopen man, die op éen punt maalde; die zoo welwillend voor hen en zeker voor zich zelven zeer ellendig was, wat uitwendig reeds zeer goed aan hem te bespeuren was. De oogen toch lagen diep in het hoofd; het hair hing ongekamd verward langs het gelaat, dat grauw wit was geworden en waarvan het vleesch als was afgenepen. Was het met opzet of door overmaat van slordigheid, dat een deel van het verbleekte hair over het voorhoofd hing en daar bijna de borstelige wenkbrauw raakte, wat aan het anders niet domme wezen een uitdrukking van wezenloosheid en tevens van woestheid gaf?
‘Hoe gaat het je hier, Klaartjen?’ vroeg hij zich eensklaps tot het meisjen wendende. ‘Niet vet, hè?

{==133==} {>>pagina-aanduiding<<}
Met Vader en Moeder hard werken, niet waar?’ Meteen zag hij in het rond alsof hij het huisraad taxeerde.
‘We kunnen en we willen werken, Hein! Wees gedankt voor je belangstelling,’ zeide van Ommeren eenigzins strak. ‘Maar om op het onderwerp van straks terug te komen, blijft Stufken Kornelis beschuldigen? Durft hij volhouden...?’
‘Wat durft de schoft niet!’
‘Als men iemants brood eet dan dient men te zwijgen als men niet prijzen kan,’ viel Moeder hoog ernstig in.
‘Dat moet waar wezen wat je daar zegt, want ik heb 't al dikwijls van me zelf daar binnen gehoord. Ik wil ook niet meer zijn brood eten en daarom kom ik hier. Wil je me in je dienst nemen, Baas? Je knecht kost je zes gulden: geef mij den kost en een daalder in de week. Je knikt van neen? Zeker omdat je denkt dan ik een luiaard ben. Ja, dat hebben ze me altijd gezeid, zóo lang, dat ik zelf begonnen ben het te gelooven en lui te worden. Maar hier wil ik werken als een paard. Hier wil ik met je zorgen zoo als Klaartjen in mijn ellende voor mij gezorgd heeft. Och, neem me, Baas! Ik kan daar niet meer blijven; ik kan niet meer zoo alleen voortsukkelen en daar ginter ben ik heelemaal alleen......’
‘En je kinderen dan?’ vroeg Klara.

{==134==} {>>pagina-aanduiding<<}

‘Ze kennen me niet meer, of als ze mij herkennen zijn ze bang voor me sedert ze in dat huis zijn geweest. 't Is of ik in de lucht een vijand heb die overal rondgaat bij klein en groot om me te verderven - en ik ben toch een ander mensch geworden. Neem me uit medelijden, Baas! Hier zal ik rust hebben. Och, spreek voor mij een woordtjen, Klaartjen, zoo als je zoo dikwijls aan de bedsteê van Griet deedt.’
‘Daar houdt een rijtuig stil; 't is voor ons!’ zeî Moeder, die opgestaan was om op haars mans besluit aangaande Hein geen ongunstigen invloed uit te oefenen. ‘Zie eens, kind! is dat niet jufvrouw Stufken?’
Het was zoo. Op het hooren van dien naam was Hein naar de deur gegaan ‘Zij mag me hier niet zien!’ riep hij zelfs angstig uit en oogenschijnlijk zijn dringend verzoek van straks vergetende. ‘Laat me gaan! Kan ik niet achter uit? Ze mag me niet zien, dat kribbig kraaienjong!’
Klara wenkte hem haar te volgen en liet hem door het achterhuis vertrekken.
Lize trad binnen. Ja, waarlijk, zij was het! Maar zoo de groene voile niet opgeslagen ware geweest, dan zou men de nuffige, fiere dochter van Mijnheer Stufken niet herkend hebben. In plaats van het anders zoo rijk en bevallig toilet droeg zij thands een wollen kleedtjen van donkere kleur, tot aan

{==135==} {>>pagina-aanduiding<<}
den hals gesloten en zonder eenig versiersel. Zeer gewoon bont dekte haar hals en op den strooien hoed was alleen zoo veel lint gehecht als strikt noodzakelijk was. Alleen de glacé handschoenen verhieven haar boven het meisjen uit den burgerstand, maar ze dagteekenden blijkbaar reeds uit een betrekkelijk ver verleden. Het gezichtjen echter, thands bleek en ernstig, had toch geen van zijn aristokratische lijnen verloren evenmin als houding en gang het teeken van beschaving en opvoeding.
‘Ik zie dat ik eindelijk terecht ben. Mag ik een oogenblik binnen komen, Mijnheer?’ vroeg ze vriendelijk, zelfs nederig.
‘Zeker, zeker!’ zeide Moeder, toen Vader niet dadelijk andwoordde en Klara, zoo als ze bij den aanblik van vreemde menschen altijd deed, naar den achtergrond week met afgewend gelaat. Toch beschouwde geen van allen Lize met tegenzin. Zij was immers de geliefde van hun verloren lieveling? Zij scheen even als zij te treuren; misschien wel om zijn gemis!
‘Wij hebben geen anderen stoel!’ zeî van Ommeren zacht, terwijl hij haar een zitplaats aanbood.
‘En waarom zoudt ge me ook een anderen geven?’ vroeg zij, terwijl ze de oogleden opsloeg en de fluweelen blik als in tranen schemerde. ‘Ik ben er reeds dankbaar voor, dat ge mij ontvangen wilt.’
Het ijs was gebroken. Vader kwam nader; Moe-
{==136==} {>>pagina-aanduiding<<}
der drukte de haar toegestoken hand; Klara waagde een stap dichter bij.
‘Waarom zouden we u niet ontvangen? Ik geloof toch dat gemeenschappelijke droefheid tot elkaâr brengt.’ Lize knikte toestemmend; maar eer ze verder ging en de reden van haar bezoek verklaarde, trad zij op de schuchtere Klara toe en nam haar hand in de hare. De vrouw had de vrouw begrepen.
‘Wilt ge me een zuster zijn?’ klonk het vleiend aan Klaraas oor.
‘Juffer! ....’
‘Lize, Kornelis' bruid. We hebben op éen dorp geleefd en elkaâr niet gekend, maar de droefheid brengt tot elkaâr zoo als uw Vader zoo juist opmerkte. Je hebt veel op me vooruit: u vervolgt de laster, maar mij....!’ Zij hield even op, om het trillen harer stem niet te zeer doen gissen. ‘Nu, Klara, zuster van Kornelis, wilt ge wel mijn zuster zijn?’
‘O God, wat zijt ge toch goed voor mij!’ juichte het meisjen, terwijl ze Lizes beide handen vatte en haar in vervoering kuste. ‘Ik zag vroeger altijd zoo tegen u op! En nu komt gij zelf mij vragen of ik wil zijn wat ik wel altijd had willen wezen!’
‘En nu moet ik u allen een goede tijding brengen. Ik heb een brief van Kornelis, uit Frankrijk: hij is in veiligheid.’
‘Goddank!’ klonk het van aller lippen.

{==137==} {>>pagina-aanduiding<<}

Zij ontvouwde den brief. Zij sloeg over wat alleen háar betrof, haar liefde en de mildheid van haar gift in het laatste oogenblik, die veel meer bedroeg dan hij behoefde, om in het land zijner ballingschap niet dadelijk het gebrek ten prooi te zijn. Zij las echter voor wat hij over zijn ontkomen schreef, hoe dikwerf hij gevaar had geloopen om ontdekt te worden en met welk een vreugde hij in België in een spoorwegrijtuig als op de vleugelen van den storm aan zijn vervolgers werd ontvoerd.
‘In Frankrijk? Dat land van oproer en geweld, waar niemant zijn taal spreekt, en zonder geld!’ zeide Moeder.
‘Fransch verstaat hij en geld heeft hij ook,’ hernam Lize.
‘Hoe komt hij daaraan?’ vroeg van Ommeren met ongewone strengheid. ‘Toch niet...?’
‘Man, je denkt toch niet, dat Kornelis...?’
Maar eer Moeder den volzin ten einde kon brengen viel Lize in: ‘Bij het afscheid reikte ik hem wat ik had, wat ik had overgespaard... voor ons huishouden. Ik had wel gewenscht dat hij ander geld had ontvangen...’
‘Wat uit úw hand komt moet zegen brengen. Hoe is 't mogelijk dat gij de dochter zijt van..! Op dien dag was hij bij u, zeidet gij. Wanneer verliet hij u?’ vroeg van Ommeren, veel ruimer ademhalend dan een oogenblik te voren.

{==138==} {>>pagina-aanduiding<<}

‘Te drie uur, om te acht uur terug te komen.’
‘En om vijf uur werd de moord gepleegd,’ prevelde hij.
‘Hij is aan die misdaad even onschuldig als aan die andere,’ zeide Lize met kracht. ‘Toen hij afscheid van mij nam, wist hij evenmin als ik van die daad. Hij is niet dáarom gevlucht, maar alleen om... dat valsch hypotheek. Het uur van afscheid was bang. Indien ik toen van die andere beschuldiging geweten had, het vaarwel zou mij lichter zijn geweest, want dan had ik hem niet moeten prijsgeven om den wille van mijn... vader.’
‘Ik begrijp wat strijd je te strijden hadt, mijn kind,’ zeî van Ommeren.
‘Maar ge kunt zijn onschuld zeker bewijzen, niet waar?’ vroeg Moeder. ‘Hij ontving dat geld niet. Welnu, bewijs dat, en dan...’
‘En dan?’ vroeg Lize met bevende lippen. ‘Dan zou de dochter haar eigen vader overleveren. Bovendien zou hij nu toch niet kunnen terugkeeren.’
Ge hebt wèl gehandeld,’ hernam van Ommeren. Zijn vrouw kon dat nog niet beamen; de moederliefde is soms zelfzuchtig.
‘Dus hij kan niet terugkeeren; dus ik zal hem op aarde niet weerzien! 'k Heb hem niet eens een laatsten kus kunnen geven. Als ik hem nog maar eens in de oogen mocht zien, die lieve, verstandige oogen! O God! mijn beste, brave jongen!’ jam-
{==139==} {>>pagina-aanduiding<<}
merde zij. Ze werd weêr zwak, zwak als in het eerste oogenblik toen de slag gevallen was.
‘Niet terugzien? 't Is mijn hoop, 't is de eenige band, die mij nog aan het leven hecht!’ riep Lize. ‘Indien het niet zoo ware, dan zijt ge beiden gelukkiger dan ik.’ En ze voegde er bij, toen ze Moeders vragenden blik op zich gevestigd zag: ‘want ge zijt zooveel ouder.’
Klara had zich niet in het gesprek gemengd, waarvan haar echter geen woord ontging. Zij was bezig geweest met Lize het verblijf in dit huis zoo dragelijk mogelijk te maken, door haar stoof van vuur te voorzien en in den rug van den stoel waarop zij zat Vaders kussen te leggen. Zij stond nu stil voor de kleine, smakelooze prenten, die aan de blauwwitte muren hingen en de geschiedenis van den verloren zoon voorstelden, en schonk haar aandacht vooral aan het laatste tafereel van die aandoenlijke gelijkenis, waar de verlorene in de armen zijns vaders is teruggekeerd.
‘Ja, Klara, gij hebt gelijk! Gij weeklaagt niet, maar gij gelooft!’ riep Lize uit.
Er werd kalmer gesproken over 't geen allen te doen stond. Men kon Kornelis nóg niet schrijven, daar hij geen adres had opgegeven. Dáarin was men het echter eens, dat hij nimmer door hen zou ervaren, van welke vreeselijke misdaad en laaghartigen roof hij bovendien werd verdacht. De dader zou

{==140==} {>>pagina-aanduiding<<}
niet onbekend blijven; de Justitie zou hem weten op te sporen en in dat geval zou hem ten minste dát leed worden bespaard. Veel verlicht en getroost, al was aller horizon even donker gebleven, stapte Lize weder in haar rijtuig, uitgeleid door allen, die den sneeuwstorm niet achtten, welke in het laatste half uur was losgebroken en den namiddag bijna in nacht had doen verkeeren.
‘Durft ge in zulk weêr alleen rijden?’ vroeg Klara.
‘Wel zeker, bang zusjen! Gelijkmatig weêr kon ik nooit lijden! Maar ik word daarvoor wel gestraft!’ riep zij weemoedig glimlachend, terwijl zij haar hoed nog bij tijds vastgreep, daar die anders door den rukwind zou weggeslingerd zijn.
‘Komt ge spoedig weêrom?’ vroeg Vrouw van Ommeren aan haar oor. ‘Heel gauw, hoor! Laat ik je mijn dikken omslagdoek halen, kind!’
‘Niet noodig... niet noodig... Ik ben van binnen en van buiten verwarmd,’ zei Lize, ‘maar in het huis waar ik heenga, is het ijzig koud,’ voegde zij er fluisterend bij.
Het rijtuig rolde weg. Van Ommeren bleef het een oogenblik nastaren en zag het gedurig op den dijk heen en weêr zweepen bij elken rukwind. ‘Moedig kind! Welk een schat had de jongen gevonden en heeft hij verloren!’
Het was allen of de nacht was ingevallen, ofschoon het toch niets donkerder was geworden.

{==141==} {>>pagina-aanduiding<<}
't Was of de koude was toegenomen, en toch brandde de kachel even fel. Maar het licht en de warmte keerden terug, toen zij de liefelijke verschijning bespraken en daarbij bedachten, dat ze weder een warm en rein hart hadden gevonden. Neen, zij waren niet verlaten; te midden van sneeuw en ijs bloeiden nog voor hen Alpenrozen, ontloken in de reinste lucht!
Neen, zij waren niet verlaten, hoewel de armoede steeds dichter naar hun drempel schreed. Daar werd weinige dagen later, weder door een vreemde hand, de klink der deur opgelicht: daar stond Evert op den drempel, bedremmeld en verlegen, zoo als hij zich op een smirnaasch tapijt gevoelen zou. De goede Evert, wien de wangen bloosden van gezondheid, wiens oog blinken kon van levenslust, wiens lach kon klinken als zuiver metaal, stond daar in een steenen beeld veranderd. Moeder had hem niet gezien, sedert hij op Spaarnwou naar Klaartjen was komen vernemen. Zij had menigmaal aan hem gedacht en daarbij het denkbeeld niet terug kunnen dringen, dat hij niet beter was dan de anderen, dat zijn liefde onder deed voor het vooroordeel, en ze had zich geërgerd, juist omdat ze hem zoo hoog had gesteld. Onrechtvaardig had ze geoordeeld. Evert had nooit van uiterlijk vertoon gehouden; luidruchtige droefheid was hem steeds een gruwel geweest, vriendschap en liefde, van de

{==142==} {>>pagina-aanduiding<<}
daken verkondigd, evenzeer. Wat hij geleden had te midden van zijn kameraden wist niemant en zou ook niemant weten. Van alle zijden trof, toen de eerste woede op den dwingeland bekoeld was, het vernederend vonnis zijn lieveling. Niemant viel meer den ware schuldige aan, dien hij wel uit het schitterende equipage had willen scheuren zoo dikwijls dat, door allen nederig gegroet, voorbijreed. Maar hoe heftig en algemeen ook de aanval op Klara ware, wier val men eenstemmig aan lichtzinnigheid en eerzucht toeschreef en wier schuld door den rechtvaardigen God aan het geheele gezin werd bezocht, geen enkel oogenblik werd zijn geloof aan haar onschuld geschokt. Hij had eer willen gelooven, dat hij een dronkaard was, dat hij alle avonden in den kroeg het geld zat te verteeren, dat hij sedert maanden in het linnen zakje onder zijn stroomatras had bewaard, dan dat Klara uit vrije beweging den grooten Mijnheer zou zijn gevolgd. Niet dat hij durfde hopen, dat de gedachte aan hem haar voor alle verleiding zou hebben gevrijwaard; maar haar eigen rein hart zou haar beste schild zijn geweest en zou haar alle verleiding hebben doen wederstaan. Iederen avond was hij trouw naar haar gaan vernemen aan de bleekerij en was hij, eerst met vreeze, weldra met telkens vaster hope, teruggekeerd, na een der dienstboden gesproken te hebben. Lastig wou hij niet zijn en daarom niet binnen komen en Vrouw Moes

{==143==} {>>pagina-aanduiding<<}
misschien afhouden van haar liefdewerk. Maar Klara had eens moeten hooren hoe hij zijn beschroomdheid had overwonnen, toen zij met haar ouders vertrokken was; hoe hij toen stout naar binnen was getreden en Vrouw Moes had ondervraagd, haar letterlijk had geëxamineerd, zoodat ze op het punt was boos te worden en reeds een heftig woord op de lippen had. Ze bedacht echter nog ter rechter tijde, dat er een goede reden voor s'jonkmans nieuwsgierigheid kon bestaan en een gulle lach joeg hem de vlammen op het aangezicht.
Dagen van innerlijken strijd waren voorafgegaan eer hij de reis, die hij thans volbracht had, waagde te ondernemen. Maar nu stond hij op den drempel en was hij besloten den stap te doen, die voor zijn geheele leven beslissend zou zijn.
Daar stond hij. Hij had zich den stap dien hij deed altijd zwaar voorgesteld; maar toch niet zwaar genoeg, zoo als hem thands bleek. Hij had zich op de wandeling wel honderdmaal overhoord, en de van buiten geleerde woorden waren vergeten toen hij ze noodig had. Gelukkig! Van Ommeren en zijn vrouw hadden het vertrek verlaten. Hoe en wanneer? dat wist hij niet, want hij had ze niet zien vertrekken; waarom? dat begreep hij. Hij was met Klara alleen, die met de eene hand op den rug van een stoel leunde en het hangend gezichtjen half van hem had afgekeerd.

{==144==} {>>pagina-aanduiding<<}

‘Klara!’ zuisde het zacht. Waarom waren de Baas en zijn vrouw niet gebleven? Hij had ze nu, toch maar liever naast haar gezien! Hij had dan zeker beter kunnen spreken. ‘Je hebt me immers niet heelemaal vergeten?’ vroeg hij zacht. ‘Ik ben maar een knecht met zeven gulden in de week.’
Klara wendde het hoofdtjen om en zag hem even schuw aan.
‘Ben ik ooit grootsch geweest, dan strafte Onze Lieve Heer mij wel,’ lispelde zij.
‘Neen, nooit! Zoo bedoelde ik 't ook niet.’ Hij waagde een stap nader; nòg een, weder een en hij stond bij den stoel waarop zij nog altijd leunde.
‘Klara, zou je mijn vrouw willen worden?’ vroeg hij aan haar oor, maar zoo bevend, dat ze de woorden ter nauwernood verstaan kon. Hij schrikte. Hij zeî 't zoo plomp in eens en hij had het juist zoo mooi kunnen zeggen, als hij had kunnen spreken zoo als hij 't voornemens was geweest.
Klara rilde, maar sprak geen woord. Eindelijk keek ze op en bracht ze met moeite uit: ‘Dat's nobel van je; je verdient de liefste, Evert!’
‘Dan verdien ik jou, Klara!’
‘Mij?’ En zij sprak die woorden met minachting uit. ‘Je offert je op; maar ik mag dat niet toelaten.’
‘Ik offer me op? Als ik je man mag worden, ja dan offer ik me op om... gelukkig te worden... om... Ik kan 't niet zeggen, Klara, wat ik voor

{==145==} {>>pagina-aanduiding<<}
je voel... ik dorst het nooit uitbrengen, maar op de katechizatie al... weet je 't nog? toen ik de Profeten niet wist op te noemen, zooals ze in 't vraagboekjen stonden en jij ze me influisterdet, toen dacht ik al: dat moet mijn vrouw worden. Maar ik dorst je niet aankijken zoo lang je broêr er was. Och, word niet boos, dat ik zoo over hem spreek... Maar lief had ik je al jaren en werken wil ik - vijf schoft en meer, als ik je maar krijg.’
‘Weet je.... weet je dan niet...?’ vroeg Klara, maar ze kon 't niet van zich verkrijgen, verder te gaan.
't Hoefde ook niet, want hij viel haastig in: ‘'k Heb niets te weten dan of je me lief hebt.’
‘Is 't dan niet uit medelijden dat je hier komt en zoo tot mij spreekt?’
‘Uit medelijden? En ik kom hier om je een gunst, om je mijn geluk te vragen.’
‘Evert!’ en haar stem was klaar geworden en uit haar oogen verdween de wemelende traandrup. ‘Evert, ik mocht je altijd graag zien; ik vroeg me nooit af, waarom? Ik was een dom kind, maar ik ben verstandiger geworden... o God! op een gruwzame wijs! Maar ik begrijp nu eerst, dat een vrouw Moeder en Vader kan verlaten en haar man volgen. Ik weet evenwel niet of je jezelven niet bedriegt... Beproef je, Evert, of het wel meer is dan medelijden met de vernederde speelnote. Laat eenigen tijd verloopen...’

{==146==} {>>pagina-aanduiding<<}

‘En dan?’
‘Zal ik andwoorden, Evert!
Hoedanig dat andwoord zou zijn, was hem niet twijfelachtig, nu hij haar zacht blauw oog met een blik op zich gevestigd zag, die hem deed trillen.
‘Je hebt me al geandwoord!’ fluisterde hij, terwijl alle bloôheid verdween; want hij vatte beide handtjens en trok Klara naar zich toe en drukte haar een kus op de lippen.
‘Bravo!’ klonk er een stem achter hen. ‘Zoo heb ik mijn Mietjen ook gevrijd en gekregen, en ik dank er nog Onzen Lieven Heer voor.’
Moeder en Vader waren al heel onbescheiden geweest: zij hadden geluisterd.


XI.

Op de drukten, welke de ontdekking van het door Stufken gepleegd bedrog voorafgingen en vergezelden, volgde een doodsche stilde. Stufken heette hersteld en zat iederen dag weêr op zijn kantoor, maar met bleeke, ingevallen kaken, terwijl van tijd tot tijd zich een hoog roode vlek onder de oogen vertoonde. Zijn gang was waggelend, maar zijn oogen schitterden meer dan gewoonlijk. Hij sprak weinig tot zijn huisgenoten en schuwde zijn kind,

{==147==} {>>pagina-aanduiding<<}
dat ook hem ontweek en slechts het allernoodzakelijkste met hem besprak. Hij bemerkte niet, of scheen niet te bemerken, dat Lize haar kleeding vereenvoudigd en al wat naar weelde zweemde had afgelegd, dat zij zich zelden meer buiten en in het geheel niet meer in het dorp vertoonde. Stil, stil als het graf was het om hem heen, en die stilte was hem onverdragelijk, hoewel hij haar niet durfde verbreken. Toen hij nog te bed lag en te zwak scheen om op te staan, toen de dokter Lize erkende, dat het ergste te vreezen was en daarbij op het voorhoofd wees, had een brief, met een groot lak gesloten, den zieke plotselings de schijnbaar verloren krachten hergeven en den dokter geheel in het ongelijk gesteld. Stufken was eensklaps weêr de man van zaken geworden; hij was opgestaan en naar het kantoor gewaggeld. Lize, die achter het ledekant gezeten was, had zich terug getrokken. Zij kon vermoeden, wat die krachtsinspanning van den kranke veroorzaakte; want zij had in het lak van den brief den stempel van de Landbouwbank afgedrukt gezien. Er zou rekenschap en verandwoording worden gevraagd en daartoe had haar Vader zeker wel al zijn scherpzinnigheid noodig. Geen oogenblik echter kwam bij haar de gedachte meer op, dat hij van den ingeslagen weg nog terug keeren en, in de engte gedreven, het gepleegde wanbedrijf, zij 't ook uit vrees voor vervolging of

{==148==} {>>pagina-aanduiding<<}
niet eervol ontslag, door teruggave der geroofde gelden zou doen vergeten.
Haar vermoeden was allezins juist. Op het kantoor gekomen begon Stufken eerst de grendels der buitendeur en het slot der geldkist te onderzoeken. Alles was in orde. Met bevende vingeren haalde hij den grooten sleutel uit den zak. De slapen van zijn hoofd bonsden, want hij kon hem in het slot niet omdraaien. Zijn zwakte was daarvan echter schuld; want na een herhaalde inspanning gelukte het hem toch. Hij lachte; die lach klonk hem zelven akelig toe. Hij opende het deksel der kist en tastte met de bevende vingeren op de zakken met gouden tientjens: het geluid van het edele metaal verkwikte hem. ‘Ze zullen er niet aan komen,’ prevelde hij, en afsof hij vreesde dat er iemant achter hem zou staan, die over zijn schouder heen een greep zou wagen, sloeg hij in der haast het deksel dicht, dat langs het voorover gebukte voorhoofd schoof en een deel er van schaafde en ontvelde. De pijn en de warme druppels, die hij langs de wenkbrauwen voelde neersypelen, deed hem de hand aan het voorhoofd brengen. ‘Dat's een lating: dat zal me goed doen... 't Is daar binnen zoo gloeiend warm. Bloed maar, bloed maar!’ mompelde hij, en met iederen droppel, die wegvloot, meende hij verlichting te zullen vinden. Toch verbond hij de wonde, die hem verhinderde te arbeiden.

{==149==} {>>pagina-aanduiding<<}

Een gewichtige arbeid wachtte hem.
Hij zocht zijn kruk op, maar vergiste zich en zette zich neer op die van zijn vroegeren bediende. Hij rilde en glimlachte te gelijk. ‘Nu, die zal me niet meer in den weg loopen. Zoolang Reaal niet weêr opstaat, komt die niet weêrom. Voor hem betalen!’ en hij schaterde, waarbij hij weêr angstig omzag, daar 't hem voorkwam dat een ander het deed. Eindelijk zat hij op zijn eigen plaats. Er lagen verschillende brieven. Hij beschouwde de adressen, maar de meeste kwamen van kaal geplukte vinken, die zeker een deel hunner veêren terug vorderden. Ongelezen verscheurde hij ze en smeet hij ze in de snippermand.
‘Ik wil nu gaan rentenieren,’ zeî hij, voor zich starend op het blad papier, waarop hij nog den laatsten morgen had uitgerekend wat hij bezat, met inbegrip van de laatst buit gemaakte gelden, en wat hij zou kunnen bezitten als hij nog tien jaar rente op rente stapelde.
‘Nog éen jaartjen als dit en dan doe ik 't,’ vervolgde hij. ‘Er is nog plaats in de kist.’ Daar viel zijn oog op den brief met het groote lak. Hij had dien vergeten: zijn geheugen was nog zoo zwak. Zijn vingeren kromden zich om het papier, dat weldra open voor hem lag. ‘Rekening en verandwoording! Verregaande verwaarlozing onzer belangen, zoo niet erger! Ontslag! Gerechtelijke vervolging!’

{==150==} {>>pagina-aanduiding<<}
las hij, en telkens speelde er een glimlach om zijne lippen, terwijl de roode vlekken onder zijn oogen weêr zichtbaar werden. ‘Wel, wel, worden ze eindelijk wakker! Maar te laat, hoor! Mondtjen dicht!’ prevelde hij verschrikt. ‘Nog éen jaar met de wolven in het bosch gehuild...! het geld is zoo zoet, zoo erg zoet..!’
Zijn toorn, in den aanvang door den strengen toon van dien brief opgewekt, verdween allengs.
‘Altijd zacht wezen tegen je superieuren!’ dus begon hij weêr, en hij nam de pen op, doopte die in den inktkoker, peinsde een oogenblik en lag haar weder neer.
Hij kon niet geregeld denken. Hij dwong er zich toe, bedekte de oogen met de handen, om niets te zien wat hem kon afleiden: 't was te vergeefs; hij kwam niet verder dan tot: ‘Wel Edel Gestrenge, Hoog Edele Heeren Superieuren!’ Het warrelde hem in het hoofd. Zinsneden als de volgende schreef hij met telkens grooter tusschenpozen neder: ‘Verstijfd van schrik ontvinge UE. Gestrenges van den 10den,’ ‘het monster van den laster,’ het gordijn mijner onschuld,’ ‘bedroevende oneerlijkheid van een dien ik als een zoon troetelde,’ ‘niet alleen een oplichter maar een moordenaar,’ alles maar om het lieve geld!’ ‘de geldgierigheid de wortel van alle kwaad,’ ‘vreeze alevel dat er weinig van UE. Gestrenges geld terecht zal komen,’ Notaris

{==151==} {>>pagina-aanduiding<<}
lichtvaardig,’ ‘de meeste uit de buurt niet te vertrouwen,’ eigenlijk dieventroep,’ ‘brigands,’ ‘nadere bevelen wachten,’ ‘altoos blijven: gehoorzame, onderdanige en tot wederdienst genegen dienaar.’
Het ging dien dag niet; misschien zou 't den volgenden beter gaan. Zoo ging het eenige dagen achter elkander, en altijd bleef de brief onbeandwoord. Er verscheen geen enkel klient; toch maakte hij iederen morgen zijn kas op, liet door zijn vingeren de tientjens glijden, waarvan hij maar niet afstappen kon, al had hij zich ook honderd malen gezegd, dat het veel beter was dat geld, even als al het andere, rentegevend uit te zetten. Maar wie en wat was tegenwoordig te vertrouwen? Het eenig menschelijk schepsel dat hij sprak was Hein, en ook Hein vertrouwde hij niet. Hein was ook in die ‘smerige’ zaak betrokken, en als hij hem zijn afscheid gaf dan handelde hij voor het oog van de waereld rechtvaardig en tevens in het belang van zijn beurs, want de slungel, die hem zoo brutaal begon aan te zien, deed niets meer en had ook uitgediend.
Weinige dagen na het uitstapjen zijner dochter naar het gezin van van Ommeren, van welk uitstapjen hij niets gewaar was geworden, zat hij 's morgens weêr op de gewone plaats. Als gewoonlijk stak Hein het hoofd door een kier van de buitendeur en vroeg, of er ook wat te zeggen was. Stufken

{==152==} {>>pagina-aanduiding<<}
had niet gezien, dat Hein het dien morgen reeds herhaalde malen gedaan en naar binnen had gegluurd, maar weder even behoedzaam als hij gekomen was terug was gegaan. Nu meldde hij zich echter aan.
‘Niets te zeggen!’ grauwde Stufken, die weêr in de geldkist grabbelde. ‘Ja, toch iets!’ vervolgde hij, het deksel sluitende, den sleutel bij zich stekende en tevens zich achter den lessenaar plaatsend, welke hem van Hein scheidde, die ‘impertinent familiaar’ met de beide elbogen er op leunde en hem strak aankeek.
‘Wat dan? Gauw er meê voor den dag!’ scheen de brutale oogblik hem toe te voegen.
‘Ik wou je zeggen...’ Stufken streek met de hand over het voorhoofd. ‘Kun je schrijven? Een brief, dien ik je voor zal zeggen.’
‘Dank je. 't Is misschien een kwitantie. Begrepen?’
‘Schelm!’ schreeuwde Stufken, zich aan den lessenaar vastklampend om niet te vallen. Waar was zijn zelfbeheersching? Waar was de goêlijke glimlach, die altijd zichtbaar werd als hij beschimpt werd?
‘Schelm?’ vroeg de ander, het woord uitrekkend en hem nog scherper in de oogen starend. ‘Wel, Patroon! geef je nu je eigen naam óok al weg? Dat's scheutig, erg scheutig!’
‘Weg! Ik wil je niet meer zien. Morgen is de week om: dus vijf dagen loon zal ik je geven. Ik

{==153==} {>>pagina-aanduiding<<}
zal baas blijven in mijn eigen huis. Tot mijn looper toe in opstand, in vervloekten opstand! Marsch, zeg ik je, marsch! mijn deur uit! Denk je, dat ik niet weet, hoe jij en die jongen Steven Iwema mij een kool hebben gestoofd? Denk je, dat mijn reputatie mij niets waard is? Ik ben geen vagebond.... Word weêr wat je geweest bent!’
‘Neen, dat niet! God dank, dat niet! 'k Heb den ouden Adam uitgeschud; werken wil ik en nog meer!’ hernam Hein, die bij al die beschuldigingen, hoe grof en gelogen ze ook waren, in plaats van nog toorniger dan hij reeds was, kalmer was geworden. Hij had onder het aanhooren wel de vuisten gebald en den afstand gemeten, die hem van het gedrocht tegenover hem scheidde, maar tevens toegeroepen: Hein, je bent omgekeerd: toon je veranderd; 't is je tijd nog niet. Wat hij dan ook na de injuries van den patroon deed hooren, verbaasde deze zóo zeer, dat hij hem met open mond een oogenblik bleef aangapen en toen op een gants anderen toon vroeg: ‘Wat zeg je?’
‘Ja, sla maar toe! Geesel me maar! Heb ik het nu niet verdiend, dan toch vroeger. Moet ik hier van daan, dan zal ik gaan, maar de volle week zal ik uitdienen, al betaal je me maar vijf dagen. Ik heb Jufvrouw Lize beloofd nog wat voor haar te doen.’
‘Heeft mijn dochter...?’ 't Was of hij zich eerst

{==154==} {>>pagina-aanduiding<<}
moest herinneren een dochter te hebben. Een pijnlijke trek kwam op zijn gelaat; de roode plek verdween en maakte plaats voor een doodelijk bleek. ‘Heeft die gezeid, dat je zoudt blijven? Dan vind ik dat goed... maar in de keuken, niet hier; ik heb je hier niet meer noodig.’
‘Zeker omdat je den buit al binnen denkt te hebben,’ mompelde Hein; maar luid voer hij voort: ‘Jufvrouw Lize heeft me juist gezeid in de nabijheid van het kantoor te doen, wat ik voor haar te doen heb: ik mocht je niet lang alleen laten en van tijd tot tijd eens komen zien.’
‘Goed, lief kind!’ prevelde Stufken, die voor het eerst sedert weken een gewaarwording van vreugde en een verheffende aandoening gevoelde.
‘Ze was bang dat je weêr een beroerte mocht krijgen,’ zeî Hein zoo koud mogelijk onder 't heengaan. ‘'t Blijft dus afgesproken. Adie!’
Een beroerte! Weêr een beroerte! Dus had hij er reeds een gehad... En voor niets was hij banger dan voor zoo iets, dat je in eens weg nam, midden uit je werk, voor je open geldkist misschien, zonder dat je die kon sluiten, en eens uitrusten en berekenen wat je al zoo hadt verdiend! Och, lieve God, hij stond bloot aan een beroerte! Het draaide voor zijn oogen; hij kon niet meer zien; zijn hoofd dreigde te bersten, dat kwam omdat hij ‘sujet was aan beroerten!’ Kon hij werkelijk nog zien, nog

{==155==} {>>pagina-aanduiding<<}
denken? Dat waren zijn handen, zijn vingers, waar nog een metaalgeur aan kleefde; daar stond zijn kist... Als hij hier eens een beroerte kreeg, alleen, en de deur stond open, dan kon hij bestolen worden; daar lag zoo veel baar geld. Als hij dit ten minste meê nam. Maar waar naar toe? Op zijn slaapkamer, waar de meid iederen morgen kwam, en die was in 't geheel niet te vertrouwen? In zijn huiskamer? Daar woonde zijn Lize, die niet om geld gaf, of 't moest wezen om het dien jongen te geven, dien hij zich zoo goed van den hals had geschoven. Waar dan naar toe? In den tuin die zakken begraven en dan op een stuk papier aanteekenen waar de schat lag, om het niet te vergeten en dan dat papier bij zich dragen, altoos bij zich dragen, tot dat een beroerte... Afschuwelijk, dat hij dat woord maar niet vergeten kon, dat het hem in de ooren gondsde...! 't Was of hij neer zou slaan. Maar neen: hij zat voor zijn kist; hij wist, dat hij haar opensloot, dat hij de zakjens voor zich zag, daar vlak voor zich...
‘Baas! baas!’ riep Hein, het kantoor instuivend, daar ‘zijn de dienders om je te halen! Rep je, Jufvrouw Lize zal je wegstoppen... Daar, neem je sleutel meê!’ En toen Stufken onmachtig bleek op te staan, hielp hij hem en leidde hem, door de deur, die naar het huis voerde, het kantoor af. Stufken stond in den gang, met den grooten sleutel in zijn hand geklemd,

{==156==} {>>pagina-aanduiding<<}
vlak tegen over Tante Moes, wie het scherpe woord, dat ze op de lippen had, bestierf bij den aanblik van den vrek, die met stoppelend hair en vermagerde gelaatstrekken voor haar stond.
‘Dienders!’ stamerde hij tegen den deurpost leunende.
‘Wat prevel je daar? Dat's zeker je kwaad geweten. Je houdt mij toch al te met niet voor een diender? Ik heb een appeltjen met je te schillen, man! Volg me naar je huiskamer!’
De daad bij het woord voegende ging ze hem voor. De dikke voetzool kletterde op het marmer van den gang en de koperen punt der bekende parapluie sloeg de maat bij elken voetstap. Hoe zwak klonk daarbij de tred van den heer des huizes, die, nog niet geheel van zijn schrik bekomen en niet in staat het gebeurde geheel te overzien, haar schoorvoetende volgde.
Lize zat volgens haar gewoonte der laatste weken in het midden van het vertrek aan de ronde mahoniehouten tafel te werken. De gordijnen waren neergelaten. Vroeger waren ze altijd hoog opgetrokken en zat zij bij voorkeur vlak aan het venster aan een elegant werktafeltjen.
‘'t Is of hier een doode aan huis is,’ zei Tante Moes na de eerste begroeting, die echter verre van hartelijk was.
Lize bleef zwijgen.

{==157==} {>>pagina-aanduiding<<}

‘Je bent er ook niet fleuriger op geworden,’ vervolgde zij, Lizes zeer eenvoudig kleed en bleek gelaat beschouwend.
‘U weet misschien niet dat Vader erg ziek is geweest,’ klonk het andwoord.
‘Is dat de eenige reden, kind?’ Toen ze geenerlei andwoord ontving vervolgde ze: ‘Of ik van die ziekte wist! Al was ik stokdoof geweest, toch had het kleinste kind van het dorp het mij wel toegeschreeuwd. Maar dat's tot daar aan toe. Ik heb gewacht tot je Vader weêr wat op zijn verhaal was om hier te komen... maar, gul gezeid, de man valt me niet meê.’
‘Ga toch zitten, Tante-lief!’ zei Stufken op den zoeten toon waarop hij altijd gewoon was geweest met zijn erftante te spreken. 't Scheen wel te bewijzen dat hij veel beter was dan Tante dacht.
‘Neen, dank je! zitten ga ik niet, voor we 't met mekaâr eens zijn. Jakob, wat denk je met het geld te doen, dat je arme klerk heet gestolen te hebben?’
‘Wat blief je, Tante? Dat's aardig, dat's héel aardig! Wilt u niets gebruiken? Een glaasjen persiko, Tantelief?’
‘Je weet wel, dat ik nooit iets bij je gebruikt heb, en God dank! dat ik het niet deed. Ik heb in de laatste jaren zelden me over je drempel gewaagd, want, vat je, ik voelde dat ik er niet hoorde.’

{==158==} {>>pagina-aanduiding<<}

Stufken had zijn likeurkeldertjen gekregen, een glaasjen vol geschonken en dat in éen teug geledigd.
‘En dat ik nu kom, is waarachtig geen blijk van omkeer in mijn ziel, maar wel een blijk, dat ik me nog herinner, dat mijn goeje Bet je vrouw is geweest. Dat kan zij daar,’ op Lize wijzende, ‘getuigen, dat ik mijn Bet niet vergeten ben. Je bent van mijn familie, al draag je, God dank! mijn naam niet.... Ik heb medelijden met dat kind en met haar lief; en al vind ik ook, dat haar grootschheid een goeden deuk verdient, zij kan 't niet helpen wat hier gebeurd is.’
‘Tante, ik vermoed wat u hier komt doen. Maar wat ik u bidden mag, zeg later wat u te zeggen hebt,’ zeî Lize die haar een donkeren blik toewierp.
Stufken, die zeker vergeten was dat hij reeds ‘een glaasjen’ had gehad, vulde een tweede en sloeg het gulzig naar binnen.
‘Kom me niet meer met die princessenmanieren aan boord!’ hernam Tante, haar stem sterk uitzettend. ‘Ik moet nù zeggen wat ik te zeggen heb. Jakob, het kan het laatst wezen dat we elkaâr spreken; ik ben oud en jij bent wrak; je hebt al een waarschuwing van Onzen Lieven Heer gehad; spoedig sta je misschien voor Zijn rechterstoel. Lieg niet: jij hebt dat geld opgestoken waar de jongen op wordt aangezien. Geef het terug, verkoop je boêl en trek hier van daan... Broodsgebrek zul jij

{==159==} {>>pagina-aanduiding<<}
en je kind niet lijden; daar zal ik voor zorgen.’
‘Tante, we willen uwe aalmoezen niet!’ zeî Lize op vasten toon. ‘Hoewel geslagen, zijn wij nog niet gebroken. Uw taal is kwetsend voor Vader. Ik mag, ik wil haar niet aanhooren... Denkt ge dan, dat Vader...?’
‘Een dief is? Wis en waarachtig denk ik dat; en ook dat de heler zoo goed is als de steler, vat je?’
‘U hebt door uw handelwijze jegens ons het recht verloren hier als boetgezante op te treden,’ hernam Lize met trillende lippen en tranen in haar stem. ‘Ik wil gelooven, dat ge met een goed doel gekomen zijt, maar zoo als altijd bederft ge uw zaak door overdrijving.’
‘Heb ik van mijn leven! Waarachtig de toon en de manieren van de tooneelprinces van de laatste kermis, je weet wel, toen jij met je Vader op den eersten rang zat,’ hernam de onverbiddelijke, die hoe langer hoe meer verbitterd werd, daar zij in het kind van haar Bet een bondgenote had gedacht aan te treffen. Het gerucht had toch gegaan, dat Lize tegen haar Vader was opgestaan en zich van hem had afgekeerd. En nu moest ze juist den grootsten tegenstand van dien kant ondervinden en dat op een wijze, die haar van aanvallende schier verweerende deed worden. ‘Maar ik heb eigenlijk niets met je te doen: jij bent, vat je, een verwend kind, dat wat minder lekkers en wat meer straf had moeten krijgen.

{==160==} {>>pagina-aanduiding<<}
Zoo er een is, dan ben jij gewaarschuwd. Ik heb het je voorspeld wat hier gebeuren zou, maar altijd trotsch er tegen in. Ja trotsch...!’ of ze echter op het gelaat van Lize iets bespeurde, wat haar op het denkbeeld van het tegendeel bracht, ze hield plotseling op en voelde iets, wat naar een ander gevoel dan verbolgenheid zweemde. Zoo als het kind daar voor haar stond deed ze haar aan haar Betjen denken.
Stufken had een derde glaasjen leeg gedronken. De doffe oogen begonnen te glimmen, de bleeke, ingezonken wangen te gloeien. Zijn blik, die dien van Tante eerst schuwde, zocht dien thands op.
‘Wat wou je van me? Zeg het nog eens!’ zeî hij, zelfs op een toon van gezach.
Tante zette zich schrap, op haar paraplui geleund, wier punt ditmaal door het dikke vloerkleed heendrong. ‘Wat ik van je wou? Dat je éens in je leven een eerlijke daad deedt; niet omdat je dat als christen verplicht bent te doen - zóo ver zal je wel niet komen, maar omdat je op het kantjen van je graf staat. Geef al het geroofde geld weêrom. Alles! Voor honger zal ik je bewaren. Doe je 't niet, dan krijg je geen rooden duit van wat ik verdiend heb, hoor je, verdiend.’
‘Dat weet ik al lang, ellendig vrouwmensch! en mijn lief kind ook, die je niet waard bent aan te zien. Lize, geef me een zoen! Je hebt briliant voor

{==161==} {>>pagina-aanduiding<<}
me gesproken, en ik dacht nog al dat je boos op me waart.’
Hij trad op haar toe, maar Lize scheen het niet te bemerken en keerde zich af. Stufken vatte die beweging verkeerd op en dacht dat zij schreide, schreide om Tantes beleedigende woorden. Dat maakte hem werkelijk woedend; met gebalde vuist trad hij op Tante toe. ‘Uit mijn huis!’ brulde hij. ‘Kom er nooit weer in, opgeblazen boerin, dikke pad, of zonder een nieuw testament ga je de kist in! Weg, zeg ik je!’
Vrouw Moes bleef hem onverschrokken aanstaren en deed geen stap achteruit. Alleen aan het trillen van haar parapluie kon men haar innerlijke woede of vrees bespeuren. Stufken ziedde van toorn. Hij hief de hand op, maar deinsde terug toen Lize zich tusschen hem en Tante inschoof. ‘Vader!,’ klonk het zacht, maar zoo onbeschrijfelijk smartelijk en daardoor zoo verwijtend, dat hij sidderde.
‘Tante, verlaat dit huis des ongeluks, er ligt een vloek op! Begraaf u niet met ons onder het puin!’ vervolgde zij, terwijl zij haar bij de hand nam en haar den gang door tot aan de buitendeur toe geleidde. Tante liet haar begaan. Verbazing, vrees en toorn kampten in haar binnenste om den voorrang. Het regende: zij merkte het niet en hield haar parapluie opgevouwen in haar hand. Het was guur: het was haar te benauwd onder den doek.

{==162==} {>>pagina-aanduiding<<}
Zij verwenschte Stufken, zij verwenschte Lize; maar de laatste verwensching nam zij, na een kwartier gewandeld te hebben, terug.
‘Wel verdraaid!’ mompelde zij, met haar druipende parapluie, die zij als wandelstok was blijven gebruiken, in een der plassen stampend. ‘Zoo behandeld en toch ongelijk te hebben! Want, bij mijn ziel, dat heb ik jegens háar!’
Lize bleef na Tantes vertrek tegen den deurpost eenige oogenblikken aanleunen. Daar binnen hoorde zij haar Vader nog tieren: het was of hij Tantes heengaan niet bemerkt had en hij dat ‘vrouwmensch’ nog tegenover zich meende te zien. Zij ijlde naar binnen. Hij liep met driftige schreden heen en weêr, de vuisten gebald, het gelaat gezwollen, de oogen schier bloedrood. Bij haar binnentreden scheen de storm eensklaps aan band gelegd; de woeste uitdrukking van het gelaat werd verzacht.
‘Je hebt je goed gehouden, beste meid! We willen het geld van dat dolle vrouwmensch niet. We hebben geld genoeg, meer nog dan je wel denkt, kind! Stil leven gaan we; heel plezierig. Hier van daan! niemant moet ons kennen... en dan gaan we rijtuig houden...’ Hij hield op, daartoe genoodzaakt door den strakken blik van zijn kind.
‘Wat die vrouw zeide was waarheid, Vader! Ik ben nu met u alleen en mag vrij uitspreken. Wat zij eischt, heb ook ik geëischt - met meer recht

{==163==} {>>pagina-aanduiding<<}
evenwel dan zij. U hebt niet naar mij geluisterd. Welnu, thands zult ge 't moeten doen. Ik wil niet meer uw brood eten, want er kleeft roof en bloed aan. Voor het leven, het rampzalig leven, dank ik u niet, maar wel voor de opvoeding die ge mij liet geven. Die opvoeding zal mij in staat stellen in mijn onderhoud te voorzien.’
‘Mij alleen laten? Zou je...?’
‘Ja, Vader, ik ben vast besloten.’
‘Dien jongen achterna? Maar dat zul je niet. Je thuis krijgen zoo als die kinkel zijn deern thuis kreeg!’
‘Vader, er zijn woorden, die zelfs het kind haar vader niet vergeeft! Niet meer, niet verder!’
‘Maar ik ben hier toch de baas, zou 'k meenen.’
‘Daarom wil ik hier niet blijven. Laat mij gaan, ik bid er u om. Hier voel ik, dat ik toch niet lang meer zou leven. Hier verga ik van schaamte en schande. Laat me dus gaan, als ge niet van uw geld scheiden kunt.’
‘Van mijn geld scheiden? Het heeft den timmermansknecht tot een heer gemaakt.’
‘Neen, het heeft den eerlijken ambachtsman het kostelijkste doen verliezen, wat de minste zelfs nog bezitten kan. Dring niet verder, Vader! Ik ben vast besloten; ik wil van hier en ga morgen van u...’
Stufken had nogmaals een fellen strijd te strijden.

{==164==} {>>pagina-aanduiding<<}
Hij moest kiezen tusschen zijn kind en zijn goud, het met zoo veel moeite en opoffering van alle rust bijeengegaârde goud! Hij kón niet kiezen; hij wilde het éen behouden en het ánder niet prijsgeven. Hij voelde de overspanning, die hem in de laatste oogenblikken zoo veel schijnkracht gegeven had, plaats maken voor afmatting. Hij moest zich haasten een besluit te nemen.
‘Fratsen, grillen van een meisjen, dat te veel gelezen heeft! Je blijft hier; al zou ik je ook opsluiten, ik wil niet, dat je van hier gaat.’ Hij keerde zich om en verliet ijlings de kamer, daar hem eensklaps in de gedachte kwam, hoe hij zijn kantoor verlaten had. Wel had hij nog altijd den sleutel van de geldkist in de hand, maar hij kon zich maar niet herinneren, die gesloten te hebben. ‘Jakob, hou je kras! Alles komt terecht. Als je je geld maar houdt, laat je alles naar je pijpen dansen!’ fluisterde hij, den gang doorgaande, zich zelven toe.
Lize bleef alleen achter in de donkere kamer; zij stond in de pijnlijkste overlegging verdiept Zij gevoelde zich zoo diep ellendig. Ware het niet om Kornelis, ze zou gaarne de rust in het graf hebben gezocht. Daar trof een schrille kreet haar oor! Zij rilde; het doffe geluid van iets dat neerplofte volgde; toen was alles stil geworden. Een angstig voorgevoel deed haar naar het kantoor ijlen. Het had haar niet bedrogen. Daar lag haar vader, het schuim

{==165==} {>>pagina-aanduiding<<}
op den mond, de hand krampachtig uitgestrekt naar de open geldkist, het gelaat verwrongen. Haar eerste gedachte was, dat haar verzet dat toeval had veroorzaakt, maar de houding van den neergestorte deed dit vreeselijk vermoeden te niet. De vingers van de hand, welke in de kist lag, waren gekromd als hadden zij iets willen grijpen. De kist had open moeten staan, toen hij op zijn kantoor was teruggekeerd; want tusschen zijn heengaan uit de kamer en dien vreeselijken gil lagen slechts eenige sekonden.
Zij riep om hulp, daar zij niet alleen, wat zij eerst maar te vergeefs beproefde, den gevallene kon oprichten. Hein, dien zij het noodigst keurde, was niet te vinden, hoewel de oude dienstbode verklaarde, dat ze hem nog geen tien minuten geleden bij de deur van het kantoor bezig had gezien met poetsen. Wat het vreemdst was: Hein werd sedert dien dag niet meer gezien, hetgeen echter eerst weken later door Lize werd opgemerkt, daar de bemoeïingen van allerlei aard haar onverdeelde aandacht voor gants andere dingen vorderden.
De dokter zag zeer ernstig toen hij een blik op den bewustelooze geslagen had. Bij zijn tweede bezoek bleef hij lang, zeer lang zwijgen en blikte toen Lize met een zweem van medelijden aan. De dood zou hier een verlossing zijn en hij weigerde te komen. Het dadelijk levensgevaar was geweken,

{==166==} {>>pagina-aanduiding<<}
maar de hersenen waren gekrenkt. Spoedig bleek het, dat de dokter juist had geoordeeld. Stufken ontwaakte uit zijn bewusteloozen toestand, maar herkreeg toch zijn zelfbewustzijn niet: hij was krankzinnig. Mocht hij soms voor een oogenblik helder schijnen, in een volgend gaf hij bewijs van volslagen verbijstering en kon Lize hem in een hoek der kamer vinden met de handen plukkend aan het voerkleed, in zijn verbeelding bezig met graven en begraven in den grond. Bij wijlen overviel haar een huivering bij den aanblik van dat vervallen, zelfs ingekrompen gelaat, bij het waarnemen van den zwervenden blik dier oogen.
‘Neen, arme, ongelukkige Vader, ik zal u niet verlaten!’ zeide zij snikkend zich over hem heenbuigend en het koude voorhoofd kussend, terwijl hij zoo pijnlijk lachte, dat het haar door merg en been ging. Misschien, zoo klonk het in haar binnenste, heeft mijn verzet toch het toeval veroorzaakt en ben ik de schuldige! Vurig bad zij God, die gedachte uit haar brein te verbannen en haar kracht te geven, ten einde zich aan de verpleging van den armen rijke te wijden, die in de geheele waereld slechts éene beschermster bezat. Want wie zou zich om Jakob Stufken nog bekreunen? Hoe daar buiten over hem gedacht werd, had Tante Moes bewezen. Gelukkig, dat Lize hier niet langer behoefde te wonen en den steun van geen der dorpelingen noo-
{==167==} {>>pagina-aanduiding<<}
dig had. Wat er krachtigs in haar lag had zich van lieverlede ontwikkeld en van onreine bestanddeelen gezuiverd. De halstarrigheid van het bedorven kind was standvastigheid geworden, de luimen en grillen, vroeger het gevolg van een nimmer weerstreefden wil, waren thands onder de heerschappij gebracht van het oordeelend verstand en het zedelijk gevoel. De liefde had vele bloemen in dat hart doen ontkiemen en bloeien; de rampspoed wiedde er vele woekerplanten, die er vroeger tierden, uit.
Haar fierheid zou alle hulp van buiten, alle beklag hebben doen afwijzen, indien haar die ware aangeboden. Dat niemant zich om haar bekommerde smartte haar dus niet. Zij stond alleen met den geslagene, en zij was blijde alleen te staan. Toen de dokter haar na eenige aarzeling bekende, dat de waanzin van haar Vader, in den vorm zoo als die zich bij hem vertoonde, voor ongeneeslijk moest gehouden worden, was haar besluit genomen. Hij scheen dat te gissen en vroeg haar, of het werkelijk haar voornemen was, zich met de verzorging van den zieke te belasten.
‘Zeker!’ klonk het andwoord.
‘Onmogelijk. Uw jong leven kan beter besteed worden.’
‘Beter dan aan de verpleging van een vader?’
‘Ziekelijk gevoel! De Wetenschap alleen kan

{==168==} {>>pagina-aanduiding<<}
zulke exemplaren van ons geslacht de zorg verstrekken, die zij behoeven, veel beter dan de kinderliefde. Geen ijveren zonder verstand, daarvoor staat gij te hoog! In een gesticht voor krankzinnigen wordt beter gezorgd, dan gij dat kunt doen. Er kunnen oogenblikken komen van razernij, waarin pogingen tot moord en zelfmoord niet zeldzaam zijn. Kunt gij die beletten, en zoo niet, wie zou dan de oorzaak zijn van eenig ongeluk? Gij zult er over denken,’ voer hij zachter voort, ‘en ge zult mijn raad volgen.’
Zij dacht er over na. Zij gevoelde zeer goed, dat haar geen andere band dan die van het medelijden aan haar vader verbond, die zoo velen rampzalig had gemaakt. O, als zij zeker was dat de Wetenschap ditmaal niet dwaalde, nu zij hem voor ongeneeslijk hield, zij zou dat stuk papier kunnen toonen, zij zou een nieuw onderzoek kunnen uitlokken, Kornelis onschuldig doen verklaren...! Onschuldig? En dan die moord? En dan, zoo de Wetenschap eens weêr werd gelogenstraft en God weder bewees, dat bij Hem alle dingen mogelijk zijn? Neen, neen, dat bewijs kon nog niet getoond worden. Maar den ongelukkigen vader zou zij toch bij zich houden, voor hem zou zij werken..! En haar voornemen was, om zich te voegen bij het gezin, dat haar hulp, haar troost óok behoefde, en beide op beter gronden dan haar vader inroepen

{==169==} {>>pagina-aanduiding<<}
kon! Zou die krankzinnige in dat gezin niet een blijvend verwijt zijn? Zou zijn aanblik niet ieder oogenblik van het leven vergallen? Neen, zij moest den raad van den dokter niet geheel verwerpen: zij moest nog eens wikken en overwegen.
‘Dief, dief!’ schreeuwde de waanzinnige, die zich voor den grooten spiegel had geplaatst, en daarin zich zelven zag weerkaatst. Hij greep naar een naastbijstaande stoof, nam die op en wierp haar in het glas, waarop hij weêr lachte en juichte en in de handen klapte bij de woorden: ‘Ik heb hem geraakt, ik heb hem geraakt.’
Lize weifelde niet meer: zij was besloten.
Zij verzocht den Notaris bij zich te komen en deze bracht haar in betrekking met een rechtgeleerde. Jakob Stufken werd onder kurateele gesteld. Daar bij den dood harer moeder geenerlei verrekening had plaats gehad, mocht Lize aanspraak maken op de helft van hetgeen haar vader bleek te bezitten. Het huis en andere onroerende goederen, benevens de hypotheken werden verkocht. Aan de Bank, die zulk een gevoelig en tot nog toe ongedekt verlies door haren Agent had geleden, werd op zekeren dag het gantsche bedrag ter hand gesteld, namens iemant, die onbekend wenschte te blijven. Het vonnis tegen Kornelis van Ommeren kon evenwel niet vernietigd worden, daar de voortvluchtige bij verstek was veroordeeld en het nog

{==170==} {>>pagina-aanduiding<<}
niet bewezen kon worden, dat het wanbedrijf door een ander gepleegd was.
De helft van de bezittingen van Stufken verbleef aan dezen en werd bestemd om hem een plaats in een der beste gestichten te bezorgen. Van de andere helft werd de Bank betaald, terwijl het resteerende aan de diakenie werd ter hand gesteld met de bepaling, dat die som aan haar zou vervallen, indien ze niet binnen tien jaren door hen, die bewezen daarop aanspraak te kunnen maken, werd opgevorderd. De renten evenwel zouden reeds dadelijk door de diakenie genoten en gebruikt kunnen worden.
De Notaris, met wien deze regeling was overlegd en besproken, kon niet nalaten het moedige meisjen, dat zoo vast besloten hare beschikkingen had medegedeeld, te bewonderen en haar daarvan te doen blijken.
‘Wij hebben u allen ongelijk aangedaan. Wij hebben u den hittewagen en het sierlijk huis benijd, en ge waart een vierspan en een buitenplaats, grooter dan Spaarnwou, waard geweest,’ zeide hij; en waarlijk, zijne hulde was niet het gevolg van de erkentelijkheid voor de goed betaalde diensten, die van hem gevorderd waren geworden. Het was een droog, maar een eerlijk man. Maar hoe eerlijk ook, toch had hij Lize pogen te bewegen, een deel van haars vaders vermogen voor zich te behouden, en wel zóo

{==171==} {>>pagina-aanduiding<<}
veel, als zij voor haar eigen onderhoud strikt noodig had.
‘Geen overdrijving, lief kind! ook in het goede,’ betoogde hij.
Zij bleef echter onverzettelijk in haar besluit en behield niets dan wat haar zelve door geschenk of besparing toekwam. Zij had slechts éen verzoek aan hem, en dat was, om geen woord van hetgeen tusschen hen beiden was overlegd en verricht naar buiten te doen uitlekken. ‘Het zou mij zeer doen, indien ik door het dorp werd geprezen omdat ik eerlijk wil zijn... Men zou er toe in staat zijn, Mijnheer, en nog wel denken mij door zulk een lof, die zeker verbazing insloot, te vereeren!’
Op een heerlijken Aprilmorgen - de zon koesterde zoo moederlijk de zwellende knoppen; het zoele windtjen streek zoo bevruchtend over beemde en bosch, dat het geel-bruin winterkleed voor de smaragdgroene lente-wade gereed was te verwisselen; de vogels orgelden en kwinkeleerden in het wasemend hout en schenen elkaâr te nooden tot den algemeenen hoogtijd, die aanstaande was - op zulk een heerlijken morgen, als het menschenkind een nieuw leven in zich voelt ontwaken, als een gevoel van reine weelde den boezem doorstroomt en de aderen doorgloeit, schreed Lize door huis en hof, dat binnen weinige uren door vreemden zou worden betreden. In gintsch kamertjen had zij als kind gespeeld;

{==172==} {>>pagina-aanduiding<<}
in dat ledekant meende zij zich haar kranke moeder te herinneren, die de magere hand naar haar had uitgestrekt. Hier op de sofa had zij, van school gekomen, dikwijls zitten peinzen en droomen en onbestemde begeerten voelen opkomen en stof voor gene, bevrediging voor deze gezocht in de beste voortbrengselen van hare tijdgenoten op het gebied der fantazie. Uit het gintsche venster had zij het hart voelen bonzen bij den eersten schuwen blik op den schuchteren jonkman, en had zij later een blik met hem gewisseld van de innigste verstandhouding. Dáar was het kantoor geweest, waar hij gezeten had. Met kloppend hart en blozend gelaat ging zij de deur voorbij. Dàt vertrek zou zij niet bezoeken; geen weemoedig-aangename, geen verheffende aandoening kon dáar worden opgewekt. Liever een laatst vaarwel aan den tuin gebracht! Haar oogen schemerden van tranen, toen zij dien nog eens rondliep. Bij ieder bloembed bleef zij staan, want zij had het aangelegd; bij den kastanjeboom hield zij op, want dien had ze geplant en in zijn schors las ze haar naam, door een teder geliefde hand er in gesneden. Zij zag of ze alleen was en kuste toen die plek. ‘Het ga u jaren en jaren wel; beschaâuw met uw takken nog menig gelukkige!’ nokte zij. Zij hield stil bij den vijver, waar het fiere, ongetemde hart de eerste les had ontvangen; zij wuifde met de hand als ten afscheid. Zij stond op de plek, waar zij hem

{==173==} {>>pagina-aanduiding<<}
vaarwel had gekust, en ze zocht er nog naar de indrukselen van zijn voetstap. Het was, of hij daar nog voor haar stond. Ze breidde de armen uit om hem te omhelzen. Nog éen blik van hem, nog éens het geluid zijner stem, en ze zou willen heengaan naar hare lieve moeder en deze vragen, of het kind wel even stil en onderworpen had geleden als zij. IJdele wensch! Hij was verre weg; misschien zou zij hem nimmer weerzien. ‘Laat mij die hoop nooit ontnomen worden, Vader in den hemel!’ bad zij innig, en zich met geweld ontscheurend aan de waereld van het verleden, ijlde zij terug naar het huis, waar de oude dienstbode, in haar zondagspak, luid schreiend, haar opwachtte.
‘Jongejufvrouw,’ bracht de oude met moeite uit, ‘hard ben je nooit voor mij geweest, al kon ik op het lest niet meer zoo vlug voort... Je bent lief opgegroeid. Als kind noemden ze je een bengel, maar nu... onze Lieve Heer hoort het me zeggen, een...’
Lize sloot haar den mond met een kus en drukte haar meteen wat in de hand: het was haar eigen bloedkoralen halssnoer met gouden slot. ‘Tot gedachtenis... aan ons beiden; dag, goede, trouwe...!’ Ze snelde heen, terwijl de ‘goede, trouwe’ het bijna uitgierde, daar zij meende, nu haar droefheid niet meer te kunnen en ook niet te mogen temperen. Lize stapte in het wachtende rijtuig en sloot

{==174==} {>>pagina-aanduiding<<}
de oogen. Drie uur later was zij aan het doel: de woning van van Ommeren, waar zij door den Baas en diens vrouw met open armen ontvangen werd.
‘Vader, Moeder!’ riep ze uit, ‘hier hebt ge mij! Uw vreugden zullen mijn vreugden, uw smarten mijn smarten zijn.’
‘Ge zult ons een dochter wezen in plaats van ons Klaartjen, die door Evert is meê gevoerd. Aan ons hart, lief kind!’
Hein keek om het huis heen en snelde, toen hij gewaar werd wat er bij de voordeur plaats had, bleek als een doode den tuin in.


XII.

Op de vleugelen der fantazie bewegen wij ons voort en doorleven in een oogenblik een zestal jaren. Het is weder lente geworden na een bangen, somberen, strengen winter, waarvan de strengheid vooral in de huizen der armen ondragelijk werd geacht. Zoo was het ook geweest in de woning van van Ommeren. Door harden en gestadigen arbeid werd er het stuksken broods verdiend, dat wel voor hongeren behoedde, maar in geenerlei eisch der vroeger gekende welvaart, welke toch reeds voor de van Ommerens zoo bescheiden was, kon doen voorzien. Vooral moest dit het geval zijn met Lize

{==175==} {>>pagina-aanduiding<<}
Stufken, die niet alleen welvaart maar zelfs weelde gekend had; en toch was zij de eenige geweest, die nooit den moed had verloren. Baas van Ommeren was oud geworden: toch lag de blos der gezondheid op zijn gelaat. Moeder gebruikte reeds lang een bril en kon door de hulp van dezen de grootste drukletters nog grif lezen. Het sneeuwwit hair, dat van voren uit het mutsjen te voorschijn kwam, omlijstte het mager, maar toch nog gezond gelaat, waar over een tint van weemoed lag, zooals de herfstzon kan spreiden over het landschap. O, het kan zielvertederend en tevens verheffend zijn, de aanblik van een oude van dagen, die den strijd gestreden en onder alle moeite en pijn de liefde behouden heeft; het is of een engel Gods de lippen aangeraakt en op het voorhoofd den stempel der uitverkorenen heeft gedrukt! Als Moeder haar man, na een dag van moeielijken arbeid, verwelkomde, dan was het of der vermoeide pees de verloren veerkracht hergeven werd; als ze het Lize deed, na een dag les gevens in de stad, dan lag er in haar blik een hemel en stortte zij de volheid harer liefde op de aangenomen dochter uit. Aangenomen dochter? Neen, Lize was haar eigen kind; en zij wist niet wie zij meer lief had, haar Klaartjen, de gelukkige moeder van een viertal bloeiende kleinen, de vrouw van den aannemer Evert van Vulpen, die sinds twee jaren in de nabuurschap was komen

{==176==} {>>pagina-aanduiding<<}
wonen, of haar Lize. Gene had man en kroost, deze had haar alleen. En dan: deze was de lieveling van haar oogappel, den afwezigen, dien zij nog vóor haar dood hoopte weêr te zien. ‘Maar dan moet hij spoedig terugkeeren!’ dacht ze dikwijls heel stil; want haar krachten verminderden, en zoo heel lang zou ze God op aarde voor het leven niet meer kunnen danken met al zijn weelden, die zoo veel weeën, en al zijn weeën die zoo veel weelden bevatte.
Lize beandwoordde de liefde, die haar zoo ruimschoots geboden werd. Van het eerste oogenblik dat ze dat huis had betreden, had er het zonnetjen geschenen. Hoe zwaar de druk ook geweest ware, haar blijmoedigheid had zich niet verloochend. Van Ommeren had zijn schrik niet ontveinsd, toen Lize bekende, niets aan te brengen, dan hetgeen er in hoofd en hart school; maar de man erkende spoedig zijn verkeerd oordeel, want zonder dat ‘zondagskind’, zoo als hij Lize weldra noemde, zouden zij niet alles zoo te boven gekomen zijn.
Verplaatsen we ons in het bekende vertrek, vroeger met roode bakken bevloerd en op welks blauw gewitten muur het oog zoo kil afstiet. Welk een verandering! De oude meubels zijn gebleven, maar hun ouderdom, hoezeer nog toegenomen, wordt bedekt door de wonderkunsten van een fijnen smaak en een onuitputtelijk vernuft. Hier is een vaasjen

{==177==} {>>pagina-aanduiding<<}
geplaatst met geurige bloemen: de voet verbergt een niet te heelen breuk in het hagelwit servet, dat het hoektafeltjen dekt; ginder prijken eenige snuisterijen, die zoo hoog op de lâtafel uitkomen, dat zij den barst in den spiegel, die er achter hangt, aan het oog onttrekken. Verder hangt een wollen kleed, onlangs grijs geverwd - een kleur, die de vlekken het best verbergt - over de klaptafel, die zoo wrak is in blad en poot, en ze schijnt onder haar dekkleed wel een meubel, dat in een nieuwmodischen salon nog goede diensten zou kunnen bewijzen. De vroegere aan een koperen roê geregen gordijntjens zijn vermaakt en zijn nu hanggordijnen, halverwege opgenomen in een zijden lint, dat in een koperen kram hangt, welke zich achter een juist van pas aangebrachten strik verschuilt. De vloer is met een tapijt bedekt, waarvan de ouderdomsgebreken grootendeels door een karpet van koehair voor iedere kritiek verborgen blijven; in éen woord: het vertrek van den ambachtsman is met luttel kosten, maar door veel schrander beleid, verkeerd in de goede huiskamer van een fatsoenlijk burger, een vertrek, waarin de huisgoden gaarne vertoeven.
Maar wie de tooverfee eerst recht in haar werken wilde bewonderen, trad naar buiten den tuin in. Voor jaren reeds was de ruimte vóor het huis tot aan den voet van den dijk door een paar lindeboo-
{==178==} {>>pagina-aanduiding<<}
men ingenomen en lag het gedeelte van den grond braak, dat niet door een groote winddeur was bedekt; thands was die plek een bloemtuin, waar zorgvuldig verpleegde stamrozen een bed van gerhaniums omzoomden, en een rhododendrum des zomers de meest verscheiden gekleurde fuchsiaas voor den noordenwind beschutteden. In plaats van den lindeboom plantte Lize een kastanje, die reeds trossen roode bloesems vertoonde en om welks nog tengeren stam een ronde bank was geplaatst, die, naar zij hoopte, nog eenmaal door Vader en Moeder bezeten zal worden als het lover een bladerendak welft. Ter zijde van het huis ligt de moestuin, en al houdt daar haar gebied ook op en begint dat van den baas en zijn tuinknecht, Hein, toch schijnt zij er ook eenigen invloed geoefend te hebben, want ook daar schijnt het streven merkbaar, om aan het nuttige het aangename te verbinden.
Het is Woensdag middag! Hein is bezig in den tuin te wieden, wat hem ook al niet zoo gemakkelijk meer afgaat als den eersten dag na zijn in-diensttreden. Zijn rug is gebogen, zijn pet dekt een groenachtige pruik, die vroeger zeker aan een anderen schedel haar koesterende warmte gaf; want zij sluit niet goed om den zijne, en dreigt bij elke windvlaag of lichaamsbeweging te verschuiven. Zijn gelaat heeft de jolige plooi van vroeger geheel verloren; en dat de bruin-gele wang, die hij naar den

{==179==} {>>pagina-aanduiding<<}
kant van het huis toekeert, zich niet meer ingevallen voordoet kan toegeschreven worden aan de tabakspruim, die aan die zijde tot het genot van het oogenblik bijdraagt. Hij zingt, maar het is niet meer het lustige vaak schoone lied van vroeger: het schijnt wel een psalm, dat met weinig toonschakeering, maar met een trillende stem wordt opgedreund.
Daar binnen is het stil. De Baas en zijn vrouw doen hun middagdutjen en Lize is naar haar kamer gegaan, waar zij in den zomer den heerlijken Woensdag en Zaturdag namiddag doorbrengt. Dan neemt zij algeheele vrijheid; dan schrijft ze haar dagboek of brieven aan den eenig geliefden, of leest en herleest de van hem ontvangene. Wat netheid, wat sierlijkheid zelfs, niettegenstaande de sobere stoffeering! In den hoek is de bedstede. Tusschen de twee vensters, die het uitzicht geven over de onafzienbare groene weiden, met hare myriaden madeliefjens en boterbloemen en haar honderde loeiende en grazende bewoners, staat het tafeltjen, waaraan zij neerzit met een dik schrijfboek voor zich. Schuins achter haar, tegen den wand, met fijnen witten kalk bestreken, staat een sierlijke commode en daarop een tabakskomfoor. Vreemd voorwerp in dat vertrek! Maar de verwondering maakt plaats voor een gants andere aandoening, als men vroeger dat voorwerp steeds door Jakob Stufken gebruikt heeft gezien in zijn huiskamer, als hij met zijn eenig kind keu-
{==180==} {>>pagina-aanduiding<<}
velde, en men begrijpt dat het hier een aandenken betreft, dat den man, die haar vader was, in zijn beste oogenblikken in herinnering brengt. Aan den anderen kant staat een eenvoudig houten boekenrek, waarvoor groen saaien gordijnen hangen.
Een der vensters staat open. Malsche geuren zweven naar binnen, tegelijk met den gonzenden hommel. Een nieuw leven stroomt haar te gemoet, en toch blijft het hoofdtjen op de blanke hand geleund en welt er een traan in het zielvol oog, die zwaarder en zwaarder wordt en ten laatste langs de wang neerglijdt. Hier mag ze zijn zoo als ze werkelijk is. Hier is het heiligdom, waar ze alleen is met zich zelve, met haar verleden en met haar ‘lieven man’. Hier mag ze vrijelijk de vertwijfeling harer ziel uitstorten in droeve klacht en vurige bede; want beneden moet zij het anker zijn, waaraan Vader en Moeder zich vasthechten; ginder in de stad de leermeesteresse, die sterk behoort te zijn tegenover de zwakheden, die zij leiden en stevigen moet. De tijd had zijn merk ook op haar vroeger zoo aanvallig gelaat geplaatst; de doorleefde zielestrijd evenzeer; maar wat gene aan frischheid ontnomen had, had deze in kracht en waardigheid terug geschonken. Was de teint minder doorzichtig, de blos der wang verdwenen, de vormen minder tenger, het werd meer dan vergoed door de onbeschrijfelijke lieftalligheid en zedelijke waardigheid,

{==181==} {>>pagina-aanduiding<<}
welke van het geheele wezen uitging. Wat echter geenerlei verandering had ondergaan, het waren hare lokken, die nog altijd in rijke krullen neergolfden en van achter in bedwang werden gehouden alleen door een ronden schildpadden kam.
Gluren wij over den blanken en gevulden schouder heen, die zijn bevallige vormen gissen laat onder de chemisette, welke thands niet door een nijdigen doek of mantille verborgen wordt, in het opengeslagen boek en doorleven wij met haar eenige oogenblikken van het verleden.
‘Januari 1839,’ zoo lezen wij, eerst met onvaste hand, later met krachtiger gevormde letters geschreven. ‘Ja, ik zal zijn wensch opvolgen, mijn gedachten opschrijven, mijn leven en dat onzer dierbaren op het papier herdenken, en niet minder hem, die mijn leven, mijn adem is... Zoo verre van ons...! In Algiers! Dienst genomen bij het vreemdenlegioen! Hij, die den vogel zijn vrijheid in de oneindige ruimte, den machtige der aarde zijne onafhankelijkheid benijdde, hij, in het keurslijf der discipline gekneld! Hoe ik met hem heb gevreesd en gewanhoopt te midden dier groote stad, toen het laatste muntstuk was verteerd en hij nergens een plaatsing kon vinden! Wat te doen zoo de gelegenheid tot arbeiden hem eens gesloten bleef? De laaghartigste misdaad is zeker het aanranden van eens anders eigendom - het leven als de parasiet

{==182==} {>>pagina-aanduiding<<}
op de plant - maar als de honger drijft, dan strekt de hand zich uit en begaat de zonde, terwijl het hart nog rein blijft. Niet alzoo oordeelt de Wet. Hij weet het, hij, die vluchten moest om anderer schuld. Al was hij in het heetst der verzoeking bezweken, ik zou hem niet hebben veroordeeld; want de diefstal, dien ik verfoei en nooit vergeef, is de roof om den roof, den roof onder schaduw der Wet: de koopman, die zijn klant bedriegt, de advokaat, die zijn kliënt plundert, de geldschieter die.... Waar laat mijn bekrompen vrouwenverstand zich al niet meê in! Och, wij menschenkinderen roemen op oorspronkelijkheid en zelfstandigheid, en we zijn niet anders dan kopiïsten: wij ontleenen niet alleen ons oordeel van buiten, maar zelfs onze gedachten. Ik ben er het levend bewijs van. De kring, waarin ik leef, wijst mijn gedachten niet alleen haar loop aan, maar doet ze zelfs ontstaan. Ik wou, dat ik vergeten kon, Kornelis! Ik wou, dat er éen schakel uit mijn levensketen gebroken werd. Maar dat kan niet, want de eene schalm is er immers om den anderen? Is dat waar, dan zou ook mijn vader... Laat ik dien naam in het dagboek, dat ik nog eens in Kornelis' handen wensch, niet weder neerschrijven!
Hoe gelukkig, dat hij dat Hôtel der Invaliden voorbijkwam! Ik kan mij voorstellen, hoe hij zijn ellende bij dat schouwspel vergat. Ik voelde het

{==183==} {>>pagina-aanduiding<<}
hart sneller kloppen, toen ik zijn brief las. Die oude strijders van den grooten Keizer! Maar is er geen groot onderscheid tusschen de soldaten van het fransche leger en die van het vreemdenlegioen? Zijn beschrijving van de kazerne bij zijn eerste intrede doet mij dat wel denken. Welk een samenraapsel! Zoo zijn lieve moeder wist, met welk een uitvaagsel haar zoon verkeerde, ik geloof, dat haar vast vertrouwen op beter tijden wel diep geschokt zou worden. Onder dieven en moordenaars te leven en daartoe gedwongen te zijn door...! Ik geloof niet, dat, zoo lang mijn hart klopt, de worm zal ophouden er aan te knagen.
Ik heb zijn ouders - thands ook de mijne - bezocht. Welk een zielevrede over hunne woning! Tante Moes heeft ze geldelijk ondersteund, ofschoon volgens haar gewoonte karig! Ik kan en mag niets geven, want al wat zich in het huis bevindt, waarin ik nu nog woon, beschouw ik als het eigendom eens anderen. Dat hij zijn moeder heeft aangebeden, kan ik me begrijpen. Toen ik haar zag, toen ik haar hoorde spreken, toen sprong mijn hart in mij op. Dus zou mijn moeder gesproken, dus zou ze mij aangezien hebben! Klara heeft meer van haar moeder dan Kornelis. Dezelfde oogopslag, dezelfde zachte stem! Er ligt iets zoo reins in haar geheele wezen, dat het mij in het eerste oogenblik was, of ik een stralenkrans om haar blond kopjen zou

{==184==} {>>pagina-aanduiding<<}
zien glinsteren. Zij is geschapen voor den engen huiselijken kring. Zij moet, dunkt mij, zoo veel liefde kunnen geven en er behoefte aan hebben dat te toonen. In een veel bewogen leven moet zij ondergaan. De zonde moet haar, dunkt me, doen sterven, zoo als mijn lieve moeder door haar gestorven is. Tedere, edele verschijningen, ge zijt als de fijne bloemen, die zoo dikwijls door den killen noordewind verschrompelen en vergaan....!
Juni 1839. Hoe ik zijn laatsten brief verslond! Ik las dien in den kring der onzen voor; der onzen: want ik woon nu bij hen. Vader waagde niet op te zien bij de lezing; Moeders blik voelde ik echter op mij rusten. De moederliefde geloofde, nog eer zij gehoord had, alleen goeds. Of Klara alles wel begreep durf ik niet verzekeren. Evert zat naast haar, met wien zij voor een paar maanden is getrouwd. Onder welk een tuchtroede moet Kornelis zich krommen! Ik begrijp dat dit hem tot wanhoop voerde, hem, die de vrijheid het hoogste goed achtte en mij zelfs dwong, in de heerlijke dagen van weleer, de lijster, die ik in de kooi bewaarde, de vrijheid te hergeven. ‘Een uur te laat in het kamp terug en men wordt als deserteur behandeld!’ Maar Kornelis erkent toch, dat de orde anders onmogelijk gehandhaafd zou kunnen worden onder zulk een saâmgeraapte bende, die de wet der zedelijkheid niet gehoorzaamt en alleen door vrees wordt geregeerd. O, indien het kwaad

{==185==} {>>pagina-aanduiding<<}
dat hem omringt, ook eens hém besmette! Weg met die gedachte, zoo vernederend voor hem! De eik raakt met zijn wortels het vuilste slijk en nochtans breidt hij de kruin uit in het gouden zonnelicht.
Lieve, beste man! laat het leven u toch niet tot last worden: geloof dat het mijne nog zwaarder te torsen is. Ik had óok een hoog gevoel van eigenwaarde en moet thands voor het schamele stuksken brood werken; ook ik ken en gehoorzaam de strengste tucht, al wordt mij die niet herinnerd door de afgehouwen hoofden van ongehoorzame en gevonnisde kameraden.
Ik ben naar mijn eerste les geweest. Het heeft moeite gekost de eerste discipel te verkrijgen. Eindelijk is het mij gelukt door een aanbeveling van Dominee Stins. De goede man! In mijn vrijen tijd zal ik iets voor hem maken. Hij heeft zulk eene behoefte aan erkentelijkheid, zeker omdat ze hem zoo dikwerf wordt onthouden. Toch is het dwaas naar erkentelijkheid te staan. Zou het niet het bewijs zijn, dat het roersel der goede daad niet geheel zuiver is van egoïsme? Is dát dwaas, nog dwazer ben ik, die zoo weinig van mij zelve begrijp en mij vermeet anderen te oordeelen. Laat ik op mij zelve toezien! Er schuilt zoo veel bitters in mij, dat het me een genot wordt, mij tegenover mijn naaste te stellen en het schoonschijnend masker af te rukken, dat elk zich voorbindt. En

{==186==} {>>pagina-aanduiding<<}
als het mij gelukte, wat dan? Zou ik het aangenaam vinden te grillen en gruwen van de ezelsooren, de tijgerblikken of de varkenssnuiten, die er zichtbaar werden?
Mevrouw van Ittersums oudste dochter is mijn leerling sedert twee weken. Het is een schatrijke familie. Mevrouw is gekleed zoo als ik mij de Koningin denk, of liever zoo als we Mevrouw Nakooper wel eens hebben zien uitrijden naar een diner. Zij imponeert evenwel minder dan Mevrouw Reaal. Ik moet bekennen, dat ik op de vloermat van het onderhuis stond te beven bij mijn eerste vizite en dat ik bijna niet wist te andwoorden, toen ik in de zijkamer werd gelaten. Of de korporaal Kornelis bij de eerste exercitie zoo scherp inspekteerde en of hij daarbij ferm uit de oogen dorst blijven zien? Het eerste gebeurde mij, maar het tweede niet; want ik telde de bloemen van het vloerkleed en kon het juiste getal maar niet vinden.
Vader kwam me op den terugweg tegen. De goede man kon mijn thuiskomst niet afwachten, en toen ik hem ontmoette, toen.... maar dat vertel ik niet; de beste man bederft me. Als hij me beter leert kennen zal het wel anders worden; want ik ben een bedorven kind, niet waar, Kornelis? Al schrijvende word ik blijder gestemd; terwijl ik aan mijn dierbaren afwezige denk, opent zich een waereld van geluk.

{==187==} {>>pagina-aanduiding<<}

Hoe geheel veranderd is Hein de looper! Altijd in zich zelven gekeerd, blijft hij aan den arbeid, hij, voor wien ledigheid vroeger het hoogste genot was! Het bevreemdde mij niet weinig hem hier aan huis te ontmoeten. Hij werkt als tuinknecht en is Vader van veel dienst. Onbegrijpelijk, hoe gedwee hij voor Klara is! Altijd volgen zijn oogen haar. Nooit komt er meer een grof woord over zijn lippen. Alleen toen hij Evert voor het eerst bij Klara zag, moet hij den ouden Adam weêr vertoond hebben. Hij wilde Evert de deur uitwerpen. Op den dag van het trouwen was hij afwezig! Eerst sedert een paar weken spreekt hij mij toe zonder mij echter nog aan te zien. Toen ik hier mijn intrek nam, zag ik hem wegvluchten. Ik vroeg niets; ik begreep alles. De keel werd mij als toegenepen.... dat verleden, dat verleden!
Oktober 1839. Nog geen brief ontvangen! Zijn laatste is reeds twee maanden oud! Ik weet dat gevaren van allerlei aard hem omringen. Indien hij eens gesneuveld ware! O mijn God, houd die gedachte van mij verwijderd, want de arm zou verlammen, het brein verdooven, en beiden behoef ik zoo zeer! In zijn laatsten scheef hij echter, dat hij het land dieper ging intrekken om den vijand op te zoeken en dat hij er naar verlangde. Wreede, zelfzuchtige man, die zich wenscht te onderscheiden en daarbij niet bedenkt, dat hij het leven eener

{==188==} {>>pagina-aanduiding<<}
vrouw op het spel zet; want ik gevoel het, dat alle kracht mij ontbreken zou, indien ik niet meer kon hopen hem terug te zien.
Gister flikkerden de starren aan den hemel na een stormachtigen dag. Menig ongelukkige heft de oogen naar het starrenhair en bewondert de almacht en de liefde van den Schepper, die zoovele millioenen waerelden met haar talloze schepselen in het aanzijn riep. Ik kan in die hulde niet deelen. Al wat leven heeft lijdt en de millioenen waerelden zijn dus met lijden vervuld. God is onbegrijpelijk, maar Hij is de liefde niet!
Is dat de vrucht uwer leering, goede Dominee? Neen, gij gaaft er geen aanleiding toe, al blijken mij nu uwe bewijzen voor de liefde Gods en de hooge roeping van het menschenkind zoo wrak en zoo krank. En als dat eens de eenige bewijzen waren! Gij spraakt van liefde, en mijn levenservaring spreekt dat tegen; gij spraakt van een eeuwig vaderland en al wat óm en ín mij spreekt, getuigt van verandering en vergaan. Wat een begin had, heeft een einde. Heb ik geen begin gekend....? Vragen, altoos vragen en nimmer een andwoord! Ik wil niet meer denken, want het denken vernietigt mij....!
Gelukkig, dat Moeder juist op dit oogenblik de gerimpelde hand op mijn hoofd leî en haar zachte stem mij toefluisterde: ‘Denk je aan je moeder,

{==189==} {>>pagina-aanduiding<<}
Lize? Háar gemis kan niemant je vergoeden, dat is waar. Of,’ vervolgde ze, toen ze mijn strak gelaat bespeurde, ‘hebt ge berouw van hetgeen ge straks deedt? Toch vind ik de daad edel en goed....’
Lieve Moeder, die mij door God gezonden is om de verlorene te vervangen nu ik haar het meest ontbeerde, U te vinden was toch een liefderijke bestiering van God!
Neen, van die daad heb ik geen berouw. Ik zal het niet licht vergeten, hoe Hein straks naar binnen stoof, luid roepende, dat hij al gravende in een van de bedden der moezerij op een grooten schat had gestooten. Vader, gevolgd door Moeder en mij snelden naar buiten. Daar wees Hein met een van vreugde stralend gelaat op een zak, half verteerd van vocht, en door een van de vele versleten plekken schitterde ons het goud tegen. Alle gouden tientjens! Ik strekte onwillekeurig de hand uit, maar Hein onderschepte haar haastig en voegde mij op een ongekend ruwen toon toe, dat de schat niet mij behoorde.
‘Hij behoort geen van ons allen,’ voerde ik hem streng te gemoet. ‘Lees die letters op die zakjens: J.S. Die letters heb ik eens moeten merken. Hein, hoe komt dat geld, dat uit de kist van mijn vader werd gemist, hier?’
‘Waarom vraag je dat aan mij?’ vroeg hij dreigend op mij aandringend.

{==190==} {>>pagina-aanduiding<<}

‘Ik wil dat geld niet,’ zeide Vader, het onderzoekend oog nu op mij, dan op Hein vestend.
‘Waarom niet, Baas? Ben je dan rijk, Baas? Hebben we dan niet genoeg te doen om iets in de maag te krijgen en heeft Klara dan zooveel als zij?’ bij welk laatste woord hij op mij wees. ‘Maar neen, Klara heeft het nu niet meer noodig, want voor haar zorgt immers die sukkel van een Evert?’
Vader nam het zakjen op. Ik volgde met eenige vrees zijn bewegingen. Hij woog het goud op de hand.... en er was geen halve gulden in huis! ‘Oud wezen en armoed lijden....’ mompelde hij.
‘Met vrede in het hart is veel,’ vulde Moeder aan.
‘Den eigenaar van den grond zou in ieder geval de helft toekomen, altijd ondersteld dat de schat niet iemant anders toekwam....’ begon Vader weêr. ‘Op dat geld ligt misschien een smet, en toch....’ het zakjen liet hij zinken zoodat ik het grijpen kon; ik wierp het in de naastbij zijnde sloot.
Hein brulde eerst van woede; toen hoorde ik hem klappertanden. Vader zag ik het hoofd van schaamte buigen; alsof hij een kastijding ontvangen had sloop hij weg. Moeder drukte mij de hand en volgde haar man, zoodat ik met Hein alleen overbleef. Ik trad op hem toe: zijne knieën knikten. ‘Gij hebt dat geld genomen.... gestolen! Waarom?’
‘Om.... háar....’ stamerde hij.

{==191==} {>>pagina-aanduiding<<}

‘Waarom bracht ge 't haar dan niet?’
‘Zij heeft immers niets meer van mij noodig: zij heeft immers een man? dien vervloekten knecht....!’
Akelig was het zijn gelaat te zien bij dezen uitroep! Zijn tanden knarsten! Maar die uitdrukking veranderde toen een nieuwe gedachte oprees. In de oogen schemerden toen tranen. Zijn stem was gebroken, terwijl hij uitriep: ‘Och, ik had haar gelukkig willen zien, de eenige, die mij voor een mensch aanzag toen ik er zelf aan begon te twijfelen....’
‘Zij ís gelukkig, Hein, zoo gelukkig als een vrouw worden kan.’
‘Met dien wandelenden kruiwagen?’
‘Stil, hij is een eerlijk man; en al ware hij niet meer, dan nog is hij meer dan gij. Verstaat ge? ... Ge zijt dus de oorzaak van den waanzin mijns vaders!’
‘Ik ben een werktuig Gods. Gestolen geld mag niet gedijen in de hand van den dief.’
‘Ge hebt er dit oogenblik het bewijs van gezien,’ hernam ik streng. ‘Gij, een werktuig Gods!’
‘Ja, en daar kan ik je meer van vertellen, maar je zult het nooit van me hooren. Armoed lijden ze hier dezen winter en dat's mijn schuld niet. Maar ik zal de tientjens opvisschen en er den vader van Klaartjen een nieuw wammes voor koopen en voor hem de huur betalen, die al voor drie maanden om was. Waarachtig, ik had nog een beste kunnen worden

{==192==} {>>pagina-aanduiding<<}
als zij maar niet heen was gegaan. Waarom deed ik wat ik deed? Voor niets.... voor niets! Toch wil ik hier blijven en niet naar Evert gaan, want dan gebeurde er een ongeluk.’
‘Rampzalige, hadt ge dan het oog durven slaan op....?’
‘Weet ík het? Ik ben wél een werktuig Gods! Dat's de duivel, die zeit dat ik het niet ben. Weg van mij, Satan!’ schreeuwde hij mij toe, terwijl hij de sloot oversprong en het weiland oprende. Ik vermoedde sinds lang dat de man krankzinnig was; maar ik vrees tevens, dat er in dat hart diepten zijn, die nog door niemant zijn gepeild.
Den geheelen nacht is hij afwezig gebleven; zelfs op dit oogenblik is hij nog niet terug.
Deed ik wel dat geld af te wijzen? Was het niet te hoogmoedig de onverwachte hulp te weigeren, niet alleen voor mij, maar ook voor hen die mij dierbaar zijn? Neen, ik zwoer, het geld, door woeker bijeengegaârd, niet te zullen aanraken. Ik zwoer door eigen arbeid mijn brood te zullen verdienen en ik wil dien eed houden. Eerlijke arbeid, zij het ook de afmattendste, verheft en versterkt.
Met meer moed ga ik morgen weêr het Danaïdenvat vullen: het verwende en vertroetelde kind van Mama van Ittersum onderwijzen, die mij gelijk blijft stellen met hare dienstboden en mij verbiedt het welig onkruid in het hart harer lievelinge te wie-
{==193==} {>>pagina-aanduiding<<}
den; zeker om het genoegen te hebben, in een kwade luim, mij het bestaan van dat onkruid te verwijten!
Augustus 1840. Zeker ondervond geen postbode een blijder onthaal dan de onze, toen hij den laatsten brief van hém bracht. Zoo als wij allen vermoedden was het te velde trekken van het bataillon, waartoe hij behoorde, de oorzaak van zijn stilzwijgen. Kornelis reeds tweemaal in het vuur! ‘Ik was bang, Lize!’ dus schrijft hij, ‘toen de gelederen zich aansloten in het gezicht van den woedenden vijand, die drie maal sterker dan wij op ons aanstormde. Ik rilde en miste bijna het besef om mijn eerste patroon af te bijten. Ik dacht aan u; ik zag u naast mij staan, niet schreiend of rillend, maar met vlammend oog, terwijl uw vinger naar den vijand wees en een heldere stem mij toeriep: ‘Doe uw plicht, zoo als ik den mijnen doe!’ Ja, dat staat er, ik heb die regels gelezen en herlezen; ik heb ze gekust. Hij stelt mij hoog; hij vergeet mij niet!
Hij is op den vijand ingestormd naast zijn kameraden, van wie menigeen in een bloeddoop zich zuiverden van vroegere smetten. Hij bleef ongedeerd, hoewel de moed overmoed werd en hij den vijand niet meer telde. Na het einde van den strijd werd hij Onder-officier.
Ik ben trotsch op hem, en Vader, die vroeger

{==194==} {>>pagina-aanduiding<<}
den soldatenstand niet mocht lijden, nam toch zijn muts af toen hij de benoeming vernam. Dat Vader hem die eer bewees is meer dan het geroffel der trommen, toen de kommandant Kornelis voor het front liet komen en hem de hand reikte. ‘Als we hem nu los konden koopen!’ zeî Vader, mij veelbeteekenend aanziende; en op zijn kast wijzende, voegde hij er gesmoord aan toe: ‘Hein vischte de meeste op, wel zestig stuks... Ik voelde dat ik bloedrood werd. ‘En dan?’ fluisterde ik. ‘De schim van den vermoorde staat nog tusschen hem en ons. Ook zou ik dit geld niet graâg voor hem gebruikt zien....’ Weinig tijds nadat wij het weigerden, kreeg ik een tweede discipel. Als het zoo voortgaat, worden we door arbeid nog rijk! En dan gaan we tot hem!
‘Hij zal mij de oogen niet komen sluiten!’ prevelde Moeder.
‘Zeker niet; hij zal ze open vinden als hij terug komt,’ hernam ik.
‘Zouden wij 't Tante Moes niet mededeelen?’
‘Doe het, lieve Moeder! maar nood haar niet hier te komen en spreek haar niet van mij. Uit eigen beweging moet ze mij naderen en mij vergeving vragen. Zij heeft mij diep gekwetst.’
‘Nog onverzoend?’ vroeg Vader.
‘Neen. Zoo ze mijn hulp slechts behoefde, dan zou het tegendeel blijken; maar tegenover Tante moet men zich niet kleiner maken dan men is....

{==195==} {>>pagina-aanduiding<<}
uit voorzichtigheid, weet ge? Wat laag bij den grond is, wordt nog al spoedig door haar voetzool getrapt.’
Vader heeft mij verzekerd alles aan de armen gegeven te hebben. Hij streed en overwon.
Januari 1841. Nog huiver ik bij de herinnering! Moeder lag voor het eerst in een gerusten slaap na dagen en nachten geijld te hebben. Een zware ziekte overviel haar en wij vreesden het ergste. Een man te zien schreien is hartverscheurend! En welke tranen! Hij wou vóor haar gaan; hij wou niet alleen achterblijven! zoo nokte Vader op den rand van het ledikant. ‘Niets bindt zoo vast als de rampspoed!’ hoorde ik hem getuigen, en het roode oog zocht door de zoldering te dringen en den Heer ook van den dood te verbidden.
Huwelijksliefde, hoe rein, hoe verheffend is ze! Hoe weinig zelfzucht kent ze! Geeft ze niet een flauwen omtrek aan het ideaal, dat de besten onzer voor oogen zweeft: te leven voor anderen en het ik te doen ondergaan in het wij?
Zij was behouden, de lieve! Ik mocht bij haar waken; ik mocht haar wenschen gissen en ze dan zoo mogelijk voorkomen. Het was een koude winternacht. Het vroor fel en ons kacheltjen, dat ik met al zijn gelapte breuken lief heb, snorde vrolijk.
Het was zoo stil, dat men den geregelden ademtocht der kranke, dat men bijna het vallen van de donzen sneeuwvlok hooren kon. Daar brak op eens

{==196==} {>>pagina-aanduiding<<}
een zonderling geluid de stilte af. Het was of er iets langs het hout van trap of vloer schoof. Het geluid kwam dichter bij. De klink der deur werd opgeheven, en Hein, half ontkleed, stond op den drempel. Hoe angstwekkend! Die witte gestalte, flauw verlicht door het nachtlichtjen op de tafel, de oogen gesloten, den mond wijd geopend, met hijgende borst! Dat vertrek was vroeger door Klara bewoond geweest, dit kwam dadelijk bij mij op toen ik hem gewaar werd. De schrik boeide mij aan mijn stoel. Hein schreed langzaam voort, zich de handen wringend, en hield eindelijk stil bij de tafel, waar hij Klara zeker het laatst had zien zitten. ‘Klaartjen!’ hoorde ik hem mer holle stem uitbrengen, telkens door hijgen afgebroken, ‘je moet me niet verlaten.... je bent mijn goede engel.... ik heb je gewroken.... maar zeg het aan niemant, hoor je! aan niemant.... want als ze 't wisten.... dan kwamen de bloedhonden op me af.... Daar ligt hij.... daar ligt hij.... hij bloedde als een os.... Wat een sterke vent! .... Neem den slungel niet! .... ik wil voor je werken.... ik ben niet lui meer.... Griet in de maan knikt me van verre toe, dat ik 't niet meer ben en roept er bij dat je een engel bent.... Klaartjen.... ik heb het voor jou gedaan.... de duivel is er jaloersch van en pijnigt mij er voor.... maar 't was voor jou....’ Hij ging zitten, wachtte een poos en fluisterde

{==197==} {>>pagina-aanduiding<<}
toen: ‘Je zult het niet oververtellen, wel?’ en een zweem van een glimlach verhelderde het strak gelaat. ‘Adie! ....’ fluisterde hij. Hij leî den vinger op de lippen en verdween.
Wat was dat? Mijn hoofd gloeide! Reeds lang had ik bemerkt, dat hem iets op het geweten brandde. Maar wat kan dat zijn? De diefstal bij mijn vader? Maar hij had bloed gezien.... De man is krankzinnig; ik hecht te veel gewicht aan zijn woorden. Zag hij zijn overleden vrouw niet in de maan? Het vreemd gedruisch, dat ik menigen nacht in huis meende te hooren, wordt mij nu verklaard. Hein was zeker reeds sedert lang slaapwandelaar.
September 1841. Zoo ik niet reeds lang trotsch op Kornelis ware, ik zou het nu geworden zijn. Gedekoreerd met het legioen van eer! Hij, ridder! Maar ik had wel gedacht dat hij zich zou onderscheiden! Hij was reeds hier een diamant van het zuiverste water: hij moest alleen geslepen worden, zeî Vader laatst. Welnu, hij werd het door het ongeluk, dat hij even mannelijk bestreed als den barbaarschen vijand, door de strenge tucht waarvoor hij boog zonder iets van zijn zelfstandigheid te verliezen. En aan welk een tucht onderwierp hij zich! Van het aanbreken van den dag tot het ondergaan der zon wachtte iedere lichaamsbeweging een kommando! Zelfs het oog mocht zich niet wenden zonder verlof. En dit gold hem, wien de vrije

{==198==} {>>pagina-aanduiding<<}
natuur, de bruine heide van ons schoon dorp nog te eng scheen, hem, die zich van der jeugd aankantte tegen elk gezach!
En nu ridder! Hier te lande heeft men er ook. Ik herinner mij Mijnheer Reaal met een lintjen in het knoopsgat gezien te hebben en Mijnheer Nakooper eens met een schitterend kruis in zijn rijtuig van Soestdijk te hebben zien terugkeeren, waar de Koning zich ophield. Of die twee ook zoo veel voor hun kruis gedaan hebben als mijn lieve man? Want deze zal het wel meer dan verdiend hebben. Ik zou durven wedden, dat hij 't zijn Kolonel wel zal hebben afgedwongen door zijn gedrag. Hij schreef dat natuurlijk niet.
Aan den avond van den heeten dag en in het kamp van den vijand stonden zij in 't gelid, dat erg gedund was, want vele zijner kamaraden lagen achter hem op het zand kreunend, of wat nog erger was: verstijfd en versteend. Daar roffelden weêr de trommen en klonk het kommando, dat Kornelis voor het front riep. ‘Wil je wel gelooven,’ schreef hij ‘dat het koude zweet mij uitbrak en ik me liever onder tien bedouïnen bevonden had! Zou mij straf wachten, zou ik den spot worden van mijn kameraden, die mij met het grootste genoegen krom gesloten in de ijzers zouden willen zien? Verbeeld u mijn verrukking! De kommandant deelde mij mede dat ik gedekoreerd was. Vive la France! Ik

{==199==} {>>pagina-aanduiding<<}
heb nu de streepen en als het me een beetjen meêloopt, dan kan ik de epauletten krijgen; dan kan ik overplaatsing vragen naar een ander corps, want dit vreemdenlegioen is erger dan een zwijnstal. En dan kan ik.... Lize vragen, of ze mij lief genoeg heeft om haar vaderland te verlaten, totdat ik gezuiverd zal zijn van alle smet en mijn lief moedertjen en mijn braven vader kan komen bezoeken....’
Hij vraagt nooit naar de oorzaak zijner ballingschap, naar mijn vader.... 't Is een kieschheid, die mij een verrukkenden blik in zijn hart doet slaan!
Hij is ridder...! Hij wordt te groot voor mij, arme huisonderwijzeres, die iederen ochtend en iederen avond mijn weinigjen kennis tot den hoogst mogelijken prijs tracht te verkoopen om de lieve oudtjens wat minder onbezorgd te doen leven. Hij waagt zijn leven, en ik...? ik erger mij in treurige oogenblikken aan de domheid van mama en kinderen of lach er om na de ontvangst van een brief van mijn lieven man. Alle dagen dezelfde ervaring! Grofheid van de onbeschaafden, impertinentie van de meer ontwikkelden. Zondebok te zijn van klein en groot voor een gulden in het uur! Het is.... niets in vergelijking met hetgeen Kornelis doet, die zijn leven waagt, die tegen de lansen en de bajonnetten instormt zoo als ik tegen de rukwinden en den regenslag!
Wat heerlijk avondtjen daar buiten na de lezing

{==200==} {>>pagina-aanduiding<<}
van dien brief! Met de moezerij gaat het reeds lang slecht, en zoo Hein niet zoo goedkoop zijn diensten verhuurde, zouden wij reeds lang verhuisd moeten zijn; want hoe krachtig Vader zich ook houdt, hij kan niet meer zoo als hij wil. Gelukkig, dat ik er nog twee lessen bij kreeg! De beide oudtjens kunnen nu het glaasjen wijn krijgen wat de Dokter hun voorschreef. Maar dien avond moest het feest zijn! Ik zond Hein naar Klara en Evert. Ze brachten hun oudsten zoon meê, hun Kornelis, mijn lieveling, die me al kent en zijn roode tong uitsteekt als hij me ziet en zijn niet minder roode mollige vingertjens aan zijn neusjen wil brengen.... De olijkert, ik geloof dat hij me voor den gek houdt! Nu, hij mag het doen.
Vader zat naast Moeder onder den kastanjeboom; Klara en haar man tegenover hen tusschen twee bloembedden in. Geen wolkjen aan den hemel! De vogels hupten om ons heen of zongen hun avondlied in de toppen der boomen; in de weiden scheerden de zwart bonten het welige gras of lagen schilderachtig gegroept in wel behagelijke rust de opgegaârde spijze te herkauwen.
Het oog van Klara heeft nog dezelfde reine uitdrukking. Zij is vrouw en moeder, maar blijft voor ons nog een kind. Hoe goed is het, dat haar horizon zich bepalen kan tot de grenzen van haar huis! Hoe veel ergernis, hoe veel smart wordt haar

{==201==} {>>pagina-aanduiding<<}
bespaard! Toch - ik gevoel het - begeer ik niet haar plaats.
Een kop geurige thee stond voor ieder onzer, zelfs voor Hein, wien ook een stoel was aangewezen, maar die rust noch duur scheen te kennen. Ik zag hem een paar malen veel beteekenend aan, en hij verbleekte. Zou hij zich bewust zijn van de slaapwandeling? Ik moest den brief van Kornelis nogmaals lezen. Ik zag Klara trillen bij al dat wapengerucht, maar haar oogen toch schitteren bij het verhaal van Kornelis' verheffing. ‘Hij was voor iets groots bestemd,’ zeide zij haar man aanziende, die strak voor zich bleef zien. ‘Hein, je mocht hem ook graag lijden; wat zeg je er van?’
‘Waarom komt hij niet hier en helpt zijn vader? Alles is nu toch betaald!’ bromde Hein, met het oog op Evert gevest.
‘Alles niet, en dat weet je even goed als ik,’ hernam ik. ‘Maar daaraan thands niet gedacht! Als men zelf niet in staat is feest te vieren dan bederve men het ten minste niet voor anderen....’ Hein begreep den wenk en sloop naar den moestuin.
Vader had weêr zijn pet bij de lezing afgenomen. Zijn gelaat en dat van moeder werd door de ondergaande zon verguld. Innige dankbaarheld drukte hun geheele wezen uit.
Wij waren vrolijk gestemd; wij schersten en ik mocht kleinen Kornelis in slaap wiegen en slapende

{==202==} {>>pagina-aanduiding<<}
houden, wat, zoo als zijn moeder getuigde, haar zelve maar zelden gelukte.
Toen ik het echtpaar een eind weegs uitgeleide had gedaan en terugkeerde zag ik Hein op den dijk staan; hij scheen mij op te wachten.
‘Wat meende je, Juffer?’ vroeg hij barsch. ‘Welke schuld is nog niet betaald?’
‘Een bloedschuld. Er was iemant, die als een os bloedde....’
‘Wie zeit dat? Wie spreekt daar?’ bracht hij met holle stem uit, terwijl hij om zich heen zag. ‘Ben jij 't weêr, Satan?’ en hij sloeg met zijn vuist voor zich uit.
Ik ijlde verschrokken naar binnen. Ik weet niet wat mij bewoog hem zijn woorden te herinneren, maar mijn donker vermoeden is versterkt...
Augustus 1842. Voor ik ditmaal mijn maandelijksch bezoek aan den armen krankzinnige bracht, werd ik naar het gesticht opontboden. Toen ik daar het laatst was, zag ik hem, mijn vader naar het vleesch, uitgeteerd en een schadaw van wat hij vroeger was, in den tuin neergehurkt en bezig zijn geel koperen penningen door de lange magere vingers te doen glijden. Wat was de glimlach ijzingwekkend, waarmeê hij zijn schatten telde en overtelde! Wat was zijn angst pijnlijk, toen hij mij in zijn nabijheid opmerkte en als een wild dier zijn buit in den grond poogde te begraven! Hij

{==203==} {>>pagina-aanduiding<<}
kende mij niet. In den beginne meende ik nog te bespeuren, dat hij zich mij, zij het ook slechts flauw, herinnerde, maar spoedig verloor ik dien waan. Hij kent zich zelven niet, hoe zou hij het dan mij doen?
Nu stond ik voor zijn ziekbed, dat zijn stervenssponde zou zijn. De ure zijner verlossing had geslagen.... Had hij nog een oogenblik slechts tot bewustzijn terug mogen keeren! Had slechts een vonk onder de assche mogen glimmen! Maar het is toch beter zoo. Dat oogenblik had een marteling voor hem moeten zijn! De aanklacht had de liefde gewisselijk overstemd. Het is beter zoo.
Ik heb zijn oogen gesloten en een kus gedrukt op het marmeren voorhoofd. Wel te rusten, Vader! Dat ge 't mij onmogelijk hebt gemaakt uwe nagedachtenis te eeren, dat kan ik u nauw vergeven.... Al het andere is met u begraven, doodarme schatrijke man!
Moeder, mocht het waar zijn, wat de edelsten onzer gelooven, dat er een voortbestaan is in hoogere sfeer, ontvang dan zijn ziele in ontferming en mocht uwe zich zelve opofferende liefde zwaarder gewicht zijn in de weegschaal der eeuwige gerechtigheid dan zijne gelddorst...!
November 1843. Stil vloeide ons leven heen als de beek, die zich naar de rivier spoedt om zich in deze op te lossen. De stormen, die er in hoo-
{==204==} {>>pagina-aanduiding<<}
gere lucht woedden en de toppen der woudreuzen teisterden, kringden zelfs bij ons de oppervlakte niet. Wat verscheelt ons ook het tegenwoordige? Wij leven in de toekomst. Wij leven slechts bij hem, die verre is, bij hem, die zijn eerzucht bevredigd vindt en thands de epauletten draagt. O mocht ik hem zien! Had ik hem mogen verplegen toen hij bloedend neerlag aan de wonde, die hem zijn bevordering schonk. Hij nam een batterij van den vijand! ‘'t Was onder zeer gunstige omstandigheden,’ schreef hij, alsof hij het heldenfeit verkleinen wou.
Dat verlangen, dat bijna niet te toomen verlangen naar hem, het verscheurt mij de borst! Vader en Moeder te doen berusten en dat zelve niet te kunnen, het valt zwaar! Iederen dag naar een brief uit te zien en toch te vreezen, dat de postbode weder zulk een hooge port komt vragen, het is een marteling!
Hein is de eenige, die afleiding brengt in ons eentonig leven. Maar welk een afleiding! Ik geloof soms minder aan zijn krankzinnigheid dan aan het gewicht eener schuld, die hem drukt. Ieder oogenblik dringt zich de gedachte bij mij op: als hij eens stierf en het geheim met zich in het graf nam....!
Februari 1844. Gelukkig is de misdaad voorkomen! Ik was gister bij Klara. Zij liet mij dringend verzoeken bij haar te komen, daar Evert naar een aanbesteding was gegaan en eerst laat terug zou

{==205==} {>>pagina-aanduiding<<}
keeren. Zij was bang alleen te blijven! Kind! Maar toen ik bij haar was bekende zij me, met tranen en beven, dat Hein bijna iederen dag om haar woning dwaalde en er in Everts afzijn binnen trad; dat hij laatst zoo wild, zoo onstuimig was geweest en haar omhelsd en gekust had. Zij had het Evert niet durven bekennen en toch zou ze hem willen waarschuwen, want Hein had de vreeselijkste bedreigingen jegens hem geuit. Ik poogde haar op te beuren door alles voor te stellen als een gevolg van zijn ontsteld brein, maar terwijl ik bezig was zag ik haar doodsbleek worden en haar stoel terug schuiven. ‘Hoor, dat is zijn stap,’ fluisterde zij. Ik vernam alleen het gieren van den wind en het plassen van den regen. Het was buiten stikdonker. ‘Niet binnen laten,’ zei Klara; ‘de grendel is op de deur!’ Daar vloog mij een vreeselijke gedachte door het brein: Evert zou weldra in donker terugkeeren. Was het waar dat Hein buiten stond dan wachtte hij den ander op. Het voornemen van den krankzinnige moest verijdeld worden. Ik wist niet of Klara het begreep; zoo zij het niet deed wilde ik haar angsten niet vermeerderen. Ik greep naar hoed en doek.
‘Ge zult toch niet heengaan?’ zeî ze op biddenden toon.
‘Ik ga zien of hij er werkelijk is,’ hernam ik en trad naar de buitendeur, waar ik echter aarzelend staan bleef.

{==206==} {>>pagina-aanduiding<<}

‘Waag u niet. Ik durf niet alleen hier blijven en niet meê gaan ook!’ andwoordde zij; maar met een blik op de wieg harer kinderen voegde zij er aan toe: ‘Neen, ik blijf hier: ik was kinderachtig. Als ge iets wilt, dan doet ge 't, wat men ook zegge,’ dus besloot ze, in haar schrik mij woorden toevoegende, die ze zeker anders niet had doen hooren. Ik was te veel vervuld met de gedachte aan het gevaar dat Evert liep, om dat oogenblik over haar aanmerking na te denken. De buitendeur openen, in wier nabijheid de krankzinnige zijn slachtoffer opwachtte, waagde ik ook niet. Kornelis, die thands de epauletten draagt, zal mij wel heel laf vinden, zoo hij het hoort. Ik ging naar het achterhuis en opende de deur, die toegang gaf tot het erf, dat het huis aan drie kanten omsloot. Van den weg kon men door een klein hekjen, dat altijd aanstond, op het erf komen; dien weg sloeg ik in. Ik sloop den muur van het huis langs, opende behoedzaam het hekjen en waagde mij op de gele klinkerts, waarmeê de grond tegen het voorhuis aan bestraat was. De wind loeide; donkere wolken joegen door het uitspansel; het water van de rivier klotste tegen den oever en strooide zijn vlokken schuim op den dijk. Daar scheurde eensklaps het wolkgordijn en werd de maan, door een doorschijnenden nevel omfloerd, zichtbaar. Zij wierp een zwak en onheilspellend licht over Everts woning en op de plek

{==207==} {>>pagina-aanduiding<<}
waar de winddeur knarste en wiegelde. Daar achter stond een menschelijke gedaante. Klaraas oor was werkelijk scherper dan het mijne geweest. Het was Hein, met een dikken knuppel in de hand, strak voor zich uitziende naar den rijweg, langs welken hij zeker den vijand verwachtte. Zonder misschien te weten wat ik deed trad ik haastig op hem af. Ik geloof dat ik het woord moordenaar uitsprak toen ik voor hem stond. Hij had den knuppel op kunnen heffen en mij het hoofd verbrijzelen, mij, die hij haat zoo als hij Klara lief heeft. Hij deed het niet; integendeel, met een kreet, die mij het bloed in de aderen stollen deed, vlood hij weg. ‘Satan, Satan,’ hoorde ik hem, maar in de verte, uitroepen. Evert was ditmaal gered! Toen ik weder in de kamer trad bij Klara, zag ik deze aan de wiegjens harer kinderen staan, met een vastberadenheid, die zeer afstak bij mijn gevoel van uitputting.
‘Het was niets, zusjen!’ zeî ik met moeite, ‘de wind heeft mij buiten adem gebracht. Zeg maar niets aan Evert, want die zou ons uitlachen.’
Klara glimlachte pijnlijk. Of ze me wel geloofde weet ik niet: zij reikte mij een glas water. ‘Onze Hein is, geloof ik, toch wel krankzinnig. Als we zooveel konden missen om hem in een goed gesticht te doen verplegen?’ zeide zij half vragend.
‘Vader kan hem niet missen,’ hernam ik.
Het was waar; maar bovendien was 't zeker,

{==208==} {>>pagina-aanduiding<<}
dat we hem niet dan voor rekening van anderen zouden kunnen doen verplegen. Ook zou ik niet gaarne van hem willen scheiden voor ik hem zijn geheim ontlokt heb. ‘Ik zal hem in de eerste weken 's avonds thuis houden en hem verbieden je woning te betreden. Hij haat mij, maar hij vreest mij ook. Laat Evert hem uit den weg blijven!’
‘En gij - zijt gij dan niet bang voor een krankzinnige...?’
‘Neen, want voor hem ben ik Satan, en voor niemant is hij zoo bang. Anders een goed teeken, maar hier...!’
Hoe Klara en Evert, die weldra binnentrad, er ook op aandrongen dat de laatste mij naar huis zou brengen, ik weigerde. Toen ik thuis kwam hoorde ik dat Hein, hoe ook voor het avondeten geroepen, geweigerd had binnen te komen.
‘De oude geschiedenis!’ zeî Vader. ‘Hij is bezig naar verborgen schatten te graven, en met stormachtig weêr vindt men ze het eerst, zoo als hij zegt. Onze goede Hein is, geloof ik, aan 't malen; maar we moeten dat maar voorbijzien; hij is zoo goed en trouw voor ons.’
April 1845. Meer dan zes jaren zijn reeds verloopen. Ze waren zoo lang en toch, nu ik terug zie, zoo kort. Langer dan ooit te voren wachten wij op tijding. Er was weder tot een expeditie besloten, en als deze gelukkig is vol-
{==209==} {>>pagina-aanduiding<<}
bracht dan kan hij zijn eervol ontslag nemen of verzoeken om overplaatsing. En dan? Moet ik, kan ik Vader en Moeder verlaten? Mag ik hem nog langer de waarheid verzwijgen dat hij nimmer terug kan keeren? Vreemd, hij moet van den dood mijns vaders, van de repudiatie van diens boedel, van de betaling aller schulden, van de vrijspraak wegens gepleegd misbruik van vertrouwen gehoord hebben, want hij beknorde ons allen hem daarvan niets te hebben gemeld. Tusschen de regels door meende ik zelfs eenige achterdocht te lezen. Alsof ik zijn terugkeer niet wenschte! Alsof mijn leven niet met het zijne verbonden is! Alsof ik niet adem in hem! Alsof mij het hart niet soms dreigt te bersten als het geduld zich spant in het gareel, waarin het sedert zes jaren geslagen is, en het anker der hoop los woelt uit den weeken grond! Arm, geteisterd hart, hoe ge zijt beproefd en gewond! Goud getinte idealen mijner jeugd, hoe ge zijt heengetogen, vluchtend voor den killen ademtocht van de werkelijkheid! Ik heb gedaan, wat ik meende plicht te zijn en soms is het mij of dat een beter loon verdiende dan mij gewerd. Word schaamrood, Lize, waar bleef uw kinderlijk geloof? Gij hebt gedaan wat gij behoordet te doen; waar is uw recht op belooning? Ik ben ook weder zoo zwak, en dat in deze heerlijke ure, nu de lente van verjonging, van de heerlijkste weelden getuigt. Zijt ge mismoedig,

{==210==} {>>pagina-aanduiding<<}
omdat ge een paar uwer discipelen hebt verloren, wier weinige ontwikkeling natuurlijk aan u werd geweten? Soms was er slechts eenige kleine zilveren munt in huis, en dan kwam er eensklaps voorziening in den nood. Het hoofd uit het open venster gestoken! - daar wiegelen duizenden en duizenden madelieven de nederige en toch schoone knopjens! daar fluit de meerle en tjilpt de vink, daar is alles vol hoop... tot zelfs mijn goed, lief, oud moedertjen, die onder den kastanje met den knijpbril op den neus haar aardappels zit te schillen met een psalm op de lippen en den hemel in 't hart! ....

Wij staken de lezing, want de pen, die zoo snel over het papier heengleed, werd neergelegd. Lize trad aan het raam en stak het hoofdtjen naar buiten en liet den traan, die er in het zielvol oog schemerde, opdroogen door het zachte westen-windtjen, dat de geuren van het jonge groen meê voerde. Zij keek werkelijk op het moedertjen neer, die onder den liefelijken boom zat, maar niet meer alleen was, want tegenover haar stond de wel bekende postbode.
‘Een brief, een brief, Moeder?’ vroeg zij vrolijk.
‘Tien cents... best gepast... dag, Moedertjen!’ zeî de bode.
Haar hoop was verdwenen. Het kon geen brief van Algiers zijn. Toch ijlde zij naar beneden. Wat

{==211==} {>>pagina-aanduiding<<}
bevende letters op het adres! Toch meende zij de hand te herkennen. De brief was van Tante Moes, door haar zelve geschreven, maar met moeite. Tante riep haar tot zich, dadelijk! Wat was er wel gebeurd?


XIII.

‘Als je je nog herinnert dat je een oud-tante hebt, kom dan dadelijk. Als het hoogmoedsduiveltjen, dat nu zes jaar lang alleen het woord gehad heeft, ten laatste eens zwijgen wil, dan zie ik je van avond aan de bleekerij. Ik wil met je afrekenen. Je tante: Aleida Moes!’
Dus las Lize nog eens, toen ze in het wagentjen zat, dat haar op een sukkeldrafjen naar het dorp zou brengen. Vreemd! Was dat Tante Moes, die deze regels geschreven had? De letters dansten bijna op het papier; vroeger waren ze groot, wel slecht gevormd, maar toch dik en vast. Zij sprak thands van het ‘duiveltjen’ en weleer haatte zij alle verkleinwoorden. Lize begreep, dat er veel veranderd moest zijn ín of óm die vrouw, die, als uit éen stuk gegoten, altijd onveranderlijk scheen.
Na een rit van twee en een half uur ontwaarde zij de hooge boomen, in wier schaduw het dorp als wegschool. Zij vroeg den koetsier, niet den straatweg te volgen maar een zijweg in te slaan, die langs de heide achter het dorp heen liep. Op de

{==212==} {>>pagina-aanduiding<<}
hoogte der bleekerij aangekomen stapte zij uit. Door het kreupelbosch liep een pad, dat haar de bleekerij van achteren kon doen bereiken. Zij was eerst van zins dat in te slaan, maar na eenig nadenken sloeg zij een breeden weg in, die op den heirweg uitkwam en haar in het front der bleekerij deed aankomen. Het welbekende bleekveld langs gaande, zag zij voor het meerendeel de oude gezichten; tot Louw toe - evenwel wat stijver en langzamer, daar hij door rheumatiek scheen aangedaan - zag ze aan 't werk. Toch ging het er niet als gewoonlijk toe, want er klonk geen lustig lied bij den arbeid; er werd zelfs niet gepraat. Zij sloeg het oude hekjen - wrak als vroeger, hoewel nieuw opgeverwd - open en trad in het voorhuis.
‘Waar is Tante?’ vroeg zij een der meiden met een vriendelijk knikjen.
‘Wel, Heere mijn tijd! eindelijk komt... de juffer’ dus vervolgde ze eenigszins aarzelend, ‘hier naar toe.’ De spreekster vond zeker de zeer eenvoudig gekleede Lize den titel, die zij haar ten laatste evenwel toekende, niet ten volle waard. ‘De vrouw is miserabel slap; ze laat dan erg armoejig de veeren hangen, hoor! Heeft ze je geroepen?’ vroeg ze zachter aan Lizes oor.
‘Ik had in lang niets van haar gehoord, en kom haar nu eens bezoeken,’ hernam Lize, die nog wel zoo veel van Tantes gezindheid wist, om niet aan

{==213==} {>>pagina-aanduiding<<}
te nemen, dat de ontvangen brief door de schrijfster in oogenblikken van gezondheid als een blijk van zwakheid zou worden afgekeurd.
‘Ik wou ook zeggen!’ hernam de meid. ‘Als ze je geroepen had dan was 't al heel erg, want dat leit zoo niet in haar humeur. Maar ik weet waarachtig niet, of ze je zal willen zien. Ze heeft erg den dikkert aan je gekregen, sedert... je weet wel...’
‘Dien me aan!’ zei Lize gebiedend, zelfs zóo gebiedend, dat de meid een paar stappen achteruit deed en haar verbaasd aanzag.
‘Wel Heere mijn tijd!’ dus begon zij weêr.
‘Heb je me verstaan?’ vroeg Lize, maar ditmaal vriendelijk. Zij gaf er blijk van niet terug te keeren zoo als zij was heen gegaan.
‘Ik weet niet of hij er nog is. Ze hebben wát lang met mekaâr aan 't mallen geweest. Je weet wel: hij was nooit dik, maar nu is hij dunner dan de dunste takkebos uit de schelft, en je begrijpt, dat de vrouw nooit dikke bossen liet maken.’
‘Maar wie bedoel je dan toch?’
‘Wel, de Notaris, wie anders? Ik geloof, dat je je vingers ook niet blauw zult tellen aan de vrouws duiten. 's Jongens, 's jongens! 't is groot geworden met haar mans familie... daar heb je den scheele... een spullebaas hebben ze me verteld...’
‘Ik weet; de muziekmeester Stevens; maar dat

{==214==} {>>pagina-aanduiding<<}
gaat me niet aan. Zeg aan Tante, dat ik er ben of ik ga regelrecht door.’
‘Dat zul je wel laten. Het mensch kreeg het nog op haar zenuwen. Of denkt je, dat ze nog evenveel mans is als vroeger? God vergeef me de zonde, 't mocht wat! Ik hou het er voor, dat ze haar dood over haar eigen zelvers gebracht heeft en ze zich uit gierigheid heeft laten uitteeren.’
‘Ik wil die praatjens niet langer hooren. Foei, je moest je schamen kwaad te spreken van...’
‘Ik zeg niet, dat wij niet volop gehad hebben. Wij kregen altijd meer dan wij lustten; als 't anders was waren we waarachtig geen dag gebleven, want ze weet je het vleesch van de schonken te houden.’
‘Dus was ze voor zich zelve...’
‘Gierig, vrekkig; daar was je vader nog maar een kind bij. 'k Geloof, dat ze in de laatste zesd'half jaar geen half lood spelden gebruikt heeft. Wij kregen spek en zij at beenen, zóo lang tot ze zelvers een beenenhoop is... 'k wou niet graag...’
Eensklaps hield de babbelaarster op en keek zij, wier onbeschaamdheid op het gelaat te lezen stond, verlegen, zelfs verschrikt om. ‘Ze roept, heb je 't niet gehoord?’ Weg rende zij, maar voor de kamerdeur bleef zij staan, waar zij behoedzaam aanklopte.
Een oogenblik later kwam ze terug en wenkte Lize reeds van verre. ‘Je moogt binnen komen. Liever jij dan ik, want ze is in een bui, o zoo

{==215==} {>>pagina-aanduiding<<}
plezierig! Spreek haar in Gods naam toch niet tegen, want dan besterft zij 't nog.’
De laatste woorden bedekten een menigte vroeger gesprokene en duidden aan, dat er in het ruwe hart werkelijk deelneming school. Lize merkte het op en erkende het door haar vriendelijk toe te knikken, zóo vriendelijk, dat het der andere de wensch ontlokte: ‘Ik hoop, dat het je lukken zal daar binnen: die scheele is toch maar een spullebaas en niet eens van haar bloed.’
Een andere beweegreden dan eigenbelang kon men hier niet van haar verwachten, dacht Lize, die de fijne lippen bij die gedachte samentrok.
Zij trad binnen. Het was schemerdonker in Tantes slaapkamer. In een hoek stond de hooge bedstede, slechts door een trapjen bereikbaar. Tante zat op haar gewonen stoel aan de tafel. Zij had Lizes stem meenen op te merken en was toen opgestaan. Niemant had haar ooit overdag in bed gezien; dat gaf ook een schijn van zwakheid; dat zou ook reden tot beklag geven, en ze wou nooit beklaagd worden. De kamer zag er geheel uit als vroeger. Het portret van haar man zaliger, het was een borststuk - het gelaat en profil - dat vroeger boven de chiffonnière hing, was verplaatst, en wel in dier voege, dat het van het hoofdeinde uit de bedstede te zien was. Tante zat bij Lizes binnentreden met den rug naar het venster, en toch viel bij den eersten aanblik

{==216==} {>>pagina-aanduiding<<}
reeds de groote verandering op te merken, die er in 't geheele wezen had plaats gegrepen. De vroeger gezette vrouw scheen ingekrompen en als verdroogd; het gezicht was verkleurd, de wangen ingevallen, zoodat de grove beenderen sterk uitkwamen. De hand, die Lize werd toegestoken, was gerimpeld en vertoonde opgezwollen blauwe aderen. De stem klonk even krachtig en gebiedend als vroeger.
‘Ben je daar? Wel zoo; ik moest je laten roepen; ik moest de minste wezen, anders was de jufvrouw zeker nog wat weg gebleven... Oh!’ klonk het heel zacht, terwijl zij de hand onwillekeurig in de lendenstreek bracht.
Lize ijlde naar de bedstede en haalde een kussen, wat zij in den rug van den stoel vlijde; daarna knielde zij naast Tante neer, nam hare hand en kuste die.
‘Wat doe je?’ zeî Tante verrast, maar in den toon harer stem lag geen berisping.
Lize andwoordde nog niet: zij schreide en wilde het niet laten blijken. Tante had werkelijk een afschuw van tranen. Eindelijk zeî ze met afgewend gelaat en zoo kalm mogelijk: ‘Vergeef het mij, Tantelief, dat ik zoo lang weg bleef; maar na hetgeen er is voorgevallen kon ik niet de eerste wezen.’
‘Niet de minste, wil je zeggen. Mijn Bet had anders gehandeld. Hoe kom je er toch aan? Maar ik geloof waarachtig, dat je eer mijn kind dan het hare bent.’ Zij streelde Lizes lokken; maar of ze

{==217==} {>>pagina-aanduiding<<}
dat bewijs van tederheid dadelijk wou doen vergeten, veranderde zij eensklaps van toon en zeî ze: ‘Dat vrije leventjen ginder bevalt je zeker heel goed. Les geef je: ja wel, op stoel en stoof leer je ze lezen. Onze meester moet er ten minste nog bij loopen.’
‘Ik hoop, dat hij 't beter moge doen dan ik.’
‘Doe je 't dan niet goed? Waarom het dan gedaan? Ik heb een hekel aan al dat ploeteren en morsen zonder dat er iets schoon wordt. Me dunkt, dat het toch in je aard lag alles goed te doen wat je eenmaal wildet.... Je hebt van Ommeren en zijn vrouw lief, hè?’
‘Als mijn eigen ouders - als mijn moeder,’ verbeterde Lize.
‘Wel zeker; zeg maar, dat je nooit iemant zoo lief hebt gehad. Alsof je boven den grond nog geen eigen familie hadt!’
‘Had ik die, Tante?’ vroeg Lize, haar schitterende oogen op haar vestend.
‘Krijg een stoel en ga tegen over me zitten; straks komt de koorts weêr en dan kan ik niet meer zoo duidelijk verstaan of spreken. Je bent ouder geworden,’ vervolgde ze, Lize met de oogen volgende, ‘en ik hoop: wijzer; maar neen, dat weet ik. Kind, wat je met je Vaders geld hebt gedaan, zou ik in jou plaats ook gedaan hebben. 't Is er uit en geen woord meer daar over!’ Zij

{==218==} {>>pagina-aanduiding<<}
hield op; haar gezichtszenuwen bewogen zich stuipachtig. Met de bevende en koude hand voer zij over de oogen. ‘Hoe vind je dat ik er uitzie, Lize?’
‘Niet goed, Tante! Wat zegt de Dokter?’
‘Die kan niets zeggen, want die heeft me niet gezien.’
‘Hoe nu? Zelfs geen dokter! Is u ook uitwendig veranderd, inwendig schijnt u nog dezelfde.’
‘Dat hoop ik ook. Ik mag lijen, dat ik naar onzen lieven Heer toe ga, zoo als ik van Hem gegaan ben. Ieder heeft daaromtrent zijn eigen overtuiging.’
‘Maar toch, een dokter moet u laten roepen.’
‘Kwakzalvers! Als de veer gebroken is loopt de klok niet meer. Nu, het werd tijd dat de mijne versleet; 'k heb waarachtig geen reden van klagen. Hoor eens, Lies! je lijkt sprekend op Bet; al het Stufkensachtige is er af, Goddank! Ik heb je een tijdlang stil laten loopen, maar je ontging me niet: waarachtig niet! Ik weet, hoe je je gedragen hebt; 't ging nog al wel. Daarom heb ik niet laten staan wat er stond. Ik zwoer wel, dat er geen jota aan veranderd zou worden, maar dat was niet goed. Een mensch moet nooit te grootsch zijn om zijn ongelijk te erkennen. Ik heb daarom den notaris laten komen....’
‘En Dominee Stins?’
‘Als ik den Dokter niet noodig heb, dan heb ik 't den Dominee ook niet. Wat zou de man voor

{==219==} {>>pagina-aanduiding<<}
me doen? Me in den hemel bidden? Onze lieve Heer is toch geen mensch, dien men kan bepraten. Mij vrij maken van zonden? Dat's tusschen onzen lieven Heer en mij, zou 'k denken. Maar omdat dat zoo is hebben we er niet over te praten.’ Zij hield op en kon niet langer verbergen dat zij huiverde.
‘Wil ik u ook naar bed helpen?’ vroeg Lize.
‘Ik zal 't zeggen als ik dat wil,’ andwoordde zij eenigzins scherp. ‘Roep Louw! 't Is negen uur en ik hoor ze nog op 't veld. Alles moet binnen wezen om dezen tijd. 't Loopt toch in 't honderd als ik er niet bij ben.’
Louw kwam en kreeg een straffe berisping. Hij wou zich verandwoorden, maar kreeg bevel te zwijgen, daar hij sprekende toch onwaarheid zeî. ‘Breng me een glas versch water en laat dan iedereen de kooi opzoeken. Morgen een half uur vroeger bij de werken, hoor, lobbes! Al leg ik hier, toch hoor ik de klok wel slaan, en van morgen was 't wel een half uur te laat. Die slungel is nu al tien jaar bij me; dat moet je niet vergeten, Lies! als ik weg ben. En nu, kind! je moogt van nacht hier blijven, maar morgen ga je vroeg weêr weg.’ Lize schudde van neen. ‘Ik wil niet hebben dat je verzuimt. De ouden ginder hebben het meeste recht op je.’
‘Neen, neen, Tantelief!’ riep Lize, de armen om haar hals slaande. ‘Neen, hier behoor ik nu, en ik verlaat u niet voor ge beter zijt.’

{==220==} {>>pagina-aanduiding<<}

‘Dat zal wel eer wezen dan je denkt,’ hernam Tante, ongemeen week. ‘Maar maak nu dat je de kamer uitkomt. Ik ben altijd gewoon alleen naar bed te gaan.’
Lize deed alsof ze 't niet had gehoord. Ze sloeg de bedsteê-gordijnen open, schudde de kussens en ontdeed Tante van haar gebloemd chitsen schoudermantel.
‘Lies, ik zei je...’
‘Mag ik u dan nooit helpen? En ik lijk zoo veel op uw Bet; die zult ge toch wel eens gekleed en verkleed hebben.’
‘Dikwijls, dikwijls, kind! O, die tijd!’ zeide zij met een zucht, die echter nog bij tijds gesmoord werd. ‘Ga dan in Gods naam je gang; jij bent er ook het naaste toe - met Stevens.... van mijn mans familie... een glas water, Lies! daar heb je'em weêr... 't Is de koorts, maar mijn laatste, hoor!’
Het kostte veel inspanning om de zwakke vrouw, die toch nog zoo sterk was, te bedde te brengen; vooral dat trapjen baarde Lize angst en zorg. ‘Waarom ook niet uw ledikant gebruikt?’ vroeg ze eenigzins verwijtend.
‘Wel zeker, dat's in de mode: het beste maar opgebruiken, dat zie je aan de boelhuizen... Lies, je hebt mijn kussens goed geschud. Nu nog een glas water en laat me dan maar stil liggen! Hang mijn mans portret wat hooger en ga jij er dan on-
{==221==} {>>pagina-aanduiding<<}
der zitten; juist, zóo!’ Ze bleef een oogenblik Lize met welgevallen aanzien. Spoedig echter veranderde de uitdrukking harer oogen; deze begonnen te schitteren: de koortsgloed lichtte en straalde er uit. ‘Aan 't werk, dagdieven!’ riep ze met een zwakke stem, niettegenstaande zij die zoo veel mogelijk trachtte uit te zetten. ‘Ik ben toch blij, dat ik het hem geschreven heb, Lies! Hij weet wat braaf kind je bent, hoe kloek jij je gehouden hebt. Waarom mocht hij je vaders dood niet weten en dat je alles betaald hebt?’ Ze zweeg weêr een poos. Toen begon ze zachtkens met bevende stem een psalm te zingen.
Lize hield het niet langer uit. Zij voelde Tantes hoofd branden; zij ging naar voren om een doek te zoeken en frisch water en vond daar Louw en een paar der oudste meiden nog opzitten.
‘Verklap ons niet,’ zei Louw. ‘Ze wil nooit hebben, dat we wakker blijven, maar dáar heeft ze toch niets over te zeggen. We willen niet slapen zoolang ze zoo hard ziek is.’
‘Haal den Dokter!’ zei Lize.
‘Dát kun je begrijpen!’ viel Trui in. ‘Die is hier het eerst en het laatst voor zes jaar geweest; je weet wel... die malle historie met den boeman van Spaarnwou.’
‘Ik neem alle verandwoordelijkheid op mij,’ hernam Lize. ‘Het is noodig dat de Dokter komt.’

{==222==} {>>pagina-aanduiding<<}

‘Maar hij zál niet komen; hij is er de man niet naar, om zoo maar in eens uit de veêren te springen, en dat voor de vrouw, die hem altijd in het hair zat.’
‘Genoeg! Ga hem halen.’
Dat korte woord en de beslissende toon, waarop het gesproken werd, maakte alle tegenwerpingen onmogelijk. 't Was of ze ‘de Vrouw’ in verjongden vorm voor zich zagen.
‘Nou, die weet meer dan ze zeggen wil,’ fluisterden de achterblijvenden, toen Lize zich verwijderd had. ‘Ze krijgt de duiten, hoor! Ze is op 'er tijd gekomen. Of je me begrijpt!’
Maar het scheen of de Dokter de straks over hem gesproken woorden in allen deele bevestigen wou; want hij kwam niet. Het was reeds drie uur in den morgen en nog zat Lize met Tante alleen, die steeds onrustiger en benauwder werd. Het verleden scheen haar in de grilligste vormen voorbij te trekken. Nu eens was 't haar man, dan haar Bet, die haar bezochten; ginder wenkte Jakob Stufken, die ze de volle waarheid zeî; toen traden al de Mevrouwen op den voorgrond, wier wasschen zij geredderd, wier goed zij dikwijls weggemaakt en dubbel betaald had. 't Was een eindelooze twist. Eindelijk werd zij bedaarder en dauwde een schijnbaar weldadig zweet op het voorhoofd. Lize vatte het ten minste zoodanig op en voedde hoop, niet-
{==223==} {>>pagina-aanduiding<<}
tegenstaande Tante dien nacht herhaaldelijk aan haar man en haar Bet had verzekerd, heel gauw bij hen te zullen zijn.
‘Opstaan... afscheid nemen!’ zeide zij bij het aanlichten van den dag; en hoe Lize, die haar nog niet goed bij het hoofd dacht, haar ook op andere gedachten wilde brengen, zij bleef er op staan en richtte zich ook ten laatste aan den beddekwast in de hoogte. ‘Ik wil opstaan,’ zeî ze. ‘Zijn de meiden op? Niet? En 't is al over zessen. Roep ze, Lies! Ik wil ze zien, om mij te overtuigen dat ze op zijn. Zoo lang ik er nog ben, zullen ze naar mijn pijpen dansen.’
Weinige oogenblikken later zat zij in haar stoel, door Lize gesteund, daar ze anders gevaar had geloopen neer te vallen. Al de dienstboden stonden om haar heen met neergeslagen oogen, sommigen zelfs met een punt van het sergie-boezelaar voor het gezicht.
‘Zoo, dan toch op!’ zeide zij. ‘Ik wou jelui voor het laatst zien. Je hebt me gediend... 't was er dikwijls naar... maar toch gediend... Heb je wat op me te zeggen? Zeg het dan hard op, dat zij’ - op Lize wijzende - ‘het hoort.’
‘Je waart een goeje vrouw voor ons,’ stotterde Louw.
‘Lieg niet; 't woord goed hoort er niet bij... Wees in je volgende dienst wat meer bij de hand.

{==224==} {>>pagina-aanduiding<<}
Werk meer en praat minder. Loop niet als achter een kruiwagen met den slaap in je oogen en blijf eerlijk en trouw; want dat was je, man! En wat heb jelui nog...? Gauw, of 't is te laat!’
‘Je was miserabel sikkeneurig, maar er komt er geen, die het je verbetert. Je hebt me de hand uit de mouw leeren steken. Je was best voor ons, al was je hard,’ dus luidde het getuigenis van Trui, dat door allen beaamd werd door een stommen hoofdknik of een luid snikken.
‘Lies, denk aan de arme stumperts!’ fluisterde de zieke heel zacht. Zij bleef een oogenblik voor zich uit staren, terwijl haar vingers aan de deken plukten, die haar dekte. ‘Benauwd, Lies! Jou wil ik 't wel zeggen,’ stamerde zij. ‘Bid voor me, hard op! Het Onze Vader; dat's kort en krachtig, Lies!’
En Lize, de beide armen om Tante geslagen, wier hoofd tegen haar boezem rustte, verhief haar zilverheldere stem en bad langzaam, de oogen omhoog geheven. Alle aanwezigen bogen het hoofd en vouwden de roode, ruwe handen; sommigen prevelden de bekende woorden meê. Toen Lize de bede: Uw koninkrijk kome, uitsprak, voelde zij Tantes hoofd loodzwaar worden, en bij het: vergeef ons onze schulden,’ voelde zij een zachten druk van Tantes vingeren; maar toen zij het ‘Amen’ uitsprak was alles voorbij, was Tante ontslapen.

{==225==} {>>pagina-aanduiding<<}

Geen van allen sprak, hoewel ieder wist dat de dood gekomen was. Weinige hunner hadden ooit een lijk durven zien: toch bleven zij staan. ‘De Vrouw’ heerschte nog over hen na haar dood.
Lize sloot Tante de oogen en drukte een kus op het nog klamme voorhoofd: ‘Ge waart altijd wáar; dat van uw kracht op mij nederdale, edele ziel!’
De voetstap eens vreemden werd op den drempel gehoord. De Dokter trad binnen. Tot na haar dood toe nam Tante Moes een loopjen met de Wetenschap: de geneesmeester stond voor een lijk.
‘Te laat!’ zeide hij verrast.
‘Misschien vroeg genoeg,’ hernam Lize koel. ‘Ik had uw hulp gevraagd, niet zij!’
Reeds denzelfden dag bezocht haar de Notaris. Deze gaf haar mededeeling van Tantes laatste testament. ‘Zij maakte er vele,’ zeî de man met een eigenaardigen glimlach; ‘vooral toen ze nog betrekkelijk jong was, veranderde zij dikwijls 's avonds wat ze 's morgens gewild had. Haar laatste uiterste wil is evenwel vijf jaar oud; het werd opgemaakt éen dag nadat ge van uws vaders boedel afstand hadt gedaan. Begrijpt ge?’
Lize knikte bevestigend; zij kon niet spreken en wilde het onderhoud afbreken.
‘Neen, ik moet u alles zeggen; 't is noodig om te weten hoe ge te handelen hebt. Bij den dood haars mans heeft zij, hoewel onverplicht, daar zij

{==226==} {>>pagina-aanduiding<<}
algeheele erfgename was, een inventaris gemaakt. Daaruit bleek, dat beider vermogen op zestig duizend gulden begroot kon worden. Sedert dien tijd heeft ze zuinig geleefd, vooral in de laatste zes jaren, zoodat haar vermogen thands het dubbele bedragen zal. Wat zij sedert haars mans dood bespaard en verdiend heeft, krijgt gij geheel, en van het andere de helft. Zij hield niets van haar neef Stevens, maar zij meende, dat deze recht op de helft had van hetgeen haar man had nagelaten. Stevens was de volle neef van haar man, gij waart slechts haar achternicht. Een vreemde stelling, maar de goede vrouw was zonderling.’
‘Genoeg! Meer dan genoeg! Ik had Tante niet lief om haar geld, Mijnheer!’
‘Nog iets,’ vervolgde hij op denzelfden toon, een toon, die hij altijd bij ‘de zaken’ aansloeg. ‘Mejufvrouw Moes heeft nog bepaald, dat de bleekerij niet door u mocht worden voortgezet, maar dat de woning u toebehooren en bij scheiding toebedeeld moest worden indien ge dat wenschtet.’
‘Ik begrijp haar. Ik mocht haar eens willen opvolgen, meenende in haar geest te handelen, en ben er niet toe geschikt. Zij dacht me nog gehecht aan mijn geboorteplaats en... dat ben ik ook, hoeveel er hier ook gebeurd zij, dat mij nóg... pijn doet...’
‘Ten slotte,’ zoo vatte de Notaris, die zich al

{==227==} {>>pagina-aanduiding<<}
het vroeger gebeurde nog maar flauw herinnerde, weêr het woord op, ‘benoemde ze u tot exekutrice van haar uitersten wil en droeg ze u op, allen te gedenken die haar bedienden, en daarbij in aanmerking te nemen, dat “wij allen struikelen in vele”, zoodat de talrijke tekortkomingen harer dienstbaren ditmaal niet te nauwkeurig in rekening moesten worden gebracht. Wat gij hun wildet toeleggen moest echter uit úw aandeel in hare nalatenschap worden betaald.’
‘Lieve, beste Tante! De schel was alleen ruw, de kern was eêl. Hoe kiesch! Mij tot weldoen in staat te stellen!’
‘Hm, hm! Begrijpt ge 't zoo?’ meesmuilde de Notaris. ‘'t Kan wezen; ik stelde die bepaling op rekening harer vele zonderlingheden.’
‘Is 't ook noodig, dat de boedel verzegeld worde?’ vroeg Lize; ‘want ik wenschte hier te blijven tot Tante begraven is.’
‘Daar heeft de overledene op mijn raad voor gezorgd. Dominee heeft de prokuratie van Stevens en die zal u wel spoedig bezoeken. Mij dunkt, dat er geen trouwer bewaakster kan zijn dan Mejufvrouw Stufken. Bovendien zijt ge exekutrice.’
‘Ik geloof, dat ik nu alles weet wat ik te weten heb,’ zeide Lize, waarna de Notaris naar zijn hoed greep. Lize scheen echter nog iets op het hart te hebben, wat moeielijk over de lippen kon komen, en ook de Notaris scheen in hetzelfde geval

{==228==} {>>pagina-aanduiding<<}
te verkeeren, zoo dat hij zijn hoed weêr neerzette en even knikte.
‘Veel zal er in dezen boedel voor een Notaris niet te doen zijn,’ dus begon hij. ‘Beide erfgenamen zijn meerderjarig. Alleen memorie van successie, inventaris, scheiding, en... misschien verkoop van eenige der vaste goederen. Mijnheer Stevens gaf wel eens blijken mij te wantrouwen, omdat hij geloofde dat ik te veel op uw hand was. Dat was en ben ik ook, maar in alle billijkheid. Hij liep in de laatste dagen veel naar kollega Willems te U. Ik hoop echter, dat ik op uw afdoende stem mag rekenen waar het de keuze van een Notaris betreft. Ik maakte het testament, en kollega Willems, hoewel een knap Notaris, is een intrigant...’
‘Ik heb zeker niets tegen u, Mijnheer! Dat is u toch gebleken bij de vereffening van mijns vaders boedel,’ zeî Lize, eenigzins vreemd. ‘Maar stappen wij van dat onderwerp af. Nauwelijks sluit Tante de oogen...’
‘Zeer juist. Het is ook anders mijn gewoonte niet, om zoo gauw na het overlijden... ik wacht altijd eerst zes weken, om de wonde wat te doen sluiten... maar er kan hier periculum in mora zijn, zoo als wij rechtsgeleerden dat noemen. U neemt het me toch niet kwalijk? Mijn naam als Notaris...’
‘Mijnheer!’ begon Lize met zachte stem en zich tot hem over buigende, ‘is de moordenaar van Mijnheer Reaal nog niet ontdekt?’

{==229==} {>>pagina-aanduiding<<}

‘Ontdekt! Hm, hm! Niet gevat, dat's zeker. Och, laat ons daarover zwijgen, lieve juffer! Het moet u pijn doen, en ik wil daarvan niet de oorzaak zijn, vooral nu niet, nu ge reeds zoo geschokt zijt.’ De Notaris was veel hartelijker dan straks. Hij was een goed, braaf man, maar hij had ook zijn zwakke zijde. Was 't wel te verwonderen, dat hij, na Lizes verzekering hem als Notaris te zullen voorstaan, iets meer dan gewoon voor het lieve kind gevoelde.
‘Ik zie niet tegen wat pijn op, Mijnheer! Arbeid vereelt, en ge gelooft toch wel dat ik in de laatste zes jaar gearbeid heb? Wordt Kornelis van Ommeren nog altijd voor den schuldige gehouden?’
‘Hij is door zijn onberaden vlucht wederspannig aan de wet verklaard. Dat vonnis verjaart nooit,’ fluisterde hij met bewogen stem en droef gelaat. ‘Maar de andere beschuldiging is te niet gedaan door uwe edelaardige handelwijze. Die zaak is uit; dat kan ik u verzekeren.’
‘En indien Mijnheer van Ommeren,’ met een zweem van hoogheid sprak zij dat woord Mijnheer uit, ‘hier terug keerde?’
‘Laat hij 't niet wagen..! Om den wille zijner beide ouders - zij leven immers nog? - moet hij niet terugkeeren.’ Hij was zeker vergeten, dat hij tot iemant sprak, die nog nauwer aan den jonkman verbonden was dan vader en moeder. Hij was ook

{==230==} {>>pagina-aanduiding<<}
sedert zes jaren in zoo vele zaken gemoeid geweest, dat hij onmogelijk deze, waarin hij eigenlijk niet betrokken was, had kunnen onthouden.
Lize had de hand aan het hart gelegd, maar sprak geen woord meer, zoo dat de Notaris thands gerust zijn hoed in de hand kon nemen en na een zeer beleefden groet vertrekken.
‘Een hongerende vond in de woestijn een lederen zak. Hij opende dien begeerig: hij dacht dadels te vinden en vond stofgoud... En teleurgesteld weende hij bittere tranen!’ prevelde Lize toen ze alleen was.
‘Wel, wel! Zoo spoedig afgeloopen! En op haar stoel gestorven? Daarin herken ik de vrouw! Zonder hulp van den dokter; ja, dat kan ik denken; zonder mij te laten roepen... dat had ik anders gewenscht!’ zoo klonk in de nabijheid de luide stem van den drukken dominee Stins, die van Louw en Trui het verhaal van Tantes dood had vernomen, maar dat telkens afbrak door zijn uitroepen. ‘En waar is het lieve kind? Hier naast? Ik ga dadelijk bij haar. Waarom niet? Als de Notaris er geweest is, dan is 't meer dan tijd dat ik naar binnen ga... Dag, kind! dag, lief juffertjen!’ riep hij haar op den drempel reeds toe. ‘Je hebt een kostelijke Tante verloren: de aarde heeft een goed, braaf mensch minder, maar de hemel een engel meer, naar ik hoop en vertrouw; wel was Tante niet kerksch, en ik had dat anders gewenscht,

{==231==} {>>pagina-aanduiding<<}
maar ze was een christin in haar handel en wandel. Waar is het, dat ze haar klanten beter van buiten kende dan de boeken van Oud en Nieuw Testament, maar waar ze helpen kon, liet zij 't niet na, en de armen beschouwde ze altijd als een levende herinnering aan den Heer! Wat al te forsch was ze in haar woorden en menigmaal heb ik de ooren moeten toe houden, en dat kon ik, omdat mijn oog zoo veel zag wat mij goed deed. En daarom ben ik vast overtuigd, dat de Alwetende, die de harten kent en de nieren proeft, de liefde zal doen pleiten tegen de gerechtigheid en haar de genade zal doen deelachtig worden, die er is in Christus. Amen, Amen! ... En nu onze wereldsche zaken! Wij zijn toch niet van de leer dergenen, die altijd met het oog ten hemel staren, - altijd als ze denken gezien te worden, anders draaien zij de kijkers wel ter deeg in het rond, die Farizeën! - wij zijn, herzeg ik, niet van de leer dergenen, die de stoffelijke goederen gering schatten, meenende Gode daarmeê dienst te doen - de dwazen! alsof ook die gaven niet van Hem afdalen! En daarom zullen wij hen, die, helaas! in deze goede gemeente in aantal toenemen - sedert je vertrek, lief kind! hebben ze zelfs een kerk gebouwd, waaruit hun neusgezang me dikwijls in mijn pastorie hindert...’
Dominee was aan de Afgescheidenen, en, op dat

{==232==} {>>pagina-aanduiding<<}
punt gekomen, alle andere zaken vergeten. Daar Lize zweeg en den stroom zijner woorden niet keerde, mocht zij hopen, de stof eindelijk geheel te zien uitgeput. Zij had geduld. Terwijl zij op zijn gelaat staarde, waar langs de dikke, grijze hairen heenvielen, dacht zij aan den tijd, dat hij haar onderwees in al wat goed en liefelijk was. Daar was zoo veel echt menschelijks in hem, zoo veel goedigs in zijn ketterjagerij, zoo veel eerlijks in zijn oordeel en vooroordeel, zoo veel teders zelfs in zijn afkeuringen en berispingen, in éen woord, zoo veel echt godsdienstigs in den geheelen man, dat ze hem liet uitbulderen, in zich zelve overtuigd dat, zoo hij plotseling eens de macht ontving om zijn verpletterende vonnissen uit te voeren, hij de eerste zou zijn om ze te verscheuren, den door hem veroordeelde op te richten en hem zelfs den broederkus te geven.


XV.

Het was even zes maanden geleden, dat we Dominee in de bleekerij van wijlen Vrouw Moes verlieten. In dien tusschentijd was hij, als gewoonlijk, overkropt geweest met bezigheden van allerlei aard, waarbij de bereddering van den boedel der ‘waardige zuster,’ die de Gemeente ook nog met een legaat

{==233==} {>>pagina-aanduiding<<}
bedacht had, niet onder den minst vermoeienden arbeid geteld moest worden. Eigenlijk was zijn taak afgedaan, zoodra Stevens, de bij het overlijden afwezige erfgenaam, op kwam dagen, en deze had daarmeê juist niet lang gewacht. Maar Dominee gevoelde zóo levendig, dat hij Lize en den anderen erfgenaam nuttig kon zijn, zelfs alle opkomende wolken, die aan den hemel der erfenissen niet zeldzaam zijn, door zijn raad en vermaning zou kunnen verdrijven, dat hij bijkans geen dag verzuimde aan het kantoor van den Notaris of aan het sterfhuis eens aan te wippen, hier iets vragend, daar iets in overweging gevende, ginds op mogelijke bezwaren wijzend. De Notaris was daaronder het meest gelaten; want na zulk een kortstondig bezoek nam hij telkens, met zijn eigenaardigen glimlach, zijn Agenda op en teekende daarin een vakatie ten laste des boedels aan, hetgeen het gevolg had, dat Dominee, die alle geschillen zocht te voorkomen, de middellijke oorzaak was van een hooggaanden twist tusschen den Notaris en Stevens, die de ontvangen rekening onderzocht had en een twintigtal dier vakaties à een gulden twintig cents per stuk wilde schrappen.
Maar eindelijk was dan toch alles afgeloopen en was Lize, die herhaaldelijk tusschen het dorp en van Ommerens warmoezerij heen en weêr gereisd had, voor goed naar laatstgemelde terug gekeerd. Al de dienstboden waren met een dankbaar hart

{==234==} {>>pagina-aanduiding<<}
afgetrokken en de bleekerij was voorloopig gesloten. De helft der overige vaste goederen was aan Lize toebedeeld en tevens eenige goede hypotheken, zoodat Dominee volle recht had lachend tot den voerman te zeggen, toen hij haar in het rijtuig had geholpen: ‘Voorzichtig rijden, Kees! want je neemt heel wat zakken guldens meê.’
Hij zelf mocht de voldoening smaken van Stevens een ongefrankeerden brief van dankbetuiging en van Lize, als blijk harer erkentelijkheid, een kostbaar gebonden exemplaar van van der Palms Bijbelvertaling te ontvangen, alsmede van haar te verstaan, dat zij tot de haren was terug gekeerd, maar zich voor een verre reis gereed maakte. Vóor zij die echter ondernam, zou ze Dominee komen verzoeken, als administrateur van haar vermogen op te treden. Weêr een allergewichtigste arbeid die hem wachtte!
‘Hoe kunt ge dat alles bijhouden?’ vroeg dan ook Cornelie, zijn altoos zwakke echtgenote.
‘Wij krijgen kracht naar kruis en verstand naar arbeid,’ gaf hij wel wat pedant ten andwoord, waarna hij zich ijlings naar de kerk begaf, ten einde de daar reeds verzamelde jeugd, die tot zelfs in Dominees huiskamer tuigenis van haar aanwezen gaf, te katechizeeren.
‘De bengels!’ riep hij gebelgd uit. ‘Ik zal ze dat verfoeielijk misbaar, dat heidensch geweld wel verleeren. 't Is waaratje of ze kettersche kinderen

{==235==} {>>pagina-aanduiding<<}
zijn. De belhamel is zeker weêr Jakob van den Berg.’
Diens grootouders waren Afgescheidenen!
‘Wacht, wild gespuis!’ schreeuwde Dominee al van ver met zulk een stentorstem, dat de lieve jeugd, behoorlijk gewaarschuwd, wel een gemeente van jonge heiligen geleek, toen hij binnen kwam. Er was een eerbiedig zwijgen, wat Dominee al wat ontwapende. Toch lag er nog onweêr in zijn oogen, maar het was een aftrekkend onweêr. Hij sloeg het vraagboekjen na het gewone gebed open, en zag dat hij gebleven was aan den doortocht der kinderen Israëls door de Roode zee. De zwerftocht in de woestijn moest nu behandeld worden. 't Was een zijner meest geliefkoosde onderwerpen, en als hij wilde, vertelde hij uitmuntend, vooral voor jeugdige ooren en onbevangen harten. Hij was ook in de hoogste mate plastiesch in zijn voorstellingen. Zijn driekante hoed stelde den berg Sinaï voor; alles wat daar om heen lag was woestijn. Daar ginder - hij wees naar de zij waar de kinderen zaten - lag het land van Amalek en Midian - de lieve jeugd had het ditmaal dubbel en dwars verdiend om voor onbesnedenen door te gaan - en heel in de verte het land van Kanaân, overvloeiende van melk en honig, waarvoor hij als zichtbaar teeken den preêkstoel nam. Nu begon de tocht der honderdduizenden met de lichtwolk voorop als wegwijzer. De honderd kinderen zaten allen ademloos,

{==236==} {>>pagina-aanduiding<<}
eenigen zelfs met een hoogrooden blos van opgewektheid te luisteren. Dominee glimlachte even en knikte dezen en genen toe. Hij had niet gehoord, dat de zijdeur achter hem geopend en er iemant was binnen getreden, zoodat hij werkelijk schrok toen hij een stem achter zich hoorde en hem meteen iets in de hand werd geduwd.
‘Mevrouw zeî, dat ik het Dominee dadelijk zou brengen,’ zeî Aagt, de werkmeid.
‘Ik wil hier niet gestoord worden!’ riep Dominee gramstorig.
‘Mevrouw is er erg van geschrokken.’
‘Toch niet heel erg? Geef hier! Een brief?’
‘Ja, en Mevrouw laat vragen, of we daar vier en twintig stuivers voor moeten betalen? Daar staat op, dat Dominee minister is, zeit Mevrouw.’
Hij las: Monsieur Stins, ministre protestant. Hij brak den brief open en bedacht niet, dat hij daardoor al dadelijk vier en twintig stuivers schuldig werd. Hij begreep den inhoud niet recht, maar maakte er toch zooveel uit op, dat hem een belangrijke, maar zeer treurige tijding gewerd.
‘Moet ik..?’ vroeg Aagt, die nog altijd achter Dominee stond, maar verlegen werd tegenover al die jongens, waarvan de meesten haar een langen neus maakten en de bespottelijkste gezichten trokken. ‘Moet ik...?’ begon zij nogmaals.
‘Wel ja, wel ja, ik kom. Ik dacht, dat je al

{==237==} {>>pagina-aanduiding<<}
vertrokken waart. Kinderen, we zullen het van daag hier bij laten!’ Hij kon daartoe te eer besluiten, daar hij juist genaderd was aan een zeer scabreus punt: de dans der kinderen Israëls om het gouden kalf, een feit, dat hij altijd moeite had te vergoêlijken en toch zoo graag vergoêlijken wilde, want hij hield veel van de kinderen Israëls: dat wil zeggen, van die uit het Oude Testament.
Hij spoedde zich naar de pastorie, in de linkerhand een pand van zijn jas, in de rechter den geopenden brief. Deze kwam uit Algiers en was geschreven uit een plaats, wier naam hij moeite had uit te spreken. De brief was geteekend door zekeren heer Lionet, lieutenant-colonel du 87e. Zijn jeugdige vriend le capitaine Omère - die franschen zijn toch naambedervers, want Dominee kwam niet dan na herhaalde lezing en na de zaak in haar onderling verband beschouwd te hebben, tot de zekerheid, dat hier Kornelis van Ommeren bedoeld werd - lag te sterven. De fransche hoofd-officier schreef toch, zoo als Dominee, voor wien de letters dansten, en in zijn driftige haast hier en daar een regel overslaande, las, onder meer het volgende: ‘Ik vervul een treurigen plicht. De achting, die le gros garçon mij inboezemde, doet mij de pen opvatten. In zijn vele batailles gespaard, ligt hij nu neer, reddeloos getroffen door den geduchten schutter, dien men cholera heet. Sterven moeten wij allen, wie kunnen

{==238==} {>>pagina-aanduiding<<}
dat beter weten dan wij? en als le gros garçon een blauwe boon in hart of hersens gekregen had, dan had ik hem adieu gezegd en daarmeê uit. Maar op een brits te liggen krimpen en als een oud wijf te kermen, dat's meer dan ik le bon Dieu vergeven kan...’
Hier poosde Dominee een oogenblik en haalde diep adem.
‘Dat's een heiden!’ zuchtte hij. ‘Welk een lichtvaardigheid! En dát was de vriend van Kornelis!’ Hij vervolgde: ‘Ik weet niet of deze brief ooit aan zijn adres zal komen, want ik geloof niet dat er een post is, die tot aan de Noordpool gaat, maar toen ik le pauvre Omère van morgen in de ziekentent bezocht en van den chirurgijn-majoor vernam, dat alles vóor den middag met hem gedaan zou wezen, toen ik den goeden jongen eenige klanken hoorde uitbrengen en zijn reeds gebroken oog zag staren op een ring aan zijn vinger, toen begreep ik qu'il y avait une histoire intime. Ik opende zijn portefeuille... ik vond brieven in een onbekende taal en op een lijstjen eenige namen, waaronder de uwe, bij wien hij zijn eerste kommunie schijnt gedaan te hebben. Aan zijn ouders begreep ik niet rechtstreeks te moeten schrijven; want al heeft men jaren achtereen in 't open veld doorgebracht en menig vuilen bedouïn en kabyl in het zand doen bijten, toch weet men nog wel wat een vader of een moeder is. Eh bien... brisons là dessus!’

{==239==} {>>pagina-aanduiding<<}

‘De vent valt me toch nog meê,’ mompelde Dominee, die middelerwijl op zijn studeerkamer was aangekomen. ‘Dat Eh bien is weer fransche slag, maar die man des bloeds heeft toch sentiment.’
‘Den ring, dien ik van zijn blauw verstijfden vinger trok, voeg ik hierbij. “Lucie!” geloof ik dat de jongen prevelde terwijl ik het deed; zeker de naam de la belle inconnue.’
‘Lucie! Lucie! Daar heb ik weer tekstkritiek bij noodig,’ bromde Dominee. ‘Maar de conjektuur is makkelijk: Lucie dat is: Lize. Wat zijn die franschen toch oppervlakkig!’
‘Mes respects aan haar, indien ge haar mocht kunnen uitvinden... Daar knettert weêr het geweervuur en hoor ik in de verte het Allah-geschreeuw. Wij moeten weêr aan den dans! Ik slaap misschien nog eer dan mijn vriend Omère. En avant, toujours en avant!’
‘Een Hottentot heeft nog meer geloof!’ zuchtte Dominee.
‘Een heet vuurtjen zal 't geven; tien tegen een. Maar, mon brave, ik schat uw tocht naar de ouders en het liefjen van Omère nog zwaarder dan de mijne.’
‘Daar heeft hij gelijk in. 't Is tóch een christen,’ riep Dominee verzoend uit. ‘Arme Kornelis, maar hij heeft den strijd gestreden! Neen, arme Lize, arme ouders!’
Het was doodstil in de pastorie. 't Was ook de

{==240==} {>>pagina-aanduiding<<}
dag, dat Dominee na de katechisatie gewoon was zijn preek voor Zondag morgen te beginnen. Van de kindermeid af tot aan Mevrouw toe gehoorzaamde ieder het consigne voor dien dag: stilte, door niets gestoorde stilte.
De keukenmeid deed haar krakende schoenen, de werkmeid haar klompen uit en liepen op haar kousen. De kinderen gingen met de Goevernante uit wandelen of, bij regen, in het tuinhuis spelen en leeren. Mevrouw nam de gelegenheid waar om de breuken te boeten, door het wilde volkjen in bijna ieder kleedingstuk aangebracht. Zelfs de enkele huismuis, die de groote kater nog gespaard scheen te hebben, waagde het dien dag niet dat gedeelte van den zolder te bezoeken, dat over de studeerkamer heen liep. Mevrouw, die Dominee in de verte met den geopenden brief had zien aankomen, maar wetende wat dag het was, had het niet gewaagd hem tegen te treden, om hare nieuwsgierigheid, - en de goede vrouw wás nieuwsgierig van aard - bevredigd te zien. Misschien kon die geheimzinnige brief, welks inhoud zij echter vóor den avond wel zou weten, Dominee de aanleiding geven tot een tekst, en een tekst was voor een preek, zoo als haar echtgenoot haar steeds verzekerde, wat de wortel was voor een boom. Die teksten, die teksten! Dominee kon er dan dikwijls dánig om verlegen zijn!

{==241==} {>>pagina-aanduiding<<}

't Was dus doodstil geworden, toen Dominee, door het achterhuis binnen gekomen, langzaam den trap opgeklommen en de studeerkamer was ingegaan, waarvan hij de deur, niet zoo als gewoonlijk, geweldig achter zich toegeslagen, maar, zeker in gedachten, aan had laten staan.
Daar klonk eensklaps op het portaal zijn luide stem, die een der dienstboden riep, om dadelijk bij van Nes een rijtuig te bestellen. ‘Hij moet dadelijk voorkomen, dadelijk, hoor, Aagjen!’ klonk en weergalmde het door het huis.
Dominee had een besluit genomen en was gewoon er dadelijk uitvoering aan te geven. Zijn echtgenote trilde beneden, toen zij die stoornis in het stille huis vernam en nog meer toen zij hoorde, welk een last er gegeven werd. Een en ander moest met dien brief in verband staan. Schoorvoetend klom zij naar boven, waar zij tot haar verbazing de deur der kamer waag en wijd open vond staan en Stins met groote stappen op en neer zag wandelen.
‘Een heet vuurtjen zal 't geven. Vechten, tien tegen een!’ mompelde hij.
‘Lieve hemel, wat hoor ik! Stins, op uw leeftijd! Denk eens, uw ambt! Vechten, lieve man? Een man en vader!’ riep Cornelie uit.
‘Wat ik te doen heb is nog zwaarder dan dat,’ hernam hij. ‘'t Is zoo als de snorbaard zegt, zeker zoo'n vechtersbaas als we in onze jeugd in het leger

{==242==} {>>pagina-aanduiding<<}
van Napoleon gezien hebben! Hou me niet op, Vrouw! Is Aagjen nog niet heen?’ en meteen zag hij het raam uit, dat het uitzicht gaf op den weg. Daar liep de lange werkmeid op haar gemak te kuieren.
‘Maar wat is er dan toch? vroeg Cornelie.
‘Wat er is? Kornelis van Ommeren is heel ver hier van daan aan de cholera gestorven.’
Cornelie haalde ruimer adem: zij had zich iets ergers voorgesteld, iets wat haar van meer nabij betrof.
‘Heb ik van mijn leven!’ riep Dominee eensklaps uit, terwijl hij voor het raam stond te stampvoeten. ‘Daar staat me die Aagt op haar gemak een praatjen te houden en ik heb zoo'n haast om vóor den nacht weêr thuis te zijn. Stuur haar de andere meid achterna!’
‘Maar die is bezig...’
Hij had reeds het raam opengeschoven en stak het hoofd er door heen. De kracht van Dominees stem was bekend, en eenige rechtzinnige kerkeraadsleden wilden beweren, dat hij voornamelijk dáaraan het beroep te danken had gehad: maar wat hij nú aan kracht ontwikkelde ging al het vroegere ver te boven. Het was maar éen lange uitroep van den naam Aagt, maar bij dien roep stoven uit den kastanjeboom, die ter zijde stond van het venster, de duiven, vinken en musschen weg, kortom

{==243==} {>>pagina-aanduiding<<}
al het gevogelte dat er in huisde, staakte de timmerman, die in de buurt aan het werk was, zijn arbeid, keek de Notaris over het chasinet van het kantoorraam en draaide de schuldige, tot over de ooren kleurende, zich om.
‘Stins, Stins!’ klonk het achter hem. ‘Dat geeft weêr gepraat. Laat dán maar liever de keukenmeid...’
‘Niet meer noodig. Ze maakt beenen, de babbelaarster! Ze holt waaratje! Nu, dat heb ik haar niet gezegd... maar 't is haar konscientie.’
‘Moet ge niet eerst wat eten?’
‘Neen, als ik terug kom. 't Is een zware tocht, vrouw! Die goede luidtjens! Ik moet een jobsbode wezen... Een zware tocht! Toch had ik niet gewild, dat die aan een ander ware opgedragen. Ik hoop te kunnen troosten, maar nóg zie ik niet in, hoe ik het 't best zal aanvangen. Maar de Heer zal het mij wel op de lippen leggen...’ en zoo ging het voort, soms gebukt onder het gewicht zijner tijding, soms bemoedigd door de kracht, welke hem zijn geloof schonk, weinig andwoordend op de bezwaren zijner gade, die hem wilde bewegen de reis tot morgen uit te stellen en middelerwijl de zaak goed te overleggen.
Daar stond de foergon voor en de hijgende werkmeid er achter.
‘Denk er ten minste aan wat klein geld voor de

{==244==} {>>pagina-aanduiding<<}
tollen meê te nemen,’ zeide Cornelie, die allen verderen tegenstand opgaf. Een kwartier later draafde het rijtuig reeds het dorp uit, met twee personen, waarvan de een een open brief in de hand hield, dien hij nogmaals doorliep.


XVI.

In het huis, dat Dominee te gemoet snelde, had de welvaart haar intrek genomen, hetgeen reeds van buiten kon worden bespeurd. De moezerij was verdwenen en had plaats gemaakt voor de fijnste bloemen en heesters. Het vroeger vervallen huis had van boven tot beneden een nieuw kleed ontvangen, en bij het venster van de slaapkamer der oudtjens hing een sierlijke vogelkooi met een helder fluitende lijster. Daar binnen waren de bakken verdwenen en vervangen door een planken vloer, waarover een nieuw kleed lag. De meubels, waaraan de oudtjens gehecht waren, stonden er nog, maar hersteld en opgeknapt, en om de tafel prijkten twee gemakkelijke leunstoelen met zachte kussens, waarop Moeder niet dan na herhaalden aandrang waagde neer te zitten, maar die zij, eenmaal bezeten, heerlijk vond. ‘Lize is rijk en ze is ons kind geworden’ had van Ommeren tot zijn vrouw gezegd, ‘het zou haar verdriet doen als we niet aannamen wat ze ons biedt. Nu is 't eerlijk geld. Voor de moezerij word ik ook te oud en is

{==245==} {>>pagina-aanduiding<<}
Hein te slaperig. Alles was toch op het lieve kind neergekomen en op Klaartjen, wier man genoeg heeft aan zijn eigen gezin.’
Nooit hadden ze Lize zoo gezien als toen ze haar erfenis meê had gebracht en de akte van scheiding en de eigendomsbewijzen der haar toebedeelde vaste goederen en de grossen haren hypotheken vertoonde. Nu was er een goede oude dag aanstaande; nu moesten Vader en Moeder eens kiezen wat zij het liefste hadden. Dat was voor beiden een benauwd oogenblik geweest. Hunne behoeften waren zoo gering en daarin was steeds door Lize zoo ruim voorzien. Van Ommeren had daarom zijn vrouw en deze weêr genen aangekeken.
‘Ik hield altijd veel van een lijster,’ zeide Moeder eindelijk schoorvoetend en wel een beetje kleurend.
‘Ik veel van kaktussen,’ bracht hij stotterend uit, ‘maar Hein zal ze bederven.’
‘Geen nood; daar zal ik wel voor zorgen. Hein is wel voor niets meer geschikt, toch moet hij niet heengaan, vooral nu niet. Wie weet of ik niet een lange reis dien te ondernemen,’ zeide Lize.
‘Ons verlaten? Ons kind ons verlaten!’ riepen beiden verschrokken uit.
‘Hij is haast vrij!’ fluisterde zij. ‘Ik heb dit geld zoo lief, omdat het u van zorgen ontheft en mij hém hergeeft. Maar geen woord daarvan in Heins bijzijn. Hij is in geen dagen te gebruiken, indien we Kornelis' naam maar noemen.....’

{==246==} {>>pagina-aanduiding<<}

Blijde en tevreden gingen de dagen voorbij. De lijster floot in de kooi, de bloemen geurden in den tuin; de oudtjens voelden zich als verjougd bij de rust, die hun geschonken werd. Hein deed veel minder werk dan vroeger, maar behoefde daarvoor denzelfden tijd en vroeg naar niets en verwonderde zich over niets. De man was stiller en stiller geworden. Hij sprak meer tot zichzelven dan tot anderen en vloog op Lizes wenken. Hij kon lomp en wrevelig zijn jegens de oudtjens, maar was altijd zelfs onderdanig voor Lize. En deze....? Zij had zich van den arbeid ontheven, die haar zoo zwaar viel; zij had haar scholieren uit den deftigen stand bedankt, maar in de plaats daarvan eenige uit de buurt aangenomen: een paar schrandere, maar wilde jongens met ferme bruine kijkers en roode wangen, - discipels, wien zij kosteloos onderwijs gaf. Hier geen mamaas, die haar bedilden en partij trokken voor de leerling tegen de onderwijzeres, zooals ze zoo dikwijls had moeten ondervinden; hier geen burgertrots, die veel kwetsender is dan de hooghartigheid van den geboren edelman. Zij was vrij en mocht van haar kennis - de vrucht van ijverige en gezette studie - en van de opgedane levenservaring gebruik maken zooals zij dat het best en voordeeligst achtte. En in haar vrije uren, als ze niet met Vader diens fijne gewassen bewonderde of met Moeder over Klara en de vier kleinen sprak, mocht zij

{==247==} {>>pagina-aanduiding<<}
genieten op haar kamer, die bevallig en smaakvol gemeubeld was en met een sierlijke boekenkast prijkte, gevuld met hare lievelingsauteurs. Soms, dikwijls zat ze, plotseling het rijk der idealen waarin zij vertoefd had verlatende, in gepeins verzonken, terwijl een weemoedîge trek zich op haar gelaat vertoonde. Het was als ze niet meer vermocht te stameren: ‘die gelooven haasten niet!’ Het was alsof de toekomst voor haar in donkere wolken schuil ging en het anker der hoop haar dreigde te begeven.
Zoo was het echter op dezen Oktoberdag niet. Een maand geleden had zij weder een brief ontvangen, waarin Kornelis op een aanstaande vereeniging had gedoeld. Duidelijk waren zijne woorden niet geweest! Hij was als kapitein overgeplaatst bij de linietroepen en kon over een paar maanden verlof aanvragen. Eerst moest er echter nog een kampanje gemaakt worden, van weinig beteekenis evenwel. Het gerucht ging, dat de streek, die zij door zouden trekken, ongezond was, maar zijn lichaam was door ontbering en vermoeienis gehard en even als zijn wil gedisciplineerd. Meermalen waren epidemiën langs hem heen gegaan zonder hem te deeren. In zijn volgende zou hij opgeven waar hem brieven konden geadresseerd worden. ‘We zijn de overwinning nabij, liefste!’ zoo was hij geëindigd. ‘Er is in zegepraal verkeerd wat wij als een verpletterende nederlaag beschouwden. Tot spoedig weêrzien alzoo,

{==248==} {>>pagina-aanduiding<<}
vaarwel!’ Zij had nu den brief weder voor zich, en haar oogen glinsterden en haar boezem zwoegde van blijde verwachting. Voor den hondersten maal misschien telde zij op wat zij voor de reis naar Parijs of zelfs Marseille noodig zou hebben; want ze was besloten, zoodra de toegezegde brief met het beloofde adres was aangekomen, hem te zullen schrijven dat zij hem te gemoet ging reizen. O dat wederzien! De gedachte er aan deed haar trillen van vreugde, deed haar verbleeken van aandoening! Zij zag op en bespeurde op den weg een welbekende gedaante. Het was Klara, de rijke moeder, maar wie de aureool der maagdelijke reinheid nog altijd scheen te omzweven. Het glanzig blonde hair golfde nog steeds in rijke krullen langs de slapen neêr en gehoorzaamde schier onwillig den band, waarin het op het achterhoofd bevestigd was. Er lag een hemel in die oogen, zoo scheen het ten minste Lize toe, als zij in oogenblikken van neerslachtigheid er in staren mocht. Ook voor Klaraas gezin was de zon van voorspoed opgegaan; want Evert, die eerst in het klein was begonnen, had ter rechter tijde bijstand van Lize ontvangen. Geen geld werd ooit beter uitgezet. De banden, die Evert beknelden, werden losgemaakt; de energie en de kunde, die er in hem scholen, mochten vrij de vleugelen uitslaan. Het zorgvolle gister was vergeten en een zonnige toekomst lachte hem toe.

{==249==} {>>pagina-aanduiding<<}

‘Wat lieve verrassing!’ juichte Lize Klara tegen. ‘Hebt ge Kornelis of mijn naamgenoot niet meê gebracht? Dat is jammer, bang Moedertjen! Wat is 't? Moê van de wandeling?’
‘Ja, wel wat!’ klonk het andwoord. ‘Alles is hier toch wel?’
‘Zeker. Vader en Moeder doen hun middagdutjen. 't Is een lust om hen ieder in hun stoel te zien liggen. Moeder durft eerst sedert kort het trijp der zitting aan. Het voornemen was er een hoes overheen te trekken, maar ik weigerde er iets aan te doen; toen moest ze 't wel opgeven.’
‘Pas op, Lize! we hooren alles!’ riep Vader, die wakker was geworden.
‘Allebeî al wakker!’ zeide Klara werkelijk beangst.
‘Wel, wel Klaralief!’ riep Vader, ‘dat 's braaf van je. Ik en je moeder’ - voor twintig jaren zou hij het woordjen ik de tweede plaats hebben gegeven - ‘hadden al afgesproken je morgen te gaan bezoeken. Heeft Lize je al meê gedeeld wat ze met de bleekerij van Tante wil doen? Dominee Stins moet in den arm genomen, en als de oudste jongen van Hein goed oppast, dan wordt hij er in gezet. Een goed plannetjen, hè? Lize is het waard rijk te wezen, hè? Ja dat is ze!’
‘Werkelijk goed verzonnen!’ zeide Klara, maar het was haar aan te zien, dat ze niet wist wat ze

{==250==} {>>pagina-aanduiding<<}
zeide. Zij was op den eersten den besten stoel neêrgevallen en rilde.
‘Kind, je bent niet wel,’ merkte Moeder bezorgd aan.
‘Of er is iets wat haar beknelt,’ viel Lize haar strak aanstarend in.
‘Ik ben wel wat ontsteld,’ zeide ze met een flauw glimlachjen. ‘Een verre neef van Evert, die in de Oost was en op zijn terugreis stond, is plotseling ziek geworden.....’
‘Een neef? Welke neef? ik hoorde nooit, dat hij een neef had in de Oost,’ zei Vader.
‘'t Was dan ook een verre neef....’
‘En je trekt je dat zoo aan?’ viel Lize in, terwijl haar oog onbewegelijk op haar bleef rusten.
‘Ja, om de bijzondere omstandigheden.... Maar je hebt gelijk, het is dwaas om het zich zoo aan te trekken; ik denk dat ik geschrokken ben; 't viel Evert ook zoo plotseling op het lijf. Daar kwam een brief. Evert dacht hem al op het schip en nu hoorde hij op eens dat zijn neef dood was....’
‘Wat heeft hem gescheeld?’ vroeg Moeder.
‘Hij kreeg de cholera.’
‘Dat vind ik vreeselijk!’ vervolgde Moeder. ‘Ik ben voor geen ziekte zoo bang. Ik herinner mij nog als de dag van gisteren het jaar '35. We moesten alle een zeemleêren lap op de maag dragen, en de Burgemeester liet op last van onzen Koning

{==251==} {>>pagina-aanduiding<<}
aanzeggen wat we in huis moesten hebben. Maar, kindlief, denken we daar niet meer aan! Als men er bang voor is kan men hem krijgen, en de Oost is zoo ver hier van daan.’
‘Ik moet je toch mijn nieuwen kaktus laten zien!’ zei Vader, haar bij de hand nemend.
‘De cholera kan weêr in aantocht zijn. Ik las, dat hij in Egypte zich reeds vertoond had, en in Algiers ook’..... zegt Evert, merkte Klara huiverend aan.
Lize neep den batisten zakdoek in de trillende vingeren. ‘Waar las hij dat?’ vroeg ze met heesche stem.
‘Je schrikt er ook van, niet waar? Juist zoo als ik. De ziekte van dien neef deed ons dadelijk denken aan onzen.....’
‘God bescherme hem! God zij ons genadig!’ riep Lize doodsbleek uit. ‘Nu kan ik begrijpen dat ge ontsteld waart, Klara! Toch had ik gewild dat ge 't hadt kunnen zwijgen. Mijn rust is verdwenen.’
‘Gekheid! Gekheid!’ voerde Vader haar te gemoet. ‘We hebben voor heeter vuren gestaan en zijn niet gezengd.... Kom, ik moet haar toch mijn kaktus laten zien.... Klara heeft er verstand van, nog wel zoo veel als onze Lize.’
Hij troonde beiden meê en hield de deur, die in den gang uitkwam, open. Maar eensklaps deed hij een stap terug; want daar stond werkelijk Dominee Stins, dien hij in jaren niet gezien had, voor hem.

{==252==} {>>pagina-aanduiding<<}

Dominee zag het eerst het betrokken gelaat van Lize, toen de verwondering op dat van den ouden man, eene aandoening, die hij voor schrik hield.
‘Ja, ge kondet me wel verwachten, niet waar? In het klaaghuis kan ik nuttig zijn.... en de vertroostingen onzer heilige Godsdienst....’
‘Dominee!’ riep Klara, maar haar waarschuwing kwam te laat. Door Lizes brein schoot een vreeselijke gedachte. Zij leî beide handen op Dominees schouder, alsof ze zich aan zijn forsche gestalte wilde steunen. Haar oogen stonden star, haar wangen waren albastwit, haar lippen beefden en met gesmoorde stem graauwde ze hem toe: ‘Zeg alles, zeg het vreeselijkst; zeg dat hij dood is, gestorven aan de cholera!’
‘Lize!’ riepen Vader en Moeder; en gene haar handen vattend voegde er bij: ‘Kind, kom tot u zelve! Kijk niet zoo vreeselijk! werp die gedachte van u; ze doodt ons allen.’
‘Is het waar of niet waar, Dominee?’ vroeg Lize gebiedend. Zij trilde zóo hevig, dat ze den verslagen man schudden deed, die nu eerst de gevolgen zijner overijling in al hun omvang overzien kon. Wat zou hij andwoorden? Liegen kon en mocht hij niet; de waarheid zeggen waagde hij evenmin. Hij had gedacht zijne maatregelen zoo goed genomen te hebben. De bedaarde Klara, die bovendien als echtgenote en moeder zoo vele an-
{==253==} {>>pagina-aanduiding<<}
dere tedere banden kende, zou het best geschikt zijn de haren voor te bereiden. Tot zóo ver had hij goed gezien. Klara had zich uitnemend van haar taak gekweten, maar was minder ver gevorderd dan hij het zich in zijn drift had kunnen voorstellen. Toen hij besloot zelf eens poolshoogte te nemen en den schrik op de gelaatstrekken bespeurde van hen, die hij het eerst ontmoette, dacht hij dat de wonde geslagen was en hij bij tijds kwam om haar te zalven. Vreeselijke teleurstelling! Hij was de oorzaak dat er geschiedde wat hij had willen voorkomen. De plotselinge schrik kon doodelijk zijn! Zijn hart kromp ineen; het zweet dauwde op zijn voorhoofd; en nog altijd staarden die donkere oogen van het half wezenlooze meisjen hem aan; nog altijd voelde hij de trillingen van haar lichaam; nog altijd hoorde hij dezelfde rauwe stem hem vragen: ‘Is het waar of niet?’
‘Het is waar!’ klonk het dof van zijn lippen. ‘Lize, kind! denk aan de ouders... zij moeten zoo niet op eens...’
‘Dus dood! dood!’ riep zij op een toon, dien Dominee nooit vergeten zou; en ze sloeg aan zijn voeten neer.
De oude vrouw zat als bewusteloos voor zich te staren, haar man naast haar met het hoofd op de ingevallen borst. Dikke tranen druppelden langs de bleeke wangen.

{==254==} {>>pagina-aanduiding<<}

‘Wij zullen wel gauw weêr bij hem zijn’ fluisterde hij tot zijn vrouw, die niets hoorde, niets verstond, ‘maar onze Lize, vrouw, die nog zoo jong is...!’
‘Mijn jongen, mijn eenige, dood!’ stamelde ook zij eindelijk en borst in tranen uit.
‘Goddank!’ fluisterde Klara, ‘ze kan schreien!’ en het hoofd van het oude moedertjen vleide zij zacht aan haar boezem. Zij, die zelve Moeder was, kon gevoelen wat er geleden werd. Indien zij eens een harer kinderen moest afstaan...! veel liever bracht zij zich zelve ten offer!
Lize had de oogen weêr opgeslagen, dank zij de hulp, haar door Dominee verleend, die haar geen oogenblik verlaten had en zoo veel mogelijk trachtte goed te maken wat bedorven was... ook door hem. Toen zij haar bewustzijn herkreeg lachte zij hem eerst vriendelijk toe, stamelde zij haar dank, en bestrafte zij zich zelve over hare zwakheid. ‘Het zal hier wat warm zijn geweest’ zeî ze. Maar de herinnering keerde spoedig terug en toen sloeg zij beide handen aan het hoofd en bleef ze dat vasthouden als ware ze bevreesd het te verliezen. ‘Vertel mij alles... zoo scherp mogelijk. Misschien verlies ik er mijn verstand door! Dat zou de grootste zegen zijn; maar omdat het dit zou wezen zal het mij wel niet worden gegeven.’
‘Kind, niet aldus! Wat ge in de ure der be-
{==255==} {>>pagina-aanduiding<<}
nauwdheid zegt, zal de Heer u niet toerekenen, maar...’
‘Geen troost... geen stichtelijke toespraken.... geen slaapdrank, die me zoo lang reeds deed dommelen! Vertel mij alles!’
Dominee gaf haar den brief. Ze dwong zich te begrijpen; dat het haar gelukte getuigde voor haar geestkracht. Zij herlas wat zij gelezen had.
‘Waar is die ring?’
Dominee reikte haar dien toe. Zij kuste het kleinood hartstochtelijk.
‘Die ring zal met mij begraven worden. 't Is wreed, 't is wreed!’ fluisterde zij een oogenblik later. ‘Dat ik ademde, het was voor hem; dat ik arbeidde, dat ik de kracht, die in me was, ontwikkelde, de zwakheid van dit hart overheerschte, het was voor hem. De aarde was mij woest en ledig, maar ik zag het niet; want ik stond slechts naar éen plek te staren, naar het verre verschiet van waar hij komen moest. Zoo stond ik jaren, jaren lang..! en 't was vergeefs... En men zegt, dat de rede een gave Gode is!’
‘Dat is ze, en het lijden is óok een gave Gods!’ viel Dominee in.
‘Gij kunt het prediken, oude man! Ge ontvingt misschien zelden die gave, en zoo ja, dan kunt ge er toch niet dikwijls meer meê gezegend worden, want ge zijt oud. Niets meer!’ gebood ze,

{==256==} {>>pagina-aanduiding<<}
toen ze hem gereed zag tot spreken. Zij nam den brief weder ter hand. ‘Die brief is bijna vier weken oud... en vermeldt niet dat hij gestorven is!’ riep ze eensklaps, terwijl een hoog roode kleur plotseling het marmerwit van haar wangen verdrong. ‘Vader, Moeder! daar staat niet in dat hij dood is, wel dat hij erg, heel ziek is...’
‘Juist, Lize!’ hernam Dominee, langzaam en met nadruk. ‘Wat ge daar zegt heb ik ook gedacht. Maar die brief is vier weken oud en door geen ander gevolgd. Vlei u niet; ik mag niet toelaten dat ge 't doet. Het tweede ontwaken zou nog vreeselijker zijn dan het eerste.’
En daar in den hoek der kamer stond een lange gedaante, onbeweeglijk luisterend. Van onder de lange sluike hairen, die over de wenkbrauwen vielen, flikkerden een paar gloeiende oogen. Het was Hein, die, onbemerkt binnen gekomen, alles had aangehoord en Dominee naar buiten volgde, toen deze de wanhoop in diepe droefheid verkeerd zag. Het was veel later geworden dan hij verwacht had. Vrouw en kinderen zouden ongerust zijn, maar hij dacht daaraan niet. Spijs noch drank had hij genoten: hij gevoelde het niet; innig medelijden vervulde hem. Hij had dikwerf menschelijke ellende en smart van nabij aangestaard, maar zelden toch waar ze zóo veel adel der ziel, zóo veel zedelijke reinheid kwetste en dreigde te vernietigen. Hij beloofde

{==257==} {>>pagina-aanduiding<<}
spoedig terug te komen. De eenige, die hem daartoe aanmoedigde was Klara, die als een troostende engel rond zweefde, en Vader, Moeder en Lize woorden toefluisterde, die als balsem neerdruppelden in de schrijnende wonde.
Gereed het rijtuig in te stappen voelde Dominee zich op den schouder tikken. Hij keek verschrikt om.
‘Een goeje fooi voor je boodschap!’ zei Hein, terwijl hij hem iets in de hand stopte wat later een goud tientjen bleek te zijn. ‘De Satan is dood!’ riep hij het rijtuig nog achterna; en Dominee kon niet nalaten te huiveren bij den schaterlach, die deze woorden vergezelde.


XVII.

De strenge winter was weder voorbij. Het lauwe zuidenwindtjen verjoeg de koude en streek koesterend over de aarde. Het was zondag. Een heilige rust lag over het liefelijk dorp, dat zich weder verschool in het groenend geboomte. Wie ooit een Zondagmorgen op het land genoot, kent den verheffenden indruk, die zich van ieders gemoed meester maakt. In de smidse is het vuur uitgedoofd en elke werkplaats is ledig. Door de reine lucht bomt het eerste klokgeluid, en tot uit de nederigste woning treedt de dorpeling in zijn netste

{==258==} {>>pagina-aanduiding<<}
kleeding te voorschijn. Het is of de stemmen der natuur luider spreken, naarmate die der menschenwaereld zachter fluisteren: de zwaluw uit haar nest onder het rieten dak, de vink en lijster van de groene twijg of de heg van geurenden meidoorn, de bij en de myriaden insekten in de heldere en zoele lucht.
De schoolmeester, tevens koster, vergrijsd, maar toch met hooger opgeheven hoofde dan toen wij hem het laatst zagen, want Mijnheer Reaal had gelukkig geen opvolger in het schrikbewind gehad, trad, nadat het eerste klokgelui verstomd was, naar de Pastorie en kwam er het gezangbriefjen halen, alsmede de opgave ‘van dat gedeelte van Gods heilig woord’ dat de aandacht der Gemeente zou bezig houden vóor Dominee op stoel kwam. De Burgemeester gluurde nog en profond negligé door een reet van het gordijn, dat de vensters zijner slaapkamer afsloot, naar buiten, zag dat het mooi weêr was en bestelde zijn best laken rok en broek en zijn fijn overhemd met jabot. De veldwachter was reeds in aantocht, om bij den Burgemeester de huwlijksafkondigingen te halen, die na afloop der morgen-godsdienstoefeningen bij het hek van het kerkhof aan een nieuwsgierige menigte zou worden meêgedeeld. Ditmaal had hij nog iets bijzonders te brengen wat in geen maanden het geval was geweest: een grooten brief, met een roodlak verzegeld, waarin afgedrukt stond: Parket van den Officier van Justitie.

{==259==} {>>pagina-aanduiding<<}

Op zijn wandeling naar het huis van zijn superieur had hij slechts een Heer ontmoet, die van den kant van het naburig stadtjen langzaam het dorp doorwandelde en telkens stilhield als om de woningen, die hij voorbij ging, op te nemen en gewaar te worden wie er zich in bevonden. Die handelwijze had zijn aandacht getrokken; meer echter nog het voorkomen des vreemden. Diens gelaat was bruin en verbrand, maar droeg nog het merk van vroegere schoonheid, hoewel een diep litteeken schuins over het voorhoofd liep en de linkerwenkbrauw doorsneed. Een dikke moustache sierde de bovenlip; een stoute blik lag in het oog, dat vrij in het rond blikte. Een fijn laken jasjen en pantalon van lichte zomerstof kleedde hem los en bevallig, en het roode lintjen in het knoopsgat aan de linkerzij boezemde hem een grooten eerbied in. Hij gaf dat dan ook in een nederigen groet te kennen, welke slechts even werd beandwoord door den vreemden Heer - zeker een logé van een der buitenplaatsen - die juist al zijn aandacht wijdde aan het huis van den notaris.
‘Ik heb dien banjert meer gezien!’ meesmuilde de handhaver des vredes en het oog der dorpspolicie, terwijl hij verder schreed. Een oogenblik later was hij evenwel de ontmoeting voor de bezigheden van zijn gewichtig ambt vergeten.
Een half uur geleden zouden wij dien vreemde hebben kunnen zien stilhouden bij het buiten, dat de rijks-
{==260==} {>>pagina-aanduiding<<}
ontvanger bewoonde, maar vroeger behoord had aan Jakob Stufken, onzaliger gedachtenisse! Hij, die het in openbare veiling kocht, had zich gehaast met de minst mogelijke kosten de grootst mogelijke veranderingen aan te brengen, opdat de vroegere gedaante geheel verdwijnen mocht. Het kantoor van Stufken was weggebroken, en in de plaats daarvan was een verandah aangelegd, begroeid met kamperfoelie en rozen. De vreemde had zich voor het hek geplaatst en huis en tuin, vooral den laatsten, nauwkeurig gâgeslagen. Zijn borst zwoegde; de moustache trilde; zijn hand greep een der stijlen van het hek vast. Eenige jonge meisjens stonden in de verandah te midden der ontluikende bloemen; een van haar had zich een krans van madelieven geregen en op het aanvallig blonde kopjen geplaatst. De vroeger gevloekte grond scheen weder gewijd en geheiligd.
Hij zag naar den vijver: een paar zwanen dreven trotsch op het heldere water en netteden zich de blanke pluimen en veêren. Hij zag naar den achtertuin, waar weleer een kreupelbosch had gestaan: het was weggehakt en vervangen door een rek en baar, zeker voor de gymnastische oefeningen der jongens bestemd.
Hij ging met loome schreden verder, telkens omziende alsof hij van dat huis niet scheiden kon. Hij sloeg de laan in, die naar de kerkbuurt leidde;

{==261==} {>>pagina-aanduiding<<}
maar keerde, in plaats van rechts te wenden, links af naar dat gedeelte van het dorp waar de bleekerijen lagen. Hij hield stil voor de woning, waar eens Vrouw Moes gewerkt en geheerscht had. Zij was gesloten; alles zag er echter zoo goed en onderhouden uit, alsof de deur nog den vorigen dag geopend ware geweest. Een paar voorbijgangers vertelden hem, dat alles reeds meer dan een jaar leêg stond en aan Lies Stufken behoorde. De vreemde wendde zich haastig om en verwijderde zich na den berichtgever even bedankt te hebben. Toen keerde hij op zijn schreden terug, liep de kerkbuurt door, waar de veldwachter hem, zoo als we straks opmerkten, ontmoette, en een oogenblik later de schoolmeester, dien hij scherp aankeek en groette, waarop deze wel wat beschaamd mede zijn hoed afnam en op den drempel zijner woning hem nog na bleef kijken, in de hoop zich te kunnen herinneren waar hij dat gelaat meer had kunnen zien.
‘Misschien een ouder broeder van Jonker Aernout... 't Is een ridder! hm! hm! Ik zal hem onder de preek eens goed opnemen.’
Misschien zou Meester dadelijk op het rechte spoor zijn gebracht, indien hij den vreemde ware gevolgd. Deze toch ging eenige minuten den dorpsweg langs, maar sloeg toen rechts af, de laan in, welke naar het hek en de brug van Spaarnwou voerde. Eenige schreden voorbij die brug bleef hij weder

{==262==} {>>pagina-aanduiding<<}
staan. Hij staarde voor zich uit, stamerde eenige woorden en bracht toen de hand aan de roode oogen. Hij stond tegenover een plek, waar voor ruim zes jaren een tuinmanswoning had gestaan, maar nu een door gevlochten ijzerdraad afgesloten ruimte werd bespeurd, waarin eenige eenden kwaakten en een dozijn kippen kakelden. De laatste waren op dit oogenblik al zeer onrustig en schenen naar het hok de domme koppen te wenden. De klep, die 's nachts den toegang daarvan afsloot, was echter neêrgelaten, wat de hooggaande ergernis scheen op te wekken van den arme gevangene, die door een kier den gekamden kop had weten heen te werken en, half geguillotineerd, zijn vrouwenschaar toelonkte, die als arme weeuwtjens, naar een nieuw huwelijk uitziende, rondspanseerden. Ja, de haan was zeker op hoog bevel opgesloten; en zoo het stomme dier zijn tong tot zijn dienst had gehad dan zou hij geweeklaagd hebben, dat dit iederen Zondagmorgen gebeurde.
De vreemde scheen zulk een mededeeling niet noodig te hebben, om de toedracht der zaak te begrijpen. Hij glimlachte en deed het nogmaals, toen hij de witte bordtjens gewaar werd, die, op korte staken geplaatst, hier en daar uit de bloemperken voor het stille doodsche huis te voorschijn kwamen. Op een der naastbijzijnde las hij: ‘Breed is de weg, die ten verderve leidt’ op een volgend: ‘wij

{==263==} {>>pagina-aanduiding<<}
allen moeten geopenbaard worden....’ het slotwoord met dikker letters geschilderd, was: verdoemenis.’ Die dikkere letters zag hij nog op verschillende plaatsen, waaruit hij afleidde, dat er nog dikwijls datzelfde woord te lezen was.
Geen levend schepsel bewoog zich op de plaats, behalve de straks aangeduide tweepotige. Niemant scheen behoefte te gevoelen om de heerlijke geuren in te ademen, de kunstige weefsels der planten te bewonderen, te deelen in de vreugden, die der gantsche natuur als ontstroomden. Ja, toch! daar opende zich de deur van gindsche woning ter linkerzijde van het heerenhuis, waar vroeger de oranjerie had gelegen, maar thands de tuinbaas verblijf hield. Een man en vrouw, in stemmig zwart gekleed, kwamen te voorschijn, een dik kerkboek onder den arm. Beiden staarden strak voor zich en gingen met statigen tred naar de keuken en bleven daar met ter aarde geslagen oogen wachten. Spoedig daarop reed een ouderwetsche koets voor en kwam Mevrouw Reaal te voorschijn aan den arm van een mede in het zwart gekleed man met hooge witte das en breede bef. De steek op het hoofd, de korte broek, de lage schoenen met groote gespen bewezen, dat hij een dienaar was des Goddelijken Woords en zijn stug strak gelaat getuigde, dat hij er een heeten mocht van de hemelschgezinde soort. Op dit paar volgde - ja, waarlijk! hij was het

{==264==} {>>pagina-aanduiding<<}
wel, maar hoe veranderd of liever hoe geheel omgekeerd! - Jonker Aernout van Heerdt, de vroeger zoo jolige wilde Jonker, dien Mijnheer Reaal slechts met weerzin bij zich zag, omdat die Jonker hem herinnerde dat Mevrouw een vermogen bezat waarover zij de vrije beschikking had en waarop Neef Aernout niet ten onrechte begeerige blikken moest slaan. Neef Aernout had zich ter goede ure bekeerd! Alle vuur was zijn oogen, alle levendigheid naar het scheen zijn lichaam ontweken. Stokstijf schreed hij voorwaards, voetjen voor voetjen, achter Tante en den godzaligen Dominee, die, helaas! weêuwenaar was. Neef Aernout kende zeker ook nog oogenblikken van benauwdheid, niet altijd te verklaren uit de worsteling van stof met geest, van aarde met hemel. Als de douairière Reaal eens goed mocht vinden kracht te zoeken naar lichaam en geest bij Zijn Weleerwaarde, dan.... zou de zon misschien te schijnen hebben over een onrechtvaardige te meer, over een afgedwaalde, die het enge pad der deugd was afgeweken en den breeden weg des verderfs, waarop hij zich vroeger bevond, weêr was langs gesneld..! En dezulken hollen dan het meest!..
Het drietal was in het rijtuig geklommen waarvan de raampjens gesloten waren. De Baas klom op den bok; zijn vrouw in den bak, en stapvoets trokken de zwarte dikke paarden hun vracht voort

{==265==} {>>pagina-aanduiding<<}
over de brug en langs de laan, tot dat zij, op den straatweg gekomen, in een draf werden gebracht en in een richting, tegenovergesteld aan die der dorpskerk, voortsnelden.
‘Arme Dominee Stins! zoudt ge eindelijk tot rust zijn gekomen of werpt ge uw granaten nog altijd onder de afgedwaalde schapen?’
Deze opmerking ging bij den vreemde van een glimlach vergezeld.
‘Dus nog altijd hetzelfde!’ prevelde hij. ‘Voor die vrouw was alzoo geen herstel. Maar hém zag ik niet. Zou hij gestorven zijn? Het zou me leed doen. Ik ben zijn schuldenaar en ik kan nu betalen. Vreemd, dat ik hier eerst gewaar word....!’
Daar huppelden een paar kinderen van de boerderij, die aan den anderen kant der laan lag. In zijn nabijheid gekomen bleven zij staan en hem met eenigen schroom aanstaren. De jongste dook achter den oudsten weg, toen de vreemdeling zich tot hen wendde.
‘Zeg eens, krullebol....!’
‘Zoo hiet ik niet!’ klonk het andwoord.
‘Goed uit de borst gesproken! Maar hoe ook je naam is doet er niet toe; Jaap of Lammert zeker niet. Zeg me eens, is Mijnheer Reaal dood?’
‘Hé? of 'ie dood is....?’ Hij zette een paar groote oogen op en volgde zijn kleinen broêr, die het bij de eerste woorden des vreemden reeds op

{==266==} {>>pagina-aanduiding<<}
een loopen had gezet. Vóor hij echter de werf opging tot voorbij het hondenhok, keek hij nog even om en schreeuwde: ‘Dood als een pier, hoor! Vermoord!’
De vreemde trad onwillekeurig een stap achteruit. Misschien door een strooper of arbeider! De kleine groote man, dús te vallen! Wat sarkasme in zulk een dood!
Nogmaals vond hij het vreemd, dat hem daarvan niets bekend was geworden. Zou die misdaad dan nog niet lang geleden hebben plaats gehad? Met die vraag en nog vele andere, welke bij hem oprezen, hield hij zich bezig terwijl hij de gestaakte wandeling hervatte. Als teruggevoerd naar het verre verleden, schreed hij, gevoelloos voor het heden, voort, de blikken niet bespeurend, het gemompel niet vernemend van de talrijke schaar, die zich naar de kerk begaf en hem tegen kwam. Eindelijk had hij het eind van het dorp bereikt, waar een sierlijk open wagentjen hem wachtte. Het was het zijne. Het had hem zeker aan het begin van het dorp afgezet en den kortsten weg over de heide genomen.
‘Heb je lang hier gestaan?’ vroeg hij, wiens vreemd accent dadelijk den buitenlander verried, den koetsier.
‘Een dik kwartiertjen.’
‘Dan heb je harder gereden dan je mocht. Juist om half tien hadt je hier moeten zijn; dat was

{==267==} {>>pagina-aanduiding<<}
't consigne. Rij op. Binnen de drie uur moet ik er wezen. Om half een dus....’
‘Ja wel, Mijnheer! - Dat 's er zeker een van Harderwijk,’ prevelde hij binnen 's monds.
Toen hij een half uur gereden had hield de voerman de paarden in.
‘Wat begin je?’ klonk het vrij barsch.
‘'k Wou ze wat water laten geven.’
‘Doorrijden!’
‘Ja maar, de bij-de-handsche....’
‘Doorrijden.’
De voerman keek hem van ter zijde aan, bracht toen de hand aan zijn muts en reed door maar met steeds afhemende snelheid.
‘Harder rijden!’ klonk het.
‘Maar de van-de-handsche is zoo lam in 'er achterpoten....’
‘Leg er de zweep op of ik neem de leidsels.’
‘Neen, dát niet!’ bromde de voerman half luid, terwijl hij de beide bruintjens weêr wat aanzette.
‘Zóo'n gang moet je houden, versta je?’
Of hij hem verstond! Hij was juist voor geen kleintjen vervaard, maar voor den vreemden sinjeur, zoo'n Indischen Blank-officier als hij nu reed, was hij bang. Waarom, wist hij niet. Maar dat kommandeerde zoo maar, zonder er een knoop op te leggen en op een toon, waar je maar niets tegen in te brengen hadt.

{==268==} {>>pagina-aanduiding<<}

Weêr een half uur was voorbij gegaan.
‘Mooi weertjen, Mijnheer!’ dus begon de voerman eindelijk, wien het voortdurend zwijgen benauwde, te meer daar er weêr een stalling in 't verschiet lag.
‘Zijn we half weg?’ vroeg de ander, zonder op 's voermans welwillende opmerking acht te slaan.
‘Ja, méer dan half weg, Mijnheer!’
‘Voer dáar dan je paarden en je zelf ook.’
‘De vent is rojaal!’ 't Was een waarheidlievende bekentenis van den voerman, toen hij weêr de reis was aangevangen en twee kommen koffi en een dikke sneê tarwebrood met kaas genoten had. Weder meer op zijn gemak, keerde hij zich op den bok ter halver wege om en zeî hij op zijn vriendelijksten toon:
‘Groeizaam weertjen, Mijnheer!’
‘Kijk naar je paarden!’
Hij waagde het niet meer een gesprek aan te knoopen. Wat voor een menscheneter voerde hij wel achter zich meê! Hij keek kwansuis naar een der achterwielen en wierp toen meteen een blik op den vreemden snoeshaan. Deze zat te kijken in een erg verkreukeld stuk papier: het leek wel een brief. En, waarachtig! hij bracht de hand aan de borst en zuchtte.
Een kwartier uur later, gedurende welken tijd hij nogmaals geheel van opinie veranderd en ten aanzien

{==269==} {>>pagina-aanduiding<<}
van den persoon, dien hij reed, veel zachter gestemd was, hoorde hij eensklaps: ‘Halt! Is dit niet de dijk van de Diemermeer?’
‘Gossie mijne, is me dat aan schrikken maken! Ja wel, Mijnheer! dat 's de dijk en binnen een half uur zijn we waar we wezen moeten.’
‘We zijn er al. Je kunt terug-rijden. Daar heb je je vracht en dat's een fooi, niet voor jou, maar voor je paarden.’
‘Ha, ha, ha! dat 's grappig van Mijnheer. Dag, Mijnheer! Gezondheid, Mijnheer!’ Hij had een gulden gekregen en maar op de helft gerekend.
‘Dag, slaapmuts! Pas op, dat je niet vergeet adem te halen; 't zou jammer wezen van het soort als jij de laatste waart.’
‘Hé, hé hé! dat 's grappig!’ Hij had gedraaid en reed stapvoets terug. ‘Ik heb mijn gulden. Kraai nou maar zoo veel als je wilt!’ bromde hij, vooral verbolgen om dat woord van slaapmuts.
De vreemde stond een oogenblik stil. Hij vouwde nogmaals den brief open, dien hij strak reeds gelezen en herlezen had. Het papier was reeds zeer oud. ‘Klara is verhuisd’ zoo las hij, ‘en woont nu verder dan wij van de stad op een heel lief buiten; we hebben het “de Hoop” genoemd. Wij wonen altijd nog....’
Hij wist genoeg en wandelde verder. Hij had geen oog voor het vergezicht over de lachende lan-
{==270==} {>>pagina-aanduiding<<}
douwen, voor de heerlijke lichteffekten, voor de boeiers en booten, met de gebolde zeilen de breede rivier aan zijn linkerhand doorsnijdend. Hij leefde in zich zelven en had geen behoefte aan indrukken van de buitenwaereld. Hij was heftig bewogen, vooral toen hij op zeker ijzeren hek in vergulde letters het woord: Hoop las en hij voor een der vensters van het bevallige huis een jonge blonde vrouw zag zitten. ‘Klara! Klara!’ riep hij onwillekeurig, maar hij bedwong zich. ‘Neen niet alzoo! Ze verwachten me nog niet. Ik beef nu terug voor de verrassing, waarvan ik me zoo veel had voorgesteld. Neen, ik moet bedaard wezen en ik zal het ook zijn.’
Na een kwartier loopens was hij een net huis genaderd, omgeven van een prachtigen bloementuin. Alles getuigde daar van welvaart, netheid en smaak. De nieuwe verf glansde hem tegen. De jaloeziën waren neergelaten aan de voorzijde; het raam echter dat het uitzicht had op den weg, dien hij langs had gewandeld, stond open, zeker om de geuren, die van de malsche weide opstegen, den toegang te gunnen. Boven dit raam vertoonde zich nog een kleiner. De hagelwitte neteldoeksche gordijnen, die er voor hingen, waren een weinig weg geschoven en op de vensterbank stonden eenige vreemde gewassen in weelderigen bladerendos. Zijn hart bonsde. Zijn oog wilde begeerig naar binnen staren en waagde

{==271==} {>>pagina-aanduiding<<}
het toch niet. Hij stiet het hek open, maar draalde voort te gaan. In het priëel, dat links van hem lag, stond een man eenige takken van den reeds uitbottenden eschdoorn op te binden. Hij keek dien man strak aan, dien man met de ingevallen wangen, de holle koortsige oogen, het wilde ordelooze valsche hair. Was dat Hein, oude Hein? Plotseling stiet die man een wilden kreet uit en sprong hij over de naast bij zijnde sloot. In de verte meende hij nog den uitroep: ‘Satan! Satan!’ te hooren.
‘Hij is gek geworden en wordt zeker uit barmhartigheid hier verpleegd,’ mompelde hij. Vreemd was 't, maar hij, die den dood wel honderd malen onder de oogen had gezien zonder dat een zenuw bij hem trilde, hij huiverde thands voor de nog gesloten huisdeur. Met bevende hand trok hij aan de schel, en toen hij haar hoorde overgaan had hij wel terug willen treden. ‘Wat doodsche stilte!’ prevelde hij. ‘Zoo ik eens te laat kwam! Barmhartige God, niet alzoo, niet alzoo!’
‘Woont hier niet.... Baas van Ommeren?’ vroeg hij stotterend het stil maar net gekleed dienstmeisjen, dat hem vragend bleef aanstaren, toen hij eenige sekonden zwijgend tegenover haar bleef staan.
‘Mijnheer en de Jufvrouw zijn in stad naar de kerk; over een half uurtjen zullen ze wel thuis wezen. Wie kan ik zeggen dat er geweest is?’
‘Ik meen den Baas en zijn vrouw.’

{==272==} {>>pagina-aanduiding<<}

‘Die ken ik niet. Wil u de jonge jufvrouw ook spreken? Die is thuis.’
‘De jonge jufvrouw? Jufvrouw Stufken meen je?’
‘Die ken ik niet en weet ik ook hier niet te wonen.... Wie kan ik zeggen....?’ dus begon ze weêr.
‘Vraag dan aan de dame, die thuis is of er ook belet is voor.... de naam doet niets ter zake; de dame kent dien toch niet.’
‘Geheel vreemden worden nog niet toegelaten sedert het sterfgeval in de familie.’
‘Wat? Sterfgeval? Wie is er gestorven? Gauw, gauw!’
Het meisjen, dat eerst kort in deze dienst was, zag hem verbaasd aan; blijkbaar voelde zij zich niet op haar gemak.
‘De eenige zoon, zoo als ik me heb laten vertellen, maar het rechte weet ik er niet van. 't Is hier een klaaghuis, Mijnheer! Och, ik heb zoo'n meêlij, vooral met de jonge jufvrouw. De anderen zijn zoo oud dat ze al wat suf zijn. Maar als men nog jong is en niet tot de familie behoort, dan wordt het je toch soms wat al te zwart.... Maar wie kan ik zeggen....?’
‘Dood? Dus kwam hier het bericht van zijn dood?’ Hij bleef een oogenblik als versteend staan.
‘Was 't dan toch geen deugniet, die eenige zoon?’ vroeg het meisjen met nog zachter stem. ‘Ik dacht,

{==273==} {>>pagina-aanduiding<<}
dat ze allemaal zoo huilden, omdat hij in zijn zonden gestorven was. Een, die onder dienst ging en zijn vader en moeder verliet, moest, zoo dacht me...’
‘Dien Mijnheer Jansen aan!’ viel de ander haar in de reden, en dat op een toon die geen tegenspraak meer toeliet.
‘Als u dan maar in de zijkamer blieft te gaan...’
Hij trad binnen; het was er half donker. Toen zijn oog eenigzins aan de duisternis gewend was geraakt, zag hij om zich heen, zonder nog de plek te verlaten waar hij stond. Hij voelde zich als op heiligen grond. Hier leefden zij, die hem het dierbaarst op aarde waren, en hadden zij zeker dikwijls over hem gesproken, over hem, dien zij nu gestorven dachten. Daar zag hij twee leunstoelen naast elkaâr staân met losse donzen kussens op de zitting gelegd. Zijn oogen schemerden van tranen. Hij wist niet meer wat hij deed, maar hij vond zich een oogenblik later geknield voor een der stoelen en het aangezicht in het daarop liggend kussen gedrukt. Een naderende voetstap deed hem opspringen; hij had al zijn geestkracht noodig; hij moest kalm zijn. Gelukkig, dat maar een half licht hem omgaf. Hij week zoo diep mogelijk in het vertrek terug en wachtte de naderende af, de naderende, die het ideaal van zijn leven, de engel was, die hem in den felsten rampspoed oogenblikken van zaligheid had bereid; die hem de kracht had ver-
{==274==} {>>pagina-aanduiding<<}
leend tot den strijd en hem had blijven doen gelooven aan rechtvaardigheid en liefde, zónder welk geloof het arme menschenkind niets, mét welk geloof het alles bezit. Daar naderde Lize Stufken in diepen rouw gehuld over hem, dien zij lief had blijven hebben als voor jaren. Haar in den arm gesneld, haar honderd en honderd malen gekust en al wat aan dankbare liefde leefde en heerschte in zijn borst aan haar lippen uitgeademd....!
Maar de vreugde kan dooden, dit voelde hij zelf dit oogenblik en hij was zooveel krachtiger! Hij bleef daarom staan waar hij stond, en stamelde nauw hoorbaar en met een Fransch accent: ‘Jufvrouw Stufken, als ik goed heb gehoord?’
Het geluid dier stem scheen haar te ontroeren. Een zachte rilling doorliep haar. Zij knikte even met het hoofd en fluisterde toen: Mijnheer Jansen...?’
‘Ik hoor dat hier zware rouw wordt gedragen,’ vervolgde hij.
‘Laat het anderen niet tot last zijn, Mijnheer! Mag ik weten wat ons de eer van uw bezoek verschaft?’
‘Ik ben voor weinige dagen uit Algiers hier aangekomen....’
‘Komt ge...? Komt ge ons de laatste groeten brengen...?’ meer vermocht ze niet. Zij bracht den zakdoek aan de oogen en weende zacht. De ander was zijn aandoeningen schier niet meester.

{==275==} {>>pagina-aanduiding<<}
Zijn lippen bewogen zich als om te spreken, maar de woorden stikten hem in de keel. Gelukkig, dat het donker was, anders had hij zich moeten verraden!
‘Was zijn sterven zacht?’ vroeg ze op onbeschrijfelijk weemoedigen toon. ‘Maar niet dát wou ik weten. Hij is niet dood voor mij. Hij sterft niet voor dat ik gestorven ben... Vergeef mij, Mijnheer! ik dacht dat ik krachtiger was geworden onder de kastijdende roede. Ik heb het recht niet u lastig te zijn met een droefheid, die ge zeker niet begrijpen kunt.’
‘Slechts hij, die niet weet wat lijden is, kan uw droefheid niet begrijpen: geen menschenkind alzoo! Bovendien: ik was zijn vriend; ik mag getuigen: zijn beste vriend. Er rees geen gedachte bij hem op, die ik niet kende. Ik behoef er alzoo niet bij te voegen, dat ik de eer heb u te kennen...’
‘Hij was dapper, niet waar? Hij was een edele ziel, niet waar? Al het groote wat in den jonkman sluimerde heeft zich in den man ontwikkeld... Ik ontving den ring terug, dien hij zeker altijd aan den vinger droeg...?’
‘Altijd. In het gevecht was die ring zijn talisman, in de tent een herinnering aan het reinst en het heiligst, zijn wapen tegen de zonde, - de eenige band, die hem aan het leven hechtte, zijn geloof, zijn hoop en zijn liefde...’
‘Die stem..! die woorden...! Waar dwaal ik

{==276==} {>>pagina-aanduiding<<}
heen! 't Is waanzin.... o Mijn God, behoed mij voor waanzin!’ riep zij uit, het gelaat met de handen bedekkende.
De vreemde trad nader bij; hij strekte de armen uit, maar hij liet ze weêr vallen; hij moest zich nog beheerschen; hij wischte zich het klamme voorhoofd af.
‘Mijnheer... dien ring ontving ik niet van u,’ hernam Lize weder kalm geworden. ‘Waart ge dan niet aan zijn sterfbed?’
‘Neen. Heeft Kolonel Lionnet dien ring gezonden?’
‘Ja, met een brief.’
‘Hij was óok een van Kornelis' vrienden. Weinige uren later sneuvelde hij. Ware hij niet gesneuveld, dan zou hij dien ring niet gezonden, misschien ook den brief niet geschreven hebben... Hij schreef u immers den dood van...?’
‘Hij schreef niet mij, maar iemant wiens naam in de portefeuille van den stervende gevonden werd...’
‘Ik begrijp nu de toedracht... Ook mij bezocht de cholera even als honderden mijner kameraden...’
‘Gij hadt het voorrecht te herstellen, Mijnheer! Wél een voorrecht! Het viel zeker weinigen ten deel.’
‘Betrekkelijk velen. Toen de Kolonel naar het slagveld vertrok was Kornelis...’
‘Ik bid u, noem hem niet zoo als ik hem noemde - of neen, Mijnheer! vergeef mij deze woorden;

{==277==} {>>pagina-aanduiding<<}
gij waart immers zijn beste vriend. Ge hebt hem later dan de Kolonel gezien?’
‘Ja, en toen leefde hij nog, toen sloeg hij de oogen open, toen zocht hij zijn ring, maar niemant wist wie hem daarvan beroofd had. Zijn oppasser was in het laatste half uur mede, door de ziekte aangetast, weggedragen... De dokter vond hem beter.’
‘Tóch bedroog zich de Wetenschap. Men noemt dat Wetenschap!’ zeide zij bitter.
‘De Wetenschap bedroog zich niet.’
‘Mijn God! Heb ik goed gehoord? Ze bedroog zich niet? O ge meent: dat oogenblik niet, maar.... later toen....
‘Bleek ze overwonnen te hebben...’
Lize stond voor hem, stokstijf, zonder zich te kunnen bewegen. Eindelijk werden de woorden hoorbaar, die reeds lang op de lippen zweefden. ‘Hij stierf niet...? Hij stierf niet? Hij leeft?’
De vreemde nam haar hand in de zijne en fluisterde: ‘Ja, hij leeft!’
‘Groote God, wees gedankt voor dit uur van zaligheid!’ riep zij uit op de knieën neêrgezegen aan den voet des vreemden, die dit niet langer meer zou wezen; want hij vatte beide hare handen, keek haar in de oogen, hief haar op, en met gebroken stem suisde het van zijn lippen: ‘Lize!’
Een kreet, die de dienstbode deed opschrikken,

{==278==} {>>pagina-aanduiding<<}
een kreet, waarin de blijdschap in éen oogenblik de droefheid van maanden te niet deed, een kreet, waarin de geschiedenis lag van een menschenleven, ontglipte haar, en in de armen van den teêr beminde, aan de trouwe borst van den doodgewaande, rustte zij sprakeloos van geluk.
‘Had ik dat kunnen vermoeden, ik zou u die weken van zielewee hebben bespaard,’ zeide Kornelis eindelijk, toen hij het gebruik zijner stem en zij de vatbaarheid tot hooren herkregen had. ‘Toen ik mijn bewustzijn hervond, toen ik gered was, wilde ik u en Vader en Moeder niet beangstigen door van mijn ziekte te reppen. Bovendien had ik mijn ontslag gevraagd en gekregen en was ik vast besloten bij volkomen herstel even snel als een brief het zou kunnen doen, naar u toe te reizen.... Maar laat mij nu de blinden openzetten, laat mij u zien!’
Zij had er nog niet aan gedacht. Hem te zien was niet haar eerste behoefte. Zij kende hem immers? Zij had zijn beeld altijd voor het oog des geestes zien verschijnen. Hij toonde ook daarin een man te zijn; hij wilde aanschouwen.
Het vriendelijk zonlicht bestraalde beiden. Ja, in haar schitterende oogen lag een waereld van liefde, in haar minnelijk aanschijn lag nog de scherpzinnigheid van vroeger, maar thands verzacht door het lijden. Maar dat was hij niet! Dat was wel zijn type, maar ontwikkeld, maar oneindig schooner: de jonk-
{==279==} {>>pagina-aanduiding<<}
man was een forsch man geworden. Wat dat oog helder en rustig op haar neerblikte, wat dat gebruind gelaat een bewustzijn van kracht te kennen gaf, wat die houding een fierheid en zelfstandigheid, dat breede diepe likteeken op het voorhoofd een heldenmoed, en toch die trillende lippen, die vochtige wimpers een tederheid openbaarden, die haar noopten om zich vaster aan hem te klemmen en haar met de innigheid harer gantsche ziel de woorden ontlokten: ‘Ge waart mijn hoop, ge zijt mijn kracht.’
En hij had den arm om haar heen geslagen en het was of hij met éen spierbeweging haar van den grond had kunnen opheffen! Hij deed het echter niet: hij boog zich veeleer neer en lispelde haar toe: ‘Zelfs in de verte waart ge mij nabij en stondt ge als schutsengel naast mij! Ons leven zal voortaan éen zijn - op aarde zal er voor ons nog maar éene scheiding zijn en die, hopen we, is nog verre.’
Wat deed haar huiveren? Wat deed haar verbleeken?
‘Heeft men u herkend?’ vroeg ze angstig.
‘Ik weet het niet. Van morgen ging ik ons dorp door; het was een bedevaart.’
‘Onvoorzichtige!’
‘Waarom? Denkt ge dat Mijnheer Reaal, indien hij nog op aarde rondwandelde, mij vrees zou aanjagen?’

{==280==} {>>pagina-aanduiding<<}

‘Dus ge weet, dat hij...’
‘Vermoord is, ja wel. Je moet me straks de bijzonderheden eens vertellen. De tijding deed me aan. Maar dunkt je niet, dat onze oudtjens lang uit blijven?’
‘Hebt ge uw naam ergens genoemd?’
‘Ik behoef me immers dien niet meer te schamen? “Majoor van Ommeren, ridder van het Legioen van eer!” klonk het aan de grenzen bij het vertoonen van mijn paspoort. Ge hadt moeten zien, Lize, hoe de eerste landgenoot, dien ik sedert jaren onder de oogen kreeg, voor mij aansloeg. Ge waart misschien trotsch op mij geworden,’ zeî hij lachend.
‘Ik ben het reeds lang geweest. Maar dien naam te noemen...! Dat ik u ooit verzweeg...!’
‘Daar is Klara!’ riep Kornelis, ijlings van het venster terugtredend.
‘Zij mag je nog niet zien. Ze zou het besterven even als Vader en Moeder. Tegen de smart zijn ze gehard geworden, tegen de vreugde nog niet. Spoedig, Kornelis, in den alkoof!’ en ze wenkte hem naar de deur, die op den achtergrond der kamer zichtbaar was en tot de slaapkamer der oudtjens leidde. Hij moest glimlachen bij haar gebiedenden blik. ‘'t Is of ik Lize aan den vijver zie, stoeiende met Azor’ zeide hij schertsende, maar tevens gehoorzamend.
‘Toen werd mijn genegenheid eerst liefde’

{==281==} {>>pagina-aanduiding<<}
fluisterde zij, hem kussende en daarna de deur toeslaande. Het oog bleef nog een wijl op den alkoof gevestigd met een uitdrukking van tederheid. Zij bracht de hand aan het hart en de gedachte vloog haar door het brein: ‘Neen, zoo als ik hem lief heb, kan hij 't mij niet doen!’ en ze wierp herhaalde kushanden naar den kant waar zij wist dat hij was.
De andere deur ging open: Klara stond in diepen rouw op den drempel. Zij hijgde; zij was zoo ontroerd of zoo afgemat, dat ze op den eersten stoel onder haar bereik neerzeeg.
‘Wat is er? Wat hebt ge?’ vroeg Lize. ‘Vader of Moeder is toch niets overkomen?’
‘Neen, dat is 't niet. Maar, o Lize, ik heb zijn evenbeeld gezien... op den weg. Ik dacht dat ook gij dat zien zoudt en ter dood toe schrikken en wou u niet alleen laten. Daar komt Hein mij te gemoet met gebalde vuisten. Hij greep mij aan en schreeuwde mij toe, terwijl de oogen hem in het hoofd rolden: ‘“de duivel is los; ik ga naar Griet toe; jij wilt me toch niet hebben. Ik heb hem gezien met den bliksem in het oog en een mes in zijn hand!”’
‘Je weet immers dat hij krankzinnig is!’ hernam Lize bedaard. ‘Maar 't is lief van je, dat je me niet alleen wildet laten nu je dacht dat ik geschrokken zou zijn. Altijd aan een ander te denken!’

{==282==} {>>pagina-aanduiding<<}

‘Maar hebt gij dan niets gezien? Wat zijt ge bedaard! Maar dat ben je toch eigenlijk niet....’ merkte Klara aan, haar van ter zijde aanziende.
‘Niet bedaard? Waarom niet? Om die geestverschijning?’ vroeg ze met een glimlach.
‘Je kunt nog schertsen? Lize...!’ Ze waagde er niet bij te voegen wat ze meende. ‘Je moet rust nemen; je bent niet bedaard; je bent óok erg geschrokken.’
‘Ik heb bezoek gehad!’ zeî ze zoo onverschillig mogelijk.
‘Bezoek? En je zegt dat...?’
‘Drink een glas water, Klara! Wacht, ik zal je eens bedienen;’ en ze greep de karaf en zocht een glas in het buffet, maar haalde een trekpot te voorschijn zonder het te bemerken, want zij schonk daar het water in.
Klara trad op haar toe. ‘Er is u iets overkomen. Gij wilt altijd krachtig zijn, altijd je beheerschen....’
‘Behalve in het oogenblik van den strijd, Klara! Herinner mij dát liever om mij nederigheid te leeren. Toen ons zijn dood werd aangezegd, toen waart gij krachtig.’
‘Hoe vreemd spreekt ge! Ben je dan werkelijk bedaard? Welk bezoek hebt ge gehad? Antwoord me spoedig om te voorkomen dat ik je onrecht doe. Ik geloof, dat geen verdriet, maar wel de vreugde je zoo vreemd maakt.’

{==283==} {>>pagina-aanduiding<<}

‘Dat is ook zoo. Ik ben onzen dierbare herinnerd. Ik heb veel van hem gehoord wat mij zalig aandoet.’
‘Arme! Alles is dus overspanning!’ prevelde Klara.
‘'t Was of ik hem daar voor mij zag.... in bloeiende gezondheid.... of hij weêr met mij sprak en mij beleed me nooit vergeten te hebben; mij, noch u, noch Vader en Moeder!’ Lize hield plotseling op; zij glimlachte blijde, maar dadelijk daarop borst zij in tranen los.
‘Arme, lieve zuster!’ lispelde Klara, met haar altoos nog zoo zachte bijna kinderlijke stem. ‘Zouden wij dan allen door dezelfde verschijning....? Maar dat kan toch niet....’
‘'t Was zijn vriend, zijn beste vriend.... Och, ik jaag u doodsangst aan en ik wilde u allen schrik besparen.... Goede tijding! Hij leeft! Hij leeft!’
Klara staarde haar sprakeloos aan. Zij wilde haar dit woord naspreken, maar ze kon niet.
Daar werd aan de huisdeur gescheld; het waren de beide oudtjens, die uit de kerk kwamen.
‘Dan was hij het dien ik zag? Dan is hij hier?’
‘Ja.... dáar!’ en zij wees naar de deur, die naar den alkoof voerde, maar leî toen met een smeekenden blik den vinger op de lippen.
Vader en Moeder traden met loomen tred binnen. Och, zij hadden ook den laatsten zwaren slag ver-
{==284==} {>>pagina-aanduiding<<}
dragen zonder verbrijzeld te worden, maar het grijze hoofd was er toch dieper door gebogen, de schouder was er meer door gekromd. De geloovige ouderdom kan eer berusten dan de levensvolle jeugd. 't Komt zeker, omdat gene zich van het stoffelijke terug trekt en zich voorbereidt tot den grooten overgang, daartoe gesterkt door de overtuiging, welke zich bij het klimmen der jaren hoe langer hoe vaster wortelt: ‘Hier beneden is het niet!’ 't Komt, omdat zelfs voor het menschelijk oog, dat slechts zulk een enge ruimte overziet, de klove, die hen van dierbare afgestorvenen scheidt, hoe langer hoe kleiner wordt, en het deemoedig hart weet te stamelen: ‘Misschien morgen reeds, o Heer! maar niet gelijk wij willen, maar zoo als Gij wilt!’
Waarlijk, er lag zelfs een blijde glans op beider verbleekt en gerimpeld gelaat, zoo als ze daar nog arm in arm binnen traden; en die blijde glans werd nog verhoogd, toen hun oog viel op de beide kinderen, die hen schenen op te wachten. Zoo iets hen nog aan het leven bond, het waren Lize en Klara, die beiden door hun liefde gelijkelijk werden omvat.
Lize had zich meester gemaakt van Moeders dikken bijbel met zilveren slot, onder welks gewicht de goede sloof werkelijk gebukt ging.
‘Zoo bij elkaâr, wel dat is goed!’ riep Vader. ‘Dat 's lief van je, Klaartjen! onze Lize niet al-
{==285==} {>>pagina-aanduiding<<}
leen te laten. Nu, krijg ik niet eens een zoen van jelui beiden? Kijk eens, Moeder, 't is of ze gekibbeld hebben. Klaartjen, wat scheelt je, kind? Snikkend? Nog zoo bitter bedroefd? Hadt je maar de preek bijgewoond, niet waar, Moeder? .... Maar, mijn kind, mijn kind!’ riep hij nogmaals, toen hij zag hoe Klara vergeefsche moeite deed om haar tranen te stelpen.
En Lize, die zoo vreemd lachte, die waarlijk een harer heerlijkste liederen neuriede, die zij maar alleen in den besten tijd, toen ze nog hoopte, liet hooren!
Moeder keek de beide kinderen aan en schudde het hoofd.
‘Vader, Moeder!’ zei Lize, terwijl ze voor de oudtjens ging staan, die thands in den makkelijken leunstoel zaten uit te blazen. ‘Klara is geschrokken en ik ook. Er zijn op nieuw herinneringen opgewekt, smartelijke herinneringen, die toch heerlijk zijn! We wisten zoo niets van Kornelis.... van zijn dood of begrafenis, niet eens bijzonderheden van zijn ziekte. En nu is er onder kerktijd iemant geweest, die hem goed had gekend.... die tot in het laatste oogenblik....’
‘Zoo, zoo!’ zeide Vader voor zich heen starende, ‘van onzen Kornelis vertelde hij.... van onzen lieven zoon...! Och, wat is het hart toch weerbarstig!’ zuchtte de man, die straks zoo getroost was en nu

{==286==} {>>pagina-aanduiding<<}
weder de wonde of het likteeken der wonde voelde snerpen.
Moeder had de oude knokelige hand aan het hart gebracht; het was of dat hart, even als in de schrikkelijke ure des lijdens, zich in haar boezem omkeerde.
‘Waar wilt ge heen, Moeder?’ riep Lize angstig, toen ze haar naar den alkoof zag gaan. Zij nam haar bij de hand en dwong haar bijna terug te treden.
‘Ik wou voor Klaartje wat gaan halen; haar zenuwen zijn erg in de war. En dan,’ voegde zij er zachter bij, ‘ik denk het liefst aan Kornelis als ik geheel alleen ben!’
‘Neen, Moedertjen, neen! nu moet ge aan hem denken, terwijl we allen bij u zijn.... 't Was een forsch man geworden. Een diepe wonde kreeg hij in het voorhoofd; hij was de dapperste van het gantsche bataillon; hij was sterk als zijn tamboermajoor.... en toen kwam de ziekte; maar hij had zijn lichaam altijd gespaard; hij was een voorbeeldig soldaat geweest.... en toen de ziekte, de vreeselijke ziekte kwam... toen stierven er honderden om hem heen, die hij nog oppaste....’
‘Ja, zoo was hij, een edel lief hart! Zoo heb ík hem altijd gekend!’ zeide Moeder zacht schreiend, terwijl Vader bij dien klemtoon op het woordtjen ik het hoofd dieper boog en de hand voor de oogen bracht.
‘En toen kreeg hij óok de ziekte....’

{==287==} {>>pagina-aanduiding<<}

‘Lize, niet zoo gauw; je gaat te snel of te langzaam!’ riep Klara op angstigen toon. Ze kon het niet langer uithouden. Zij waagde het niet de oudtjens aan te zien, en de katastrofe, die aanstaande was, bij te wonen. Zij ijlde heen, den gang in, waar Lize haar eerst heen en weêr hoorde loopen, maar toen de deur openen, die van dien kant tot den alkoof leidde. Zij vernam een flauwen kreet: Klara lag in de armen van haar broeder.
‘Wat heeft het kind toch?’ schenen de verwonderde blikken der ouders te vragen.
‘Wij wisten immers dat hij de ziekte kreeg!’ merkte Vader zacht verwijtend aan.... ‘Een andermaal meer, Lize!’
‘Neen, Vader! wat ik weet, weet u nog niet. Hij is aan die ziekte niet gestorven.’
‘Dan door een kogel misschien....’
‘Men vreesde wel dat hij sterven zou; men dacht zelfs, dat hij te sterven lag, toen de Kolonel van zijn bed heen ging.... en die Kolonel was een uur later gesneuveld en kon dus zijn brief niet terug nemen, die ons zoo schrikken deed.... die ons in den rouw deed gaan; want, Vader! is 't niet waar? had Dominee dien brief niet ontvangen, dan waren we niet in den rouw gegaan.’
‘Kind! .... Wat bazel je toch!’ zeî Moeder.
‘De Kolonel kon zijn brief niet terug nemen, zeg je? Had hij het dan moeten doen als hij niet

{==288==} {>>pagina-aanduiding<<}
gesneuveld was? En Kornelis zou niet aan die ziekte gestorven zijn? Wat meen je, Lize?’ vroeg Vader opstaande en haar in de oogen ziende.
‘Dat die vriend hem nog wel veertien dagen na het oogenblik, waarop de Kolonel ons Kornelis' naderend einde berichtte, gezond heeft ontmoet....’
‘En dat stemt je tot vrolijkheid, kind? Och de tijd wanneer hij stierf doet er toch niet toe; veertien dagen vroeger of later, aan de cholera of aan een kogel....’
‘Als we hem tóch moeten missen,’ vervolgde Moeder.
‘Het doet er wél toe. Als de Kolonel heeft gedwaald, welk bewijs hebben we dan dat Kornelis dood is?’ vroeg Lize met trillende stem, maar toch met zóo veel nadruk en met zóo veel beteekenis, dat dit nieuwe gezichtspunt hen wel treffen moest.
‘Dat's waar, dat's waar!’ riep Vader.
‘Man, wees bedaard! Hebt ge nog niet leeren berusten, lieve man?’
‘Maar hoort ge dan niet wat ze zegt? Begrijpt ge 't dan niet? Die vriend gelooft zelf niet aan Kornelis' dood, en van daar dat onze Lize zoo vrolijk neuriede, want zij gelooft er ook niet meer aan....’
‘Neen, ik geloof niet meer aan zijn dood; ik geloof aan zijn leven; ik geloof aan zijn terugkeer! Zijn beste vriend zal het u zelf vertellen, dat hij bijna zeker weet dat hij leeft!’

{==289==} {>>pagina-aanduiding<<}

Er was een oogenblik van plechtige stilte. Vader en Moeder hadden de oogen gesloten, maar elkanders handen gevat.
‘Zijn beste vriend is hier....’
‘Hier, hier?’ riep Vader uit, de oogen om zich heen slaande. ‘Spoedig, spoedig, Lize! breng ons bij hem!’
‘En die vriend zegt zelfs, dat Kornelis óok spoedig hier komen zal....’
‘Kornelis is hier al!’ juichte Moeder, die de redeneering straks niet zoo goed als haar man vatte, maar nu veel sneller de waarheid voorgevoelde dan hij.
‘Ja, hij zal binnen weinige minuten hier wezen!’ zeide Lize, die zich weder aan de tafel moest steunen. ‘Goddank, het is voorbij! Ze leven....! de vreugde heeft hen niet gedood!’
‘Hij wacht misschien daar ginder.... in den alkoof.... ik mocht straks er niet in.... Man, ik kan niet alleen gaan.... ik durf niet.... maar arm in arm....!’
Daar werd de deur geopend, die reeds lang op een kier had gestaan.... daar trad een snorbaard met uitgestrekte armen op den drempel.... daar.....!
Vader noch Moeder wisten later te vertellen wat er gebeurd was; maar toen ze weêr wisten op aarde te zijn, toen voelden ze zich door een paar krachtige armen omklemd en zagen ze aan hun voeten

{==290==} {>>pagina-aanduiding<<}
Lize en Klara neêr geknield en hoorden zij, hier en daar nog afgebroken door een enkelen snik, Lizes schoone stem het heerlijk jubellied zingen, waarmeê ze Vader verrast en vertroost had op diens laatsten verjaardag.
‘Jongen, mijn jongen!’ zeî Moeder eindelijk.
‘Officier en ridder; wat was ik blind!’ riep Vader.
‘Tusschen u beiden moet ik inzitten, dat wil mijn vrouwtjen ook zoo, niet waar?’ hernam Kornelis met bevende stem.
Daar zaten ze nu allen hereenigd neêr om de tafel, waar het mokka-vocht weldra geurde, en op het fijn damast servet de wit porceleinen broodmand prijkte met keur van broodtjens en beschuit.
‘Ik vertel van avond en niet eer, Moedertjen!’ riep Kornelis, in antwoord op eenige vragen, die de vrouwelijke en moederlijke nieuwsgierigheid verrieden. ‘Alleen moet ik u mede deelen, dat we in de volgende week een bruid aan huis krijgen, ten minste als u beiden het goed vindt dat uw zoon met zijn Lize huwt.... Ik leerde gehoorzaamheid, Vader!’ dus besloot hij zacht, terwijl hij diens hand drukte.
Wat had Lize? Ze werd doodsbleek. Wat hadden al de anderen? Ze werden onrustig en wisselden blikken van verstandhouding. Het was of éen gedachte hen plotseling beheerschte, en die gedachte was naar Kornelis' meening geene blijde.

{==291==} {>>pagina-aanduiding<<}

‘Wat hebt ge toch?’ vroeg hij eindelijk.
Er werd gescheld. Moeder beefde zoo, dat ze de koffi uit haar kopjen in haar schoot stortte, en was zoo verlegen, dat ze 't begane misdrijf niet eens bemerkte. Lize stond met moeite op om te zien wie zich daar aanmeldde. Kornelis dacht werkelijk een oogenblik, dat de vreugde van het wederzien aller brein had aangedaan. Hij volgde Lize naar het venster en sloeg nog bij tijds zijn arm om haar midden, daar zij anders neergeslagen zou zijn! Hij zelf had ook een oogenblik van schrik, want voor de deur stonden een drietal gerechtsdienaars met Hein in het midden. Zou de laatste iets misdadigs hebben gedaan? Het andwoord op die vraag zou spoedig gegeven kunnen worden, want een oogenblik later hield een vigilante stil, waar de Burgemeester van hun vroegere woonplaats uit stapte met een heer, die later een Griffier van Policie bleek te zijn. Beiden traden met Hein, die door een paar agenten gevolgd werd, binnen. Hein klappertandde en hield de oogen gesloten.
‘Dag, Burgemeester!’ riep Kornelis vrolijk, terwijl hij hem de hand reikte. ‘Ik trachtte u van morgen nog te zien, maar het gelukte mij niet; en ik had haast zoo als ge begrijpen kunt. Ik heb u nog te danken voor.... mijne vrijheid. Herinnert ge u dat oogenblik nog wel?’
‘Het heeft mij genoeg berouwd.... en ik kom

{==292==} {>>pagina-aanduiding<<}
hier, om goed te maken wat ik eenmaal jegens de Wet heb misdreven,’ klonk het koele andwoord. Toch fluisterde hij zijn medgezel in het oor met een van aandoening bevende stem: ‘Maak het kort..! Deel hier niet mede, dat ik het oog der policie van daag opende.’
De Griffier had bij zijn binnentreden een beleefde buiging gemaakt en den armen ouden luidtjens een enkel woord van bemoediging toegevoegd. Ze blikten hem ook aan, alsof ze vreesden door hem gehaald te zullen worden. Na 's Burgemeesters woorden trad hij echter op Kornelis af.
‘Zijt ge Kornelis van Ommeren, voor zes en een half jaar het land ontvlucht onder verdenking van moord?’
‘Wat? Van moord? Ik? Op wien?’
‘Zijt ge werkelijk die jonkman? Gij, mijnheer?’ vroeg de Griffier met verbazing, terwijl hij het oog gevest hield op het ridderlint in het knoopsgat.
‘Ja, ik ben Kornelis van Ommeren. Vader, Moeder, Lize, wat scheelt u allen? Dreigt u eenig gevaar, ik zal u allen weten te beschermen. Maar zeg me dan toch wat dit alles te beteekenen heeft? Zijt gij gek of ben ik het? Hein, hoe kom je in handen van de policie? Als ex-strooper toch niet?’
‘Dat's de Satan. De Burgemeester heeft gelijk - pakt hem! houdt hem vast!’ mompelde Hein,

{==293==} {>>pagina-aanduiding<<}
zich half achter den rug van een der policie-agenten verschuilend.
‘Mijnheer de Burgemeester had dan gelijk, toen hij der Policie mededeelde, dat Kornelis van Ommeren, die aan de Belgische grenzen zijn paspoort vertoonde, zich over U* had gewaagd naar de hoofdstad. Die man, dien wij ontmoetten, bevestigde het mede. Het doet me leed, Mijnheer, dat dit waarheid is, want ik moet u verzoeken ons te volgen.’
‘Maar waarom?’
‘Ge kunt dat niet vermoeden? Ge zijt wederspannig aan de Wet verklaard. Er zijn gewichtige bezwaren tegen u ingebracht; de schijn getuigt tegen u. Maar Zijn Majesteit kan een schuldige gratie schenken, die zich sedert zijn misdrijf zoo goed heeft gedragen.’
‘Waarvan word ik dan toch beschuldigd? Van moord zeidet ge straks, geloof ik; maar dat is onzin. Ik ben nog geen vier en twintig uur op vaderlandschen grond.’
‘Ge ligt onder verdenking van Mijnheer Reaal vermoord te hebben,’ fluisterde Lize hem in het oor. ‘We hebben u dat altijd verzwegen. Vergeving, vergeving!’
‘Ik zou Reaal vermoord hebben? Ik?’ Hij trad van ontzetting een paar stappen achteruit; hij werd doodsbleek.

{==294==} {>>pagina-aanduiding<<}

‘Zal ik een rijtuig voor doen komen, Mijnheer?’ vroeg de Griffier.
‘Neen, neen! Van daag nog niet! Och, laat hem tot van avond hier! We hebben hem pas terug!’ snikte het oude moedertjen, hem met haar armen omslingerend.
‘Neem mij meê!’ riep eensklaps de oude Vader. ‘Ik zal het nu bekennen - ik vermoordde Mijnheer Reaal, en ik had er reden voor, meer dan hij.’
‘Griet, gooi een steen uit de maan! Een zwaren, een heelen zwaren, hoor!’ mompelde Hein.
Lize herkreeg plotseling al haar geestkracht. Zij ging naar Klara toe, nam haar bij de hand, wenkte een der policie-agenten, achter wien Hein zich steeds verborgen hield, terug te treden en trad toen voor Hein, dien zij doordringend aanstaarde. Met krachtige stem, in wier toon een bedreiging lag, zeide zij: ‘Zie haar aan!’
Hein sperde de oogen met moeite open en deed wat hem bevolen was.
‘Herhaal nu voor háar aangezicht wat ge straks aan de Policie hebt durven vertellen. Waag het te herhalen, dat Mijnheer Reaal door Kornelis werd vermoord.’
‘Ik vertelde het niet, maar de Burgermeester. Griet, Griet, doe wat ik je gezegd heb! Een steen op mijn kokende hersens, gauw!’ riep Hein in doodsangst.

{==295==} {>>pagina-aanduiding<<}

‘Gij zijt de moordenaar!’
‘Ja, ja, ik ben 't. Laat me nu los, Satan, laat me nu los!’
‘Eindelijk heb ik hem dan de waarheid ontlokt. Ik vermoedde het reeds sedert maanden, maar ik wist hem niet tot bekentenis te dwingen.’
‘Maar... dat is nog niet voldoende, om Mijnheer... de bekentenis van een krankzinnige...!’ zeide de Griffier verlegen.
‘En toch.... en toch!’ prevelde de Burgemeester. ‘Wat licht gaat mij daar op! Goede God, indien ik eens valschelijk beschuldigd had...!’
‘Het horloge van den vermoorde werd vermist. Hein, waar hebt ge het gouden horloge van Mijnheer Reaal verborgen?’ vroeg Lize, het oog onafgewend op Hein gevestigd, die als door een onzichtbare macht, welke van het meisjen uitging, beheerscht werd.
‘Bij den wingert, hier om den hoek. Graaf er maar naar! ... Graaf er maar dadelijk naar! God zij dank, Satan is weg! Hij heeft me eindelijk los gelaten. Voer me maar meê; ik zal alles bekennen. Ik schoot hem dood met het geweer van den Baas omdat hij diens dochter verleid had... Voert me maar meê...! Ik ben wel duizend pond lichter, want de Booze zit me niet meer op de borst! Die jongen weet van niets.’
‘Ik geef u mijn woord van eer,’ zeide Korne-
{==296==} {>>pagina-aanduiding<<}
lis ‘dat ik mij niet van hier zal verwijderen en op het eerste opontbod voor de rechtbank verschijnen zal.’
De gerechtsdienaar, die met den Burgemeester zich een oogenblik te voren verwijderd had, trad weder binnen en overhandigde den Grffier een klomp aard, dat echter weldra bleek een gouden voorwerp te bevatten.
‘Ik kan verklaren, dat dit het horloge van Mijnheer Reaal is’ zeide de Burgemeester zenuwachtig. ‘Mijnheer van Ommeren,’ vervolgde hij tot Kornelis, ‘ik deed u onrecht.. vergeef mij... de schijn was tegen u...’
‘Ge meendet uw plicht te doen, Mijnheer! Ik blijf u altijd nog erkentelijk.’ Hij schudde 's mans hand hartelijk.
De Griffier boog. Het rijtuig was voorgekomen, waarin hij met den Burgemeester en Hein stapte.
‘Thands zijt ge waarlijk mijn, waarlijk ons!’ juichte Lize, die echter na die woorden haar overspanning verloor en ineen zeeg.
‘Krachtige, groote ziel! Moet ik u dan alles danken?’ suisde het van Kornelis' lippen.

Drie weken later waren zij vereenigd, om niet dan door den dood van elkaâr gescheiden te wor-
{==297==} {>>pagina-aanduiding<<}
den. Het was een feest, dat in engen kring werd gevierd; want gedurende de bruidsdagen bleek van de krachten der oude luidtjens te veel gevergd te zijn. Vader en Moeder hadden zich sterk betoond tot zij alles van de heldendaden huns zoons wisten, maar toen begonnen ze stil te worden en afgetrokken; ze sliepen soms den halven dag.
‘Het is het verstoorde evenwicht dat het rustpunt zoekt. De slaap zal hen verkwikken,’ meende de bruîgom.
‘Het is uitputting na te groote inspanning. Och, dat ze ons huwelijk nog beleven mochten!’ fluisterde de bruid.
Die bede werd verhoord. Ze waren meê naar de kerk opgegaan, waar het huwelijk werd ingezegend van Majoor Kornelis van Ommeren en Mejufvrouw Lize Stufken.
De jonggehuwden deden een klein uitstapjen en vertoefden een halven dag op Zelden-rust, dat ze feestelijk uitgedoscht zagen, dank Everts en Klaraas zorg. Toen ze er afstapten vonden ze er Dominee Stins met den geheelen Kerkeraad.
‘Er zijn groote dingen aan u geschied, dies zijn wij verblijd!’ zeide Zijn Weleerwaarde.
Kornelis nam hem ter zijde. Hij drukte hem de hand, maar blies hem toch in het oor: ‘Ik hoop nog wel eens voor uw preekstoel te staan; noem dan niet den naam van de doopeling voor ge het

{==298==} {>>pagina-aanduiding<<}
naambriefjen ontvangt. Ge mocht u anders eens vergissen en een meisjen doopen, terwijl het een jongen was...’
‘Dus je denkt je hier te vestigen?’ klonk het luid, te luider omdat er eenige verlegenheid verborgen moest worden. ‘Dat is braaf. Een goede aanwinst voor de Gemeente! - Zeg eens, vrindtjen! in Algiers hoordet ge weinig van het separatisme, wel?’
In het volgend voorjaar vestigden zij zich werkelijk in het dorp op het veranderde Zeldenrust, dat thands als heerenhuis was ingericht. De vroegere bleekvelden werden bloemtuin, het koude tochtige huis, een woning vol comfort, waar Notaris en Burgemeester en vooral Dominee gaarne kwamen en geboeid werden niet alleen door het geluk der echtelingen, maar ook door het verhaal van de vlucht en den zwerftocht van den tuinbaaszoon.
De oude luidtjens waren niet meê gekomen. Ze werden op een wintermorgen rustig slapend gevonden naast elkaâr, maar 't was de slaap die geen ontwaken kent. Gelukkig einde...! Zij hadden niets meer te vragen, niets meer te wenschen op aarde: op beider bleek en strak aangezicht lag dan ook een liefelijke schijn - de glimlach der dankbaarheid!
Een paar jaren mochten voorbij zijn gegaan en een kinderlach werd in een der vertrekken gehoord,

{==299==} {>>pagina-aanduiding<<}
toen de postbode aan het huis van den landontginner en wethouder van Ommeren een brief uit Leeuwarden bracht aan het adres van Lize Stufken. Hij was van Hein, die daar zijn straf - het minimum dat de Wet eischte - moest doorbrengen. ‘Griet is me van nacht verschenen,’ zoo schreef hij bijna onleesbaar - ‘Ik weet wat dat beteekent: ze keek me voor het eerst vriendelijk aan. Wel te rusten - tot in der eeuwigheid!’
Het sierlijk rijtuigjen van zwager Evert kwam voor de deur. Een luid welkom werd gehoord. Kornelis liep met zijn naamgenoot - den oudsten zijner zuster - op den arm weg en Klara kon niet afblijven van Lizes eersteling, die op den arm der Moeder kraaide van plezier.
Eenige oogenblikken later stonden Kornelis en Lize hand in hand in den sierlijken bloemhof. Ze hadden er behoefte aan even alleen te zijn. Zij zwegen en voelden zich omringd van hunne dierbare afgestorvenen, waaronder Tante Moes het eerst herkenbaar was. Het verleden zweefde hen voorbij. Zij beleefden het nogmaals, niet om op nieuw te treuren, maar om te juichen. Kornelis drukte zijn wijfjen aan het hart en fluisterde haar toe: we konden nooit zoo gelukkig zijn geworden als wij niet zoo diep ellendig waren geweest. Het is waar wat ik ergens gelezen heb: ‘wat wij verkrijgen, wij moeten het in ons zelven veroveren. De strijd

{==300==} {>>pagina-aanduiding<<}
kost dikwijls ons hartebloed; maar met dit te geven, geven wij ook leven aan nieuwe kiemen.’
‘Toch danken wij een hooger Wezen voor den zegen op onzen strijd, niet waar?’ lispelde Lize. ‘Niet te hooghartig, beste, beste man!’

einde.




