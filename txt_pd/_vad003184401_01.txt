



Vaderlandsche Letteroefeningen 
Jaargang 1844


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1844.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.
Op verscheidene plaatsen in de tekst staat een lage asterisk als nootteken. Dit teken kan in deze digitale versie niet worden weergegeven en is daarom vervangen door ※.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1844.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1844.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1844.

[deel 1, pagina 757]
REGISTER

VAN DE

BOEKBESCHOUWING.
a.

Aa, (R. van der) Een handvol levensvreugde. Schoonh. bij S.E. van Nooten.	Bl. 294
Addison, (C.G.) Gesch. der Tempelridders. II Deelen. Amst. bij P.N. van Kampen.	516
Ainsworth, (W.H.) De Dochter van den Vrek. II Deelen. Amst. bij J.D. Sijbrandi.	145
Albarda, (B.) Het heil van den Staat enz. Leeuw. bij W. Eekhoff.	18
Almanak voor 1844. (Nederl. Muzen-) Amst. bij J.H. Laarman.	40
- voor het schoone en goede. Amst. bij G.J.A. Beijerinck.	40
- ter bevord. van kennis en goeden smaak. Gron. bij J. Oomkens.	45
- (Landhuishoudkundige.) Bij denzelfde.	45
- (Bijbelsche.) Amst. bij C.A. Spin.	45
- (Nederlandsche Volks-) Amst. bij J.H. en G. van Heteren.	46
- voor Hollandsche Blijgeestigen. Schoonh. bij S.E. van Nooten.	47
- (Miniatuur.) Utr. bij L.E. Bosch en Zoon.	48
- (Christelijke Volks-) Amst. bij P.N. van Kampen.	54
- voor kinderen. Schoonh. bij S.E. van Nooten.	55
- (Noord-Brabandsche Volks-) 's Bosch, bij P.R.D. Muller.	150


[deel 1, pagina 758]
Almanak (Geldersche Volks-) Arnh. bij G. van Eldik Thieme.	151
- (Zeeuwsche Volks-) Zierikz. bij J. van de Velde Olivier.	151
- (Utrechtsche Volks-) Utr. bij L.E. Bosch.	153
- (Overijsselsche.) Dev. bij J. de Lange.	154
- (Groninger Volks-) Gron. bij J. Oomkens.	155
- (Drentsche Volks-) Koev. bij D.H. van der Scheer.	155
- voor Dienstboden. Schoonh. bij S.E. van Nooten.	156
- tot gezellig onderhoud. Gorinch. bij A. van der Mast.	156
Ammann, (F.S.) Opent de oogen enz. Amst. bij Weytingh en van der Haart.	262
- Duivelsbezweringen enz. Doesb. bij Kets en Lambrechts.	618
Amshoff, (M.A.) en W. Muurling, Bijdragen tot bevord. van het Christ. leven. Jaargang 1843. Iste Stukje. Gron. bij J. Oomkens.	487
Antje, of de gevolgen van onverschilligh. en onkunde in de Godsdienst. Amst. bij G.J.A. Beijerinck.	245
Antwoord aan Mr. I. da Costa enz. Leid. bij H.W. Hazenberg en Comp.	163
Arendt, (W.A.) De Brabandsche Omwenteling 1789-1790. Amst. bij J.F. Schleijer.	275
Arend, (J.P.) Algemeene Gesch. des Vaderlands. IIde D. 1ste Stuk. Amst. bij denzelfde.	565
Aurora. 's Hag. bij K. Fuhri.	49
Anzonius, (J.H.) Taats Bijdrage gewogen. 's Hag. bij J.M. van 't Haaff.	358

b.

Balen Blanken, (G.C. van) De godsdienstige Huisvader. Amst. bij J. van der Hey en Zoon.	720
Bauer, (F.A.) De Goddelijke Wereldverlosser. Utr. bij J.G. van Terveen en Zoon.	125
Baumhauer, (M.M. von) Disquisitio historico-juridica et critica de Morte voluntaria. Traj. ad Rhen. Typ. N. van der Monde.	364
Becker, (W.A.) Gallus. Bred. bij F.P. Sterk.	272


[deel 1, pagina 759]
Braauw, (J. de) Brieven over de uitoef. der Geneeskunde enz. Woerd, bij C.J. van Leeuwen.	169
- Derde tweetal Brieven. Bij denzelfde.	219
Brandligt, (C.) Geschiedk. Beschouw. van de Walvischvisscherij. Amst. bij T. Nusteeg.	322
Brauwere, (Nolet de) Een Reisje in het Noorden. Rott. bij H. Aewerdonk.	328
Bray, (A.E.) Henry de Pomeroy. N. Diep, bij C. Bakker.	246
Bray, (Mrs.) Het menschelijk hart en deszelfs beproevingen. II Deelen. Gron. bij W. van Boekeren.	526
Bretschneider, (K.G.) Over de strijdigheid enz. 's Hag. bij J.M. van 't Haaff.	337
Brief van het mirakuleuze Beeld. Amst. bij J.C. van Kesteren.	261
Broek, (L. van den) Evangelische Dichtstukjes. Dordr. bij Blussé en van Braam.	669
Brouwer, (P. van Limburg) Een Ezel en eenig Speelgoed. Gron. bij W. van Boekeren.	99
- Cesar en zijne Tijdgenooten. Iste Deel. Bij denzelfde.	699
Brouwer, (A.G.) Bijdragen enz. Gron. bij A. van der Mast.	597
Bruinses, (A.G.) Lessen van Levenswijsheid. Gron. bij A.L. Scholtens.	614
Buddingh, (D.) Geschiedenis van Opvoeding enz. II Stukken, 's Hag. bij J.M. van 't Haaff.	609
Bulwer, (E.L.) Zanoni. III Deelen. Amst. bij G.J.A. Beijerinck.	241
Buren Schele, (A.D. van) De wilde Jager. Dordr. bij H. Lagerwey.	341
- Adolf van Gelder. Amst. bij J.G. van Arum.	424
Burk, (M.P.C.F.) Christelijke Vrouwenspiegel. Gron. bij W. van Boekeren.	654
Busch, (D.W.H.) De Vrouw uit een natuur-, ziekte- en geschiedkundig oogpunt beschouwd. IIde Deel. Amst. bij H. Frijlink.	317
Bijbelsch Dagschrift, 1841-1843. 's Hag bij A. Kloots en Comp.	315


[deel 1, pagina 760]
Becker, (R.Z.) Noodwendig Handboek. 's Hag. bij W.P. van Stockum.	291
Beelo, (A.) 's Gravenhage. 's Hag. bij A.D. Schinkel.	31
Beets, (N.) De Kruiswoorden. Zeven lijdenspreêken. Haarl. bij de Erven F. Bohn.	389
Begraafnisplegtigheden enz. 's Hag. bij Gebr. van Lier.	141
Bekwame (De) Scheepsdokter. Amst. bij Gebr. Diederichs.	128
Bemmelen, (A. van) Nagelatene Leerredenen. Amst. bij R. Stemvers.	398
Bergh, (L.Ph.C. van den) Gedenkschriften enz. Leid. bij S. en J. Luchtmans.	225
Bernhard, (C.) De Kamerheer. II Deelen. Haarl. bij de Erven F. Bohn.	429
Beroep van Dick Addison enz. Amst bij J. van der Hey en Zoon.	687
Beschrijving der plegtigheden enz. Rott. bij S. van Reyn Snoeck.	143
Beucker Andreae, (J.H.) Eenige Brieven uit Morea en Athene. Utr. bij Kemink en Zoon.	415
Beijma, (E.M.) Verhandeling over den Ring van Saturnus. Leid. bij S. en J. Luchtmans.	368
Bibliothèque Universelle. Tom. I. Zwartsl. chez R. van Wijk.	339
Blaupot ten Cate, (S.) Gedachten over de getalsvermindering van de Doopsgezinden in Nederland. Amst. bij F. Muller.	563
- Geschiedkundig Onderzoek, enz. bij denzelfde.	563
Bode (De) voor het Godsrijk. 1ste Stuk. Embd. bij W. Woortman.	617
Boer, (F. de) Gedichtjes voor kinderen. Amst. bij G.J.A. Beijerinck.	431
Boerman, (E.A.) Winterlectuur. Dordr. bij H. Lagerwey.	106
- De leiding Gods enz. Gorinch. bij J. Nieuwenhuis.	445
Boisminart, (W.P. d' Auson de) Gedenkschriften. IIde Deel. 's Hag. en Amst. bij Gebr. van Cleef.	363
Bosch, (J. Graaf van den) Vervolg van het onderzoek enz. Amst. bij denzelfde.	267


[deel 1, pagina 761]
Bijbelsche Geschiedenis voor jonge lieden. II Stukken. Amst. bij Gebr. Diederichs.	647
Bijbeloefeningen op elken dag des jaars. 1841 en 1842. Dordr. bij H. Lagerwey.	315
Bijdragen tot de kennis van het Muntwezen. 's Hag. en Amst. bij Gebr. van Cleef.	223

c.

Canstatt, (C.) De ziekten van den ouderdom. Amst. bij Weytingh en van der Haart.	217
- - Iste Deel. 2de St. Bij denzelfde.	490
Carl, (S.W.F.) Geschenk aan jonge lieden. Kamp. bij K. van Hulst.	614
Carlén, (E.F.) De Roos van Tistelön. Haarl. bij de Erven F. Bohn.	385
Cecil of de Lotgevallen van een Saletpronker. II Deelen. N. Diep, bij C. Bakker.	419
Charante, (N.H.) Dissertatio historico-medica. Lugd. Bat. apud J.H. Gebhard et Socios.	735
Christelijke Overdenkingen omtrent den dood enz. Leyd. bij P. Engels.	673
Christophilus. 1844. Nijm. bij J.F. Thieme.	53
Clemens, (F.) Leven en daden van Dr. Luther. Amst. bij C.L. Brinkman.	581
Colenbrander, (H.) De vier Evangeliën. enz. Doesb. bij Kets en Lambrechts.	540
Conscience, (H.) Het wonderjaer (1566.) Antw. bij L.J. de Cort.	416
- Wat eene Moeder lijden kan. Antw. bij J.E. Buschman.	663
Cooper, (J.F.) De Fransche Gouvernante. N. Diep, bij C. Bakker.	200
Corstius, (J.) Eubiôsis. Iste Deel. Leid. bij D.J. Couvée.	256
- - IIde Deel. Bij denzelfde.	586
Costa, (J. da) Rekenschap van gevoelens enz. Amst. bij G. van Peursem.	163
- Voorlezingen. Iste Deel 1ste Stuk. Leyd. bij S. en J. Luchtmans.	201
- Aan Nederland in 1844. Amst. bij J. Muller.	570


[deel 1, pagina 762]
Costerus, (P.J.) De oude Wereld. Hoorn, bij Gebr. Vermande.	268
Croll, (W.) Algebraïsche toepassingen enz. 's Hag. en Amst. bij Gebr. van Cleef.	179
Crusenstolpe. (von) Gustaaf III. III Deelen. Haarl. bij de Erven F. Bohn.	708

d.

Damsté, (J.S.) de bevrijding van Groningen. Gron. bij W. Eekhoff.	198
Davis, (J.F.) Schetsen en Tafereelen uit China. Gron. bij W. van Boekeren.	705
Derschau, (F.) Finland en de Finnen. Amersf. bij W.J. van Bommel van Vloten.	750
Deugdzame (De) Meisjes, Dev. bij A.J. van den Sigtenhorst.	431
Dichterlijke Mengelingen. Utr. bij S. Alter.	230
Dichtwerken van J. Cats. Iste Deel. Dev. bij A. ter Gunne.	95
Dickens, (Ch.) Kersgeschenk. Amst. bij C.F. Stemler.	473
- Uitstapje. Bij denzelfde.	711
Dinter's nalatenschap enz. Gron. bij W. van Boekeren.	753
Doedes, (D.) Onderzoek naar het persoonlijk bestaan van den H. Geest. Utr. bij L.E. Bosch en Zoon.	621
Doedes, (J.J.) De opstanding van J.C. Utr. bij Kemink en Zoon.	624
Drenthe in vlugtige omtrekken enz. Iste Deel. Koev. bij D.H. van der Scheer.	199
Duinen, (T. van) Letter en geest. Gron. bij A.L. Scholtens.	163
Duparc, (H.M.) Diagnostisch overzigt enz. Leeuw. bij L. Schierbeek.	16
Duyse, (P. van) Godfried in vijf zangen. Gent, bij Hoste.	187

e.

Ekker, (A.) Plutarchi Cimon. Trajecti ad Rhen. Kemink et Filius.	496
Elink Sterk, Jr. (A.) De Belastingen. 2de Dr. 's Hag. bij W.P. van Stockum.	640
Ermerins, (J.W.) Bedenkingen. Gron. bij W. van Boekeren.	254


[deel 1, pagina 763]
f.

Fakkel. (De) Dev. bij A. ter Gunne.	413
Feisser, (J.E.) Waakt op! Gron. bij W. van Boekeren.	168
- Beknopte aanwijzing van het ongeoorloofde in den doop der kleine kinderen enz. Bij denzelfde.	215
- Getrouw Verhaal enz. Gron. bij P.S. Barghoorn.	582
Fokker, (G.A.) Bijdrage tot verklaring der wet op het Notarisambt enz. Middelb. bij J.C. en W. Altorffer.	79
- Bedenkingen tegen de Jurisprudentie enz. Bij denzelfde.	741
Frankamp, (L.) Wenken over den Kleinhandel. 's Bosch, bij Gebr. Muller.	695
Franke, (A.H.) Nicodemus. Amst. bij Hoogkamer en Comp.	584
Franschen (De) op Taïti. Zwijndr. bij J. Boden.	751

g.

Ganderheyden, (J.F.M.) Pleitrede. 's Bosch, bij P.R.D. Muller.	221
Gedachten, herinneringen enz. Amst. bij G. Portielje.	312
Geloofsbelijdenissen der onderscheidene godsdienstige Gezindten. 's Hag. bij K. Fuhri.	345
Geschiedenis der Nederlanden voor de Jeugd. 's Bosch, bij J.J. Arkesteyn en Zoon.	27
- (Vervolg en slot van bl. 31.)	87
Globe. (De) IV Deelen. Gron. bij A. van der Mast.	415
Goeverneur, (J.J.A.) De Huisvriend. Iste Deel. Gron. bij C.M. van Bolhuis Hoitsema.	246
Goudschaal, (U.P.) Redevoering. Gron. bij W. van Boekeren..	543
Graaff, (C.N. de) Het uur zijner belijdenis enz. Leyd. bij D. du Mortier en Zoon.	128
Greb, (F.H.) Gaston van Foix. 's Hag. bij W.P. van Stockum.	284
Grevelink. (P.W. Alstorphius) Het belang van het Porto-Franco. Gron. bij J.B. Wolters.	695
Greuve, (T.C. de) Het Leven van Jezus verdedigd tegen	


[deel 1, pagina 764]
Strauss. IIIde of laatste Aflev. Gron. bij P. van Zweeden.	157
Groen van Prinsterer, (G.) Handboek der Gesch. van het vaderland. Iste en IIde Aflev. Leid. bij S. en J. Luchtmans.	27
- Kort overzigt enz. Bij denzelfde.	27
- Handboek enz. (Vervolg en slot van bl. 31.)	87
- Kort overzigt enz. (Vervolg en slot van bl. 31.)	87
Groot, (H. de) Bewijs van de ware Godsdienst enz. Amst. bij R. Stemvers.	529
Groot, (P. Hofstede de) Vraagboekje. Gron. bij A.L. Scholtens.	655
Günther, (F.) Masinissa en Sophonisba. Zwijndr. bij J. Boden.	420

h.

Haaxman, (P J.) Tijdschrift voor Schei- en Artsenijbereidkunde. Iste Jaarg. No. 1-7. Leid. bij C.C. van der Hoek.	688
Halbertsma, (J.H.) De Doopsgezinden enz. (Vervolg van bl. 715 des vorigen jaars.)	1
- - (Vervolg en slot van bl. 15.)	57
Harting, (P.) Over Mikroskopische Onderzoekingen. Utr. bij van Paddenburg en Comp.	593
Hazelhoff, (A.) Nuttige Tijdkorter. Gron. bij A Hazelhoff.	40
Hecker, (W.) De reis bij nacht. Gron. bij J. Oomkens.	102
Heinichen. Gedachten over Onsterfelijkheid enz. Amst. bij J.C. van Kesteren.	257
Heldring, (O.G.) Hoe Simon Bar-Jona Petrus werd. Leid. bij S. en J. Luchtmans.	627
Hembyse en Willem van Oranje. Iste Deel. Utr. bij L.E. Bosch en Zoon.	235
Hemkes, Kz. (H.) Oplossingen der Voorstellen enz. Gron. bij J. Oomkens.	459
Hengel, (W.A. van) Gesch. der zed. en godsd. beschaving van het hedendaagsch Europa. IVde Deel. Zaltb. bij J. Noman en Zoon.	477
Herfstvruchten. Amst. bij J.C. van Kesteren.	246


[deel 1, pagina 765]
Heringa, Ez. (J.) Kerkelijke Raadgever enz. IV Deel. 1ste en 2de Stuk. Utr. bij J.G. van Terveen en Zoon.	725
Hermans, (C.R.) Betoog enz. 's Bosch, bij P.R.D. Muller.	333
- Geschiedk. Mengelwerk. IIde Deel. Bij denzelfde.	380
- Bijdragen tot de Geschiedenis, Oudheden enz. 1ste Stuk. Bij denzelfde.	380
Hermes, (K.H.) Geschiedenis der laatste 25 jaren. Iste Deel. Dev. bij J. de Lange.	327
- IIde Deel. Bij denzelfde.	606
Herwerden, (C.H. van) Goede Vrijdags-viering. Gron. bij W. van Boekeren.	127
Heyden, (W. van der) Verhaal van de Jezuiten in Friesland. Leeuw. bij J.W. Brouwer.	514
Heyder, (D.J. de) Lessen van wijsheid en zedekunde. Schoonh. bij S.E. van Nooten.	722
Hille, (J.W. van) Leerrede. Nijm. bij D.J. Haspels.	15
Hinlopen, (J.J.) De Unie van Utrecht. Utr. bij Kemink en Zoon.	334
Hoebeke, (J.P. van) Verhandeling over de Miskraam. 's Hag. bij J.H. Bisschop.	17
Hoeve (A.H. van der) en W. Immink. De vier Evangeliën opgehelderd. Doesb. bij Kets en Lambrechts.	542
Hoeven, (J. van der) Bijdragen tot de Nat. Gesch. van den Negerstam. Leid. bij S. en J. Luchtmans.	449
- Oratio. Lugd. Batav. apud S. et J. Luchtmans.	545
Hoffmann, (J.C.K.) Gesch. van den Opstand in de Cevennen. Gron. bij W. van Boekeren.	651
Honert, T.H. Zn. (J. van den) Het Tarief van Justitiekosten enz. 1ste Stuk. 's Hag. en Amst. bij Gebr. van Cleef.	597
Hoop, (A. van der) Lente en Herfst. Rott. bij H. Nijgh.	280
Hottinger, (J.J.) Leven en Daden van Zwingli. Amst. bij G. Portielje.	650
Humor en Ernst. Dev. bij M. Ballot.	170

i.

Iets over Tit. 3, van het tarief van regtskosten. Gron. bij J. Oomkens.	181


[deel 1, pagina 766]
Iets over het Ontwerp van het Wetb. van Strafregt. IIde Stukje. 's Hag. bij J. Belinfante.	460
Iets over Volksverbetering enz. Bij denzelfde.	569
Intrigant. (De) Amst. bij J.C. van Kesteren.	243

j.

Jaarboekje. (Zaanlandsch) Zaand. bij J. Heynis, Tz.	54
- (voor de provincie Overijssel.) Zwoll. bij J.J. Tijl.	154
James, (G.P.R.) Darnley. III Deelen. Amst. bij G. Portielje.	287
- Hendrik van Guise. III Deelen. Amst. bij Weytingh en van der Haart.	287
James, (J.A.) Geschenk van een' Christelijken vader enz. Amst. bij J. Muller.	651
Janse, Bz. (L.) Berekening en constructie van zonnewijzers. 's Hag. en Amst. bij Gebr. van Cleef.	457
Jost, (J.M.) Algem. Gesch. des Israël. volks. IIde, IIIde en IVde Deel. Leeuw. bij J.J. van Gelder.	642

k.

Karig, (F.) Proeve enz. Arnh. bij P.A. de Jong.	122
Kerckhoven, (P.F. van) De Koopmansklerk. Antw. bij J.E. Buschman.	293
Kist (N.C.) en H.J. Roijaards. Nederl. Archief voor kerkel. Geschiedenis. Iste en IIde Deel. Leid. bij S. en J. Luchtmans.	297
- (Vervolg van bl. 310.)	351
- (Vervolg van bl. 358.)	433
Koenen, (H.J.) Geschied. der Joden in Nederland. Utr. bij C. van der Post.	109
Kraan, (W.) Gedichten. Briell. bij C.G. de Graaf.	753
Krabbendam, Rz. (J.) Olivier van Noort. Amst. bij J.C. van Kesteren.	528
Kruis (Het) en de Halve Maan. Gorinch. bij H. Horneer.	476
Krummacher, (E.W.) Ziekteverschijnselen enz. Nijm. bij A.E.C. van Someren.	316
Kunstenaarsreisje in Limburg en België. Amst. bij J.M.E. Meijer.	273

l.

Laatsman, (W.) Beeldengalerij der Geloovigen enz. II Stukken. Utr. bij van Paddenburg en Comp.	442
- Feestelijke Godsdienstoefening. Maastr. bij de Gebr. Ploem.	544


[deel 1, pagina 767]
Lagerwey, (F.) Theoretisch en pract. Leerboek der Algebra enz. IIde Deel. Dordr. bij H. Lagerwey.	737
Leerredenen van twaalf kweekelingen enz. Gron. bij J. Oomkens.	577
Leicher, (Ths.) Leven en Lotgevallen enz. Gron. bij P.S. Barghoorn.	709
Leidsman (De) der Jeugd. Iste Jaarg. No. 1 en 2. Dordr. bij P. Los, Gz.	670
Lennep; (J. van) De Slag bij Coevoorde. Koev. bij D.H. van der Scheer.	56
- Proeve eener verduitsching der Grondwet. Amst. bij P. Meijer Warnars.	462
Lennep, (D.J.) Hesiodi Theogonia. Amst. apud J. Muller.	715
Leven (Het) van Thomas Cranmer. Amst. bij J.F. Schleijer.	21
Leven en karakter van Melanchthon. Amst. bij G. Portielje.	551
Leven van Benvenuto Cellini. II Deelen. Gron. bij W. van Boekeren.	557
Luigi di Cornaro. Vier Tractaatjes. Utr. bij C. van der Post.	689
Lulofs, (B.H.) Staring's leven enz. Arnh. bij G. van Eldik Thieme.	519
Luther. Amst. bij P. Meijer Warnars.	581
Lijfeigene. (De) Haarl. bij de Erven F. Bohn.	664

m.

Mabé (P) en G. de Vries, Az. De wet op het Notarisambt enz. Haarl. bij de Wed. A. Loosjes, Pz.	548
Malan, (C.) De twee Bergbewoners. 's Bosch, bij P.R.D. Muller.	313
- De Schapen enz. Bij denzelfde.	313
Malecotius, (H.) Briefwisseling over de Jagt. Delft, bij H. Koster.	494
Marryat, Stuurman Flink. II Deelen. Gron. bij W. van Boekeren.	575
Mauvillon, (F.W. von) Heemskerk's Seezug enz. Rott. bij A. Bädeker.	196
Meneval (Baron de) Napoleon en Maria Louise. Amst. bij J.C. van Kesteren.	749
Mensinga, (J.A.M.) vier Leerredenen. Amst. bij J. van der Hey en Zoon.	161
Menzel, (K.A.) Gesch. van den jongst verloopen tijd. Haarl. bij de Erven F. Bohn.	25


[deel 1, pagina 768]
Millies, (H.C.) Leerrede. Bij denzelfde.	631
Moens, (P.) De goede Grootmoeder. Koev. bij D.H. van der Scheer.	670
Moore, (T.) Godgewijde Zangen. Utr. bij H.H. von Romondt.	338
Museum van Nat. Historie. 's Hag. bij W.P. van Stockum.	265
Muurling, (W.) Zestal Leerredenen. Gron. bij J. Oomkens.	249

n.

Nebel, (W.H.) De stem des bloeds. II Deelen. Dordr. bij H. Lagerwey.	422
Neudecker, (Ch. Gotthold) Gesch. der Herv. in Duitschland van 1517-1532. Iste Stuk. Utr. bij van Dorp en Heringa.	697
Nieuwe Werken der Holl. Maatsch. van fraaije kunsten en wetensch. IIde Deel 2de Stuk. Leid. bij D. du Mortier en Zoon.	464
Nöggerath (D.) en G. Bischof. Voorlezingen. Dev. bij M. Ballot.	405
Noordsche Tafereelen. II Deelen. Haarl. bij de Erven F. Bohn.	472
Norden, (M.) De Broeders en de Monnik. II Deelen. Amst. bij J.M.E. Meijer.	620
Nösselt, (F.) Beknopte Wereldgeschiedenis. Doesb. bij Kets en Lambrechts.	262

o.

Oettinger, (E.M.) Gedenkschriften van Oom Zebra. Iste Deel. Amst. bij M.H. Binger.	475
Ontwerp eener geneesk. Staatregel. voor Nederland. Dev. bij A. ter Gunne.	170
Opstanden (De) in het Pausdom. Amst. bij J. van der Hey en Zoon.	410
Overzigt van Gevangenisstelsels enz. Amst. bij J.H. en G. van Heteren.	324

p.

Pareau, (L.G.) Oratio. Gron. apud J. Oomkens.	577
Paul, (J.) Titan. II Deelen. Amst. bij G. Portielje.	659
Pieter Jacobsz. De Minnezanger. II Deelen. 's Hag. bij A. Kloots en Comp.	575
Piper, (G.O.) Kunst om het leven te verlengen. Gron. bij J. Oomkens.	360


[deel 1, pagina 769]
Poppe, (J.H.M.) Gesch. der Uitvindingen. IV Stukjes. Zutph. bij W.J. Thieme.	491
Proeve van Onderzoek naar den zin van Art. 342 van het Ned. Burg. Wetboek. Amst. bij Gebr. van Cleef.	407
Professor (De) en zijne gunstelingen. II Deelen. Arnh. bij I.A. Nijhoff.	661

q.

Quetelet, (A.) Hulde aan Mr. A.R. Falck. 's Hag. bij J.L.C. Jacob.	560

r.

Radijs, (A.) De Christelijke Echtgenoote. Nijm. bij J.F. Thieme.	681
Reizen van Lodewijk Vermeer. Amst. bij G. Portielje.	567
Rochemont (G.L. de) en J. Bischoff. Beschr. der Ridderorden. 19-50 Aflev. Amst. bij J. da Cunha en Comp.	607
Ritter, (W.L.) Indische Herinneringen enz. Amst. bij J.C. van Kesteren.	377
Romantische Tafereelen enz. Haarl. bij Gebr. van Dobben.	108
Roomsche (De) Geestelijkheid in betrekking tot het schoolonderwijs. Doesborgh, bij A. Mongers en Zoon.	262
Roomsch-Katholieke (De) Godsdienst gevaarlijk enz. Amst. bij J. van der Hey en Zoon.	633
Rotteck, (C. von) Wereldgeschiedenis. Iste Deel. Gron. bij J. Römelingh.	131
Roussel, (N.) Huiselijke Godsdienstoefening. No. 1-60. 's Hag. bij W.P. van Stockum.	586
- De beeldtenis van Maria in den hemel. Rott. bij M. Wijt en Zonen.	632
Ruschenberger, (W.S.W.) Verhaal van eene Reis enz. II Deelen. Zutph. bij W.J. Thieme.	81

s.

Scheltema, (P.) Oud en nieuw enz. Amst. bij G. Portielje.	501
Schetsen uit de Pastorij te Mastland. Schoonh. bij S.E. van Nooten.	232
Schipper, (L.) Dichtbundeltje. Amst. bij Leepel en Brat.	670
Schlosser, (F.C.) Gesch. der XVIIIde Eeuw. VIde Deel. Gron. bij W. van Boekeren.	599
- - VIIde Deel. Bij denzelfde.	744


[deel 1, pagina 770]
Schmeltzer, (J.C.) Tweetal Leerredenen. Dordr. bij Blussé en van Braam.	402
Schmidt, (E.A.) Handboek der Algem. Geschiedenis. III Stukken. Amst. bij C.F. Stemler.	361
Schotel, (G.D.J.) Epistolae ineditae. Hag. Com. apud P.H. Noordendorp.	184
- Jean Diodati. 's Hag. bij F.H. Noordendorp.	587
Schreven, (J. van) Korte Handl. tot het redekundig ontleden. Dev. bij A.J. van den Sigtenhorst.	690
Schriften (De) der kleine Profeten overgezet en verklaard. 1ste Stuk. Utr. bij Kemink en Zoon.	211
Schubert, (G.H. von) Verhalen. II Stukken. Gron. bij M. Smit.	527
Scott, (W.) Aymé Verd. II Deelen. Gorinch. bij C.A. van der Mast.	289
Senden, (G.H. van) Alpenrozen. II Deelen. Amst. bij G.J.A. Beijerinck.	505
Sinclair, (C.) Oliva. II Deelen. 's Hag. bij W.P. van Stockum.	286
- Mathilda. II Deelen. Bij denzelfde.	286
Sloos, (A.R.) De Bastaardbroeders. Utr. bij L.E. Bosch en Zoon.	755
Snuifje Ch. Dickens aangeboden. Amst. bij C.F. Stemler.	711
Spall, (T. van) De Mensch bij zijne intrede enz. Schoonh. bij S.E. van Nooten.	615
Spindler, (C.) De Vogelkooper. III Deelen. Dev. bij A. ter Gunne.	427
Staats, (F.L.) Herinneringen aan het kasteel van Antwerpen. Gron. bij J. Oomkens.	277
Stemmen uit de zwarte kerk. Amst. bij J.C. Sepp en Zoon.	264
Stemmen uit het Graf van een Christen. IIde Deel. Dordr. bij H. Lagerwey.	402
Stemmen van gene zijde des grafs. Bij denzelfde.	485
Sternberg, (A. von) De Zendeling. Arnh. bij P.A. de Jong.	573
Sturler, (W.L. de) Proeve eener beschr. van Palembang. Gron. bij J. Oomkens.	84
Superville, (D.M. de) Lotgevallen des Turkschen Rijks. Middelb. bij J.C. en W. Altorffer.	412
Susan, (S.) Macbeth. Dev. bij J. de Lange.	371


[deel 1, pagina 771]
t.

Taats, (B.J.H.) Brief aan Christophilus. Utr. bij van Paddenburg en Comp.	164
Ternooy Apél, (W.) Nagelatene Leerredenen. Vliss. bij N.J. Mestdagh.	401
Thorbecke, (J.R.) Aant. op de Grondwet, tweede uitgave. IIde Deel. Amst. bij J. Müller.	492
Tichler, (J.) Leerrede. Leid. bij D.J. Couvée.	313
Toespraak aan de Groninger Studenten. Utr. bij J.A. van Woestenberg.	577
Tollens, Cz. (H.) Nova Zembla. Leeuw. bij G.T.N. Suringar.	278
Trémadeure, (U. de) Etienne en Valentijn. Amst. bij J.D. Sijbrandi.	146
Trollope. De Erfgenaam van Thorpe-combe. II Deelen. Nieuwe Diep, bij C. Bakker.	107
Twee Maanden in den Kerker. Amst. bij J.C. Sepp en Zoon.	513
Twisten, verdeeldheden enz. Zwartsl. bij R. van Wijk, Az.	262

v.

Vaillant, (C.E.) Handboek voor den Ambtenaar enz. Amst. bij J. Müller.	595
Val (De) van Pilatus. Gron. bij H. Geertsema, Jr.	127
Veen, (J. van der) Drentsch Mosaïk. Gron. bij J. Oomkens.	503
Velde, (G. van den) Ontmoetingen. II Stukken. Gron. bij J.B. Wolters.	312
Velpeau, Klinische lessen over de Beenbreuken. 's Hag. bij J.H. Bisschop.	635
Vereeniging tot afschaffing van sterken drank. II Stukjes. Amst. bij S.J. Prins.	344
Vergeet mij niet. Jaarboekje 1844. Zaltb. bij J. Noman en Zoon.	147
Verloren (Een) Zoon. 's Hag. bij K. Fuhri.	431
Verzameling van Regtsgeleerde Adviezen. 's Hag. en Amst. bij Gebr. van Cleef.	181
Verzameling van Bijbelplaatsen. Leid. bij S. en J. Luchtmans.	447
Vinke, (H.E.) Leerredenen. Utr. bij J.G. van Terveen en Zoon.	251
Vinke, (H.E.) Antwoord aan de Redactie enz. Bij denzelfde.	726
Vitringa Coulon, (J.) Leesboek voor Ouders enz. Amst. bij C.G. Sulpke.	489
Vlinder. (De) Heerenv. bij F. Hessel.	53
Volksbode. (De) Vde Jaarg. Arnh. bij Is. An. Nijhoff.	293
Vollenhoven, (S.C.S. van) De schadelijke Insecten. Rott. bij H.A. Kramers.	130


[deel 1, pagina 772]
Vooroordeel en Pligt. Nieuwe Diep, bij C. Bakker.	756
Vries, (J. de) De vinger Gods. Leid. bij C.C. van der Hoek.	426
Vries, (M. de) P.C. Hooft's Warenar. Leid. bij H.W. Hazenberg.	664
Vries, (A. de) Over de Uitvinding der Boekdrukk. 's Hag. bij A.D. Schinkel.	497
Vijftig (De) Dagen. Amst. bij P.N. van Kampen.	261
Vijver, (C. van der) Gesch. Beschr. der stad Amsterdam. Iste Deel. Amst. bij Gebr. Diederichs.	137

w.

Waal, (Is. de) Felix en Drusilla. Middelb. bij E. Hendrikse.	448
Waarin is het R. Catholicismus onderscheiden enz. Amst. bij F.C.H. Büchli Fest.	310
Waldhouwer, (G.P.L.) De twee Vaandrigs. II Deelen. Amst. bij G. Portielje.	340
Wallman, (J.C.) Het Evangelie onder de Heidenen. Amst. bij S.J. Prins.	678
Wangenmüller, (J.) Jozef II en Pius VI. Doesb. bij Kets en Lambrechts.	335
Wap. (Dr.) Gedenkboek. 's Bosch, bij J.F. Demelinne.	417
Wat doet de R.C. Kerk enz. Zaltb. bij J. Noman en Zoon.	488
Waterkeyn, (H.B.) Geologie. Utr. bij J.R. van Rossum.	405
Wederlegging van de Grondstell. der Roomsch Kath. Kerk. Amst. bij J.M.E. Meijer.	731
Winkler Prins, (A.) Het Steekspel op het Huis te Duyn. Sneek, bij J.F. van Druten.	282
Wildenhahn, (C.A.) Volbrechts Omzwerving. 's Hag. bij W.P. van Stockum.	238
Witkamp (P.H.) en J. ter Gouw, Schoonh. van Natuur en Kunst. Utr. bij N. van der Monde.	384

z.

Zacharias (A.) en J.P.J. van der Smissen, Noodwendig Handboek der Aardrijkskunde enz. Amst. bij Gebr. Diederichs.	176
Zedelijke Verhalen voor de Jeugd. Amst. bij H.M. de Charro.	670
Zeeman, (H.) Elizabeth de Nanteuil. Amst. bij J.G. van Arum.	474
Zeven (De) Kruiswoorden. Doesb. bij Kets en Lambrechts.	126
Zuchtend (Het) Dierenrijk. Utr. bij Kemink en Zoon.	313

Antwoord op twee Anticritieken.	294


[deel 2, pagina I]
MENGELWERK,

VOOR

1844.

[deel 2, pagina III]

{== afbeelding 	==} {>>afbeelding<<}
    

VADERLANDSCHE

LETTEROEFENINGEN,

OF

TIJDSCHRIFT

VAN

KUNSTEN EN WETENSCHAPPEN,

WAARIN DE

BOEKEN en SCHRIFTEN,

DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.

BENEVENS

MENGELWERK,

tot Fraaije Letteren, Kunsten en Wetenschappen, betrekkelijk.

TWEEDE STUK.

VOOR

1844.

MENGELWERK.

Te AMSTERDAM, bij

G.S. LEENEMAN van der KROE

en

J.W. IJNTEMA.

1844.

[deel 2, pagina V]
INHOUD

VAN HET

MENGELWERK.
Verhandeling, over de ontwikkeling der wijsgeerige begrippen. (Vervolg van bl. 785 des vorigen jaars.)	Bl. 1
Iets over laura bridgman, de doofstomme Blinde. Medegedeeld door k. sijbrandi.	18
Eene Reis naar Tobolsk. Door eenen Franschen Schermmeester. 1. De Doodstraf. 2. Het Afscheid. 3. De Diefstal.	27
Tegenwoordig lot en latere toekomst van Mexico.	38
Iets van den Berlijner Tooneelkunstenaar lodewijk devrient.	43
Het Gedenkteeken voor den Cherusker-vorst herman zonder brandewijn gesticht.	47
Zonderling transport op den Spoorweg.	47
Schilleriana.	48
Vrouwenkarakters. De Antigone van sophocles. De Aulische Iphigenia van euripides. Door Mr. d.j. van stégeren, te Arnhem.	49
Iets over laura bridgman, de doofstomme Blinde. (Vervolg en slot van bl. 27.)	67
Eene Reis naar Tobolsk. 4. Het Gehoor. 5. De Winterreis. 6. De Ural en diens gevaren. 7. Het wederzien. (Vervolg en slot van bl. 38.)	77
De Goden van Griekenland, naar friedrich von schiller; met een' Tegenzang. Door w.h. warnsinck, bz.	92
De Misviering op zee.	104
Hedendaagsche Pater abram.	105
Straf van eenen Vrek.	107


[deel 2, pagina VI]
Winkelpraal in Glasruiten.	108
Naauwgezetheid eener Bedelaarster.	108
Les van bescheidenheid.	108
Vrouwenkarakters. De Antigone van sophocles. De Aulische Iphigenia van euripides. (Vervolg en slot van bl. 67.)	109
Over de Planten van Pompeji. Door Professor schouw. Uit het Deensch, door Prof. j. van der hoeven.	127
Een Avond bij caroline pichler.	132
Een bezoek in de Hervormingsclub te Londen.	137
Hendrik van navarre en gavaret. Een Voorval uit het jaar 1584.	144
Over de Handelaars in Brillen en Künstoogen. Door den Brusselschen Geneesheer florent cunier.	150
Aan de Groningsche Akademie. Studentenkoor. Door Mr. h.a. spandaw.	155
Vaarwel. Vertaald naar casimir de la vigne. Dichtstukje.	156
Nieuw Middel tegen het hollen der Paarden.	158
Het eenige Gebrek.	159
Rebecca's Dochters.	160
Weldoen blijft niet renteloos.	160
Verhandeling, over de ontwikkeling der wijsgeerige begrippen. (Vervolg van bl. 17.)	161
Jeruzalem. Door eenen Duitschen Reiziger.	171
Rothschild.	187
Marie anne lenormand.	191
Eene ontmoeting in de Ardennes.	195
Grafschrift.	208
Zeemansbeleefdheid.	208
Redevoering, over den blijkbaren teruggang en het mogelijk te niet gaan der Letterkundige Maatschappijen in ons Vaderland; de onberekenbare nadeelen, die daaruit zouden voortspruiten, en aanwijzing der middelen, waardoor dit onheil nog tijdig kan worden voorgekomen. Door g. de meijer.	209
Een woord over de Physiologiën van deze dagen.	231
Het Westeind en het Oosteind van Londen.	234
Luimige scherts eens Konings.	242
Tentoonstellingen van Kunstwerken eertijds en thans.	242
Geld eene oude Heks.	243
De noodlottige Grap. Eene Hongaarsche Overlevering.	247
Aan j.w. pieneman, Nederlands Eersten Portretschilder. Door j.w. ijntema. Dichtstukje.	255


[deel 2, pagina VII]
Verhandeling, over de ontwikkeling der wijsgeerige begrippen. (Vervolg van bl. 171.)	257
De Graven in het Oosten.	268
Een Bazar te Konstantinopel.	282
De Kluizenaar van Bath. - Verhaal.	284
Uitwerking van eene geweldige Electriciteitsontlading.	293
Buonaparte als Godgeleerde.	294
Buonaparte als Zedeprediker.	295
Buonaparte als Aestheticus.	296
Om de weldaden der wetten deelachtig te worden, moet men de wetten overtreden.	297
Er moet een Ezel op de Kanselarij zijn.	298
Herinnering. Door r.p. verbeek, V.D.M. te Doorn. - Dichtstukje.	298
Iets over den trek tot navolging. Een Gesprek op de Stoomboot, medegedeeld door p. cool.	301
Herinnering aan de Staalbron en het Bad Driburg, door een voormalig Bezoeker dier plaats medegedeeld.	320
Beschouwing van de oorzaken van het verval van Handel en Nijverheid in Nederland. Door m.h. de graaff, te Leeuwarden.	322
Drie dagen zwervens in den omtrek van den Taurus. Door w. francis ainsworth.	330
Ivan, of de Poolsche Lijfeigene. Door den Graaf de la garde.	341
Nut van Spookhistoriën.	354
De blinde Criticus.	354
Fouché en talleyrand.	355
Fijne Onderscheiding.	356
Edele Vrijmoedigheid.	356
Dubbelzinnige Eerlijkverklaring.	356
Groet en Tegengroet.	356
Naïf Bescheid.	356
Beschouwing van de oorzaken van het verval van Handel en Nijverheid in Nederland. (Vervolg en slot van bl. 330.)	357
Iets over den oorsprong, voortgang en tegenwoordigen toestand van het Matigheidsgenootschap te Amsterdam.	376
Het Kabinet van Dr. gall.	385
De Echtgenooten. Verhaal.	392
Een merkwaardig Kistje.	403
Kunstliefde.	403
Weinig batende waarborg.	404
De trouwe Tuinman.	404


[deel 2, pagina VIII]
De Lucht. Eene populaire Natuurbeschouwing. Door Prof. j. van der hoeven.	405
Het Kabinet van Dr. gall. (Vervolg en slot van bl. 392.)	424
Droomen. Door c. ollier.	433
De Echtgenooten. (Vervolg en slot van bl. 403.)	441
Proeve van een Woordenboek ter verbloeming der Ondeugd en ter verguizing der Deugd.	453
De laatdunkende Zanger.	454
Welgelukte Stoutheid.	455
Bijzonderheden, rakende een Gezantschap, door onze Republiek in 1615 naar het Noorden afgevaardigd, ter bemiddeling van den Vrede tusschen Zweden en Rusland. Medegedeeld door Mr. hugo beijerman.	457
Het streven der stof naar harmonie; eene Voorlezing van g.j. mulder. Door l.h. verwey, Doctor in de Genees- en Verloskunde te Leiden.	481
Iets over de Poolsche Joden.	486
Iets over de Baschkiren.	488
De Wandelplaats van Carthagena, in Columbia.	490
Eene Spoorwegöntmoeting.	492
Lodewijk devrient's eerste schreden op zijne kunstloopbaan.	500
Gasverlichting.	506
Zonderlinge Dieven-Industrie.	507
Aanbeveling van het Snoeven.	507
Gepast Antwoord.	507
Onbeschaamdheid.	507
Krijgslist van een' Vrek.	508
Welgelegde Valstrik.	508
Over den invloed der ontdekking van Amerika op den aard en de rigting des Koophandels. Door Mr. ph. van den broecke, Advocaat te Middelburg.	509
Iets over de Verwoestingen, in de Dennenbosschen op de Veluwe door Rupsen aangeregt. Door Dr. a. brants, op den Huize Joppe, bij Gorssel.	525
Napels in het jaar 1843. Door paul de musset. 1. Ongebedene Dienaren. St. Lucienkaai. 2. De Napolitaan. De Lazzarone.	536
Het Avontuur in het Bosch.	545
De Sleutel en het Hart. Een Verhaal van eenen Engelschen Dorpspredikant.	551
Geheimenissen-literatuur.	557
Liefhebberij aan Stervenden en Dooden.	558
Zoo gewonnen zoo geronnen.	558
Eigenaardige Eisch.	559


[deel 2, pagina IX]
Geestige Vleijerij uit den ouden tijd.	560
Schranderheid van eenen Hond.	560
Schoon gezegde van boerhaave.	560
Iets over Opvoeding. Eene Voorlezing, door m.d. van otterloo, Onderwijzer te Valburg.	561
Het IJzer. Eene Voorlezing, door Dr. s. bleekrode.	574
Napels in het jaar 1843. 3. Herbergiers en Lastdragers. 4. De hoogere standen. Censuur. (Vervolg van bl. 544.)	587
De Sleutel en het Hart. (Vervolg van bl. 557.)	596
Waarnemingen omtrent den ouderdom van eenige Boomen uit het geslacht van het Naaldhout.	602
Aardige Vergelijking.	604
Schrandere Verdediging tegen spot.	604
Voortreffelijkheid van de eene Natie boven de andere.	604
Vele Hoedanigheden in een pasgeboren Kind.	604
Iets over Opvoeding. (Vervolg en slot van bl. 573.)	605
Het IJzer. (Vervolg en slot van bl. 586.)	618
Napels in het jaar 1843. 5. Het leven op straat. 6. Gezang. Hazardspel. 7. Schouwburgen. (Vervolg van bl. 596.)	634
De Sleutel en het Hart. (Vervolg en slot van bl. 601.)	645
Lavoisier's laatste Brief.	651
Gesprekmanier der Beduïnen in den omtrek van Tripoli.	651
Drift, Boete en Zelfbeheersching.	652
Over den oorsprong des Christendoms in Polen. (Naar de Hoogduitsche vertaling uit het Russisch.) Door N.S.	653
De witkoppige Arend, (Falco leucocephalus.)	677
Napels in het jaar 1843. 8. Plaatselijke klucht. Altavilla. 9. De Sirocco. (Vervolg en slot van bl. 645.)	678
Een bezoek aan de Stad der Kalifen door w. francis ainsworth.	690
Gluck's Graf te Weenen.	696
De Roof der Venetiaansche Bruiden.	698
Een Koningswoord.	700
Verhandeling, over de ontwikkeling der wijsgeerige begrippen. (Vervolg van bl. 268.)	701
Over de Galeiboeven en Bagno's in Frankrijk.	713
Het Slot Moncalieri. Eene Geschiedkundige daadzaak uit het begin der Achttiende Eeuw.	728
Beschrijving van de Alligator - jagt.	739
Uittreksels uit de Schriften van luther.	740
Briefwisseling van den Graaf van leicester gedurende zijn verblijf in ons Vaderland in 1585 en 1586.	742


[deel 2, pagina X]
De Minister von stein en göthe.	747
Wie representeert het best?	747
Het Suikerkloppen.	748
Verhandeling, over de ontwikkeling der wijsgeerige begrippen. (Vervolg en slot van bl. 713.)	749
Wenschen, Gelukwenschen en Nieuwjaarswenschen. Eene Voorlezing.	758
De Godsdienstige toestand der Egyptenaren.	771
De Dichtkunst dezer Eeuw. Door Mr. a.f. sifflé. Dichtstuk.	775
Aandoenlijk Vertrouwen op God.	778
Gepast Gebruik van Dokters-Recepten.	778
Redding van waar zij niet te verwachten was.	779
Onbeperkte Koningsmagt.	779
Molière en bossuet.	780




2009 dbnl


_vad003184401_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1844




DBNL-TEI 1



2009-11-18

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1844
 
Zie: https://www.dbnl.org/tekst/_vad003184401_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 














{==1==} {>>pagina-aanduiding<<}

Boekbeschouwing.

De Doopsgezinden en hunne herkomst. Eene ruwe schets van J.H. Halbertsma, benevens eene Lijkrede op Prof. P.O.C. Vorsselman de Heer, en eenige Kerkredenen van denzelfden Schrijver.

(Vervolg van bl. 715 des vorigen jaars.)
De vierde kerkrede, ook getiteld lijkrede op Prof. p.o.c. vorsselman de heer, beslaat nagenoeg eens zoo veel bladzijden als de vorige, en is blijkbaar òf met aanmerkelijke bekortingen uitgesproken, òf met belangrijke uitbreidingen in het licht gegeven. Deze rede is gehouden den 1 Januarij 1842, ‘in het uur,’ zegt de spreker, ‘aan de godsdienst in betrekking tot onze burgerlijke belangen gewijd,’ (bl. 130.) Met deze tijdsgelegenheid is het voorgebed overeenkomstig. Bij het terugzigt op den gesloten jaarkring, spreken daarin droefheid over smartelijke sterfgevallen, dankbaarheid over het behoud van eigen leven en gezondheid, en gevoel van de onzekerheid onzes bestaans hierbeneden, dat ons moet leeren waken en bidden ‘om steeds bereid te zijn, om in het vertrouwen op Gods vergevende vadergenade voor diens regterstoel te verschijnen;’ maar wij vernemen geen enkel woord van schuldbelijdenis en van behoefte aan Gods genade in christus. Zelfs de naam van christus wordt in dat gansche gebed alleen in het slot ter loops genoemd, waar hij even goed kon wegvallen. De beden voor het nieuwe jaar bepalen zich ook, nagenoeg bij uitsluiting, bij de uitwendige belangen, waarin ‘vermindering der om zich grijpende armoede door verligting van zware lasten,’ ‘beteugeling van de overmatige oorzaken van verval die in ons midden aanwezig zijn,’ alsmede ‘ontheffing van arbeid en handel van den druk der lasten die hen beletten om het hoofd even als in vroegere dagen op te heffen,’ niet ontbreken. Misschien is dit gemis van het Christelijk element daaruit te verklaren, dat Ds.

{==2==} {>>pagina-aanduiding<<}
halbertsma, in het uur der godsdienstoefening op nieuwjaarsdag, zijne toehoorders meer, ja enkel als burgers van den Staat en als leden der burgerlijke maatschappij, minder als Christenen beschouwt en daarenboven het niet vreemd acht aan zijne roeping als geestelijke, bij zulk eene gelegenheid ook zijne politieke zienswijze over de nooden en het herstel van den Staat op den predikstoel te brengen, ja zelfs deze zijne begeerten in het gebed Gode bekend te maken. De spreker zelf noemt dit stuk eene lofrede (bl. 170) en betuigt, (bl. 131) ‘dat de vereenigde hulde van zijne drie oudste zoonen aan de schimmen van de heer, in wien deze eenen onderwijzer vonden die bij hun den grond lag tot naauwkeurig onderscheiden en gezond besluiten, door zijnen mond tot de Gemeente spreken zal.’ Wegens de teederheid van het verband tusschen de zaken en den persoon, zal ik niet in eene beoordeeling der eigenlijke waarde van deze redevoering treden. Ik geloof ook gaarne, dat, zelfs bij den hooggestemden toon der lofprijzing, die hier aangeslagen wordt, van den afgestorvene niet te veel gezegd is, ja ik durf uit mijne, helaas! slechts geringe kennis van den waardigen man, en op grond der voortreffelijke getuigenis van zijnen edelen boezemvriend, den Heer sloet van oldhuis, verklaren, dat die toon op sommige plaatsen nog te laag is, en veel hooger had kunnen en moeten zijn. Wij lezen toch bl. 169: ‘Zoo heeft de dood onzen ontslapenen vriend alles ontnomen wat hij hier op aarde bezeten had, behalve de wetenschap’ enz., en bl. 171, ‘ons gestorven vriend brengt in een ander leven een schat van kennis.’ Deze taal, ik erken het, is mij zelfs niet genoeg. Ik althans betuig
hier, met een diep gevoel van weemoed, mijn vast vertrouwen, dat de afgestorvene meer bezeten heeft, 't welk hij ook in en na den dood kon vasthouden en in het ander leven heeft medegebragt. Daarom smart het mij, dat de Heer halbertsma, als verkondiger van het Evangelie en sprekende voor eene Christelijke gemeente, daarop niet ook, en wel bepaaldelijk, gewezen heeft. Later (bl. 170 enz.) wordt wel op iets hoogers gedoeld, maar kennis, en bepaaldelijk natuurkennis, is en blijft toch de hoofdzaak. Die kennis heet daarom ook

{==3==} {>>pagina-aanduiding<<}
de wetenschap, welke ‘den mensch door alle eeuwigheid volgen zal,’ en alleen ‘den aardschgezinden onbeteekenend voorkomt,’ welke dengenen ‘altijd vreemd was die niets in de eeuwigheid brengt, dan eene ziel vergroofd in aardsche berekeningen;’ (bl. 171) eene wetenschap, welke ‘de hooge roeping heeft om het doel van de kennis der waarheid die ter zaligheid leidt, te bevorderen’ (bl. 174) en alzoo mede ‘de prophetische toekomst vervroegt, waarin de aarde vol zal zijn van de kennisse des Heeren, gelijk de wateren den bodem der zee bedekken.’ (bl. 175) Zeer vereerend verband voorwaar van de physische wetenschappen met de hoog gestemde messiaansche verwachtingen bij jesajas! (XI:9). Moge het al niet waar zijn: het bezit althans de verdienste der nieuwheid. Deze hooge waardering der wetenschap blijkt niet minder uit de opwekking (bl. 171, 172): ‘Zoo dan mijne broeders, zoekt kennis, zoo veel zij op uw levenspad te vinden en te grijpen is. Gij wilt immers niet alles (!!!) wat gij hier gegaderd hebt, op den rand van het graf laten staan; gij wilt niet arm en naakt (Openb. III:17!!!) in uw eeuwig vaderland aankomen.’ Het wordt mij, bij het lezen van deze taal, in de daad wonderlijk om het hart. Dit alléén: Lag het niet voor de hand, hier te eindigen, gelijk zelfs de Prediker eindigt, (XII:13) een man, die, als godsdienstig beschouwer van 's menschen leven en dood, in de schatting van den Heer halbertsma, waarlijk niet hoog staat? Hoe diep staat hier de verkondiger van het Evangelie beneden den Oosterschen wijsgeer! O, wat ware er van zulk een sterven, van zulk eenen man, als de heer geweest is, bij eene gedachtenisviering op den eersten dag des jaars, voor eene
Christelijke gemeente, niet te zeggen geweest!... Dat uitbundig verheffen van menschelijke wetenschap wekt dan ook de regtmatige vraag van verwondering: hoe de spreker het toch van zich heeft kunnen verkrijgen, zulk een stuk op den Christelijken leerstoel voor te dragen? Hoe is het mogelijk, omtrent hetgeen voegzaam en gepast is voor tijd en plaats, zich zoo zeer te vergissen, dat een Predikant de godsdienstoefening van zijne gemeente, op den eersten dag

{==4==} {>>pagina-aanduiding<<}
des jaars, opent met eene lofrede op twee overledene natuurkundigen van zijne woonplaats, waarvan de eene, (Prof. hoffman) bl. 132, ‘tot in het hart der Middellandsche Zee is doorgedrongen, en zoowel de mosplanten op de rotsen van Maltha, als de beroemde papyrusbies in den Anapus op Siciliën geplukt heeft;’ terwijl de andere bij zijne schitterende gaven en bekwaamheden voor zijn vak ‘eene spreektaal voegde meer bezield en wegslepend (waartoe deze even smakelooze als valsche vergelijking?) dan de boekentaal van mirabeau, den grootsten redenaar der achttiende eeuw.’ (bl. 142.) Ik wil gelooven, dat dit de eerste reis geweest is, en ik hoop, dat het de laatste reis wezen zal, dat de naam van dezen diep bedorven, schoon dan ook welsprekenden roervink der Fransche omwenteling, alleen ter verfraaijing van den stijl, op den Christelijken leerstoel hier te lande, en wel met lof, gebruikt is en gebruikt zal worden. En die leerstoel staat in de kerk van eene Doopsgezinde gemeente!... Een bewijs voorwaar, dat er onder de Doopsgezinde leeraars van onze dagen althans één is, die, zelfs bij het verkondigen van Gods Woord voor de gemeente, afstand gedaan heeft van de eenvoudigheid der ‘vaderen’, door hemzelven zoo hoog geroemd. Maar is het dan te Deventer, in dien ouden kweekhof van geleerdheid, thans zóó treurig gesteld, dat een man als de Heer halbertsma, wegens gebrek aan eene geschikte gelegenheid voor het uitspreken van deze lofrede, zijne toevlugt heeft moeten nemen tot eene godsdienstoefening in het kerkgebouw van zijne gemeente, tot welke bovendien geen der beide Hoogleeraren eenige betrekking had?
Wanneer ik echter dit in mijn oog ongepaste ter zijde stel, en de lofrede (van bl. 136 tot 177) op zichzelve beschouw, zoo geef ik van ganscher harte aan den steller de getuigenis, dat zij, in vergelijking met de vorige stukken, minder zonderlinge en onjuiste, maar integendeel vele welsprekende plaatsen en uitmuntende menschkundige opmerkingen behelst (bl. 151, 152, 155, 158, 159-163, 165, 166.) Zij strekt tot een blijk van zijne reeds vroeger door mij vermelde bekwaamheid. En toch heeft die rede, in haar geheel beschouwd, (van bl. 119

{==5==} {>>pagina-aanduiding<<}
tot 177) iets zonderlings, dat ik nog met een woord moet aanstippen. De Heer halbertsma noemt zijn stuk eene lofrede, en echter wil hij het voor eene ‘kerkrede,’ of wat in den zin van mij, en van geheel ons godgeleerd publiek, toch wel hetzelfde is, voor eene predikatie of leerrede over een gedeelte der H. Schrift, gehouden hebben. Dit blijkt uit den tekst, die er voor staat: Sy gaen alle nae eene plaetse: sy syn alle uyt den stof ende sy keeren alle weder tot den stof, Prediker III:20; dit wordt nog bevestigd door de vrij uitvoerige verklaring en ontvouwing van den zin dier woorden, van bl. 119 tot 127. In de gewone preken heeft Z. Eerw. den tekst laten rusten: hier, in eene lofrede, staat hij er opzettelijk bij stil. En waarom? Is het omdat hij er zoo veel gebruik van maakt? Och neen, de overgang van den tekst tot het onderwerp is eenvoudig deze, bl. 127: ‘Beesten en menschen, koningen en bedelaars, zeide de Prediker, zij allen gaan naar eene plaatse;’ wij allen gaan naar eene plaatse; ook Prof. de heer is gegaan naar eene plaatse. En het toepasselijk gebruik dezer woorden aan het slot der lofrede (bl. 167 enz.) behoefde ook zulk eene verklaring niet. Dat gebruik komt toch alleen hierop neder, dat wij met het stelsel van salomo, in die woorden uitgedrukt, ‘geen vrede kunnen hebben,’ maar dat ‘een naneef van salomo van wien (?) gezegd werd meer dan salomo is hier, ons andere verwachtingen geopend heeft,’ (bl. 167.) Het is echter niet onverschillig hier op te merken, dat de bovenstaande parallelie, of de sarcastische en schimpende zet, ‘koningen en bedelaars’ bij ‘beesten en menschen,’ niet van den Prediker afkomstig is, maar door den Heer
halbertsma, als het woord van dien schrijver, er behendig is ingeschoven. Dat ik niet te veel zeg met dit bijvoegsel aldus te noemen, blijkt op bl. 123, waar de spreker het laatste woord in een gezegde van den Prediker, (IX:4) ‘een levende hond is beter dan een doode leeuw,’ willekeurig verandert in koning, en waarom? Om den minkundigen of argeloozen toehoorder in den waan te brengen, dat salomo geschreven heeft: ‘beter is een levende hond dan een doode koning,’ even alsof die Oostersche alleenheerscher ook al het radi-
{==6==} {>>pagina-aanduiding<<}
kalismus van onze eeuw en van den Evangelieprediker gehuldigd, en een bijtend, hoewel dan ook lam en taalkundig verkeerd, epigram op zich zelven gemaakt had!... Zietdaar, lezers! hoe een Christenleeraar zich niet schaamt, de taal van een' der gewijde Schrijvers te verminken en aan bespotting prijs te geven, die geroepen is, om ze bij zijne toehoorders in eere te houden! Waarlijk, ik zeg het met droefheid; onze bijbelminnende en practische Doopsgezinde vaderen zouden, bij zulk eene mishandeling van den wijzen Spreukschrijver, hunne zachtmoedigheid, of wil Z. Eerw. liever, hunne koelheid, verloren hebben. Men denke niet, dat mijne taal te sterk is; maar men leze, hoe salomo hier alleen den schralen lof ontvangt van een ‘rijk en scheppend vernuft’ geweest te zijn, ‘een dichter, die als een diamant van het fijnste water onder alle vroegere en latere kunstgenooten uitfonkelt, een wijsgeer en geleerde,’ maar hoe hij ‘een middenmatig staatsman en een slecht Koning’ genoemd wordt, die, na ‘den ganschen cirkel van alle mogelijke genietingen te hebben doorgeloopen, even als alle oude slaven des wellusts, tot walging is vervallen en in zijn boek de Prediker zijne twijfelingen aan eene voorzienigheid (bl. 122) en aan
onsterfelijkheid (bl. 123) heeft opgeteekend!’ De wijze Koning houdt dan ook, naar den inhoud van dit boek, den mensch voor ‘niet beter dan het dier,’ en weet hem ‘geenen beteren raad te geven, dan dien van wereldlingen zonder toekomst en eeuwigheid: Laat ons eten, laat ons drinken; want morgen sterven wij.’ Bij deze beschouwing van het boek en deszelfs auteur is het dan ook niet vreemd, (bl. 175) de verklaring te lezen, dat het gekozen woord past in den mond van den ‘wereldling, die met het oog naar de aarde en hare bezittingen gewend, dit leven gelijk de dieren gesleten heeft, en de wereld omtrent de eenige waardige wetenschap van den mensch (d.i. de natuurkunde) even dom verlaat, als hij haar ingetreden is.’ En evenwel is dat woord de tekst eener kerkrede!... Maar tot dit stelsel, d.i. het stelsel van den wereldling, die noch aan Voorzienigheid, noch aan onsterfelijkheid gelooft, en alleen zingenot voor 's menschen bestemming houdt, moest salomo wel komen, omdat ook

{==7==} {>>pagina-aanduiding<<}
hij, lezen wij, (bl. 167) ‘geene andere toekomst kende, dan welke mozes (!!!) en de menschelijke rede (!!!) ontdekt hebben....’ Het is moeijelijk, hier een gevoel van droefheid en verontwaardiging beide te bedwingen. Weet de man dan niet, of verzwijgt hij opzettelijk, dat in het boek de Prediker, naast de twijfelingen, toch ook eene vaste godsdienstige overtuiging staat, die de zegepraal behaalt over al de geopperde bezwaren, zoo als inzonderheid blijkt uit het slot? Doch het is alsof hij zijnen radikalen moed eens heeft willen koelen aan salomo, dien Oosterschen despoot, die ‘in de onzinnige dienst (weet Z. Eerw. dat zoo zeker?) der afgoden stierf, waartoe de vrouwen in zijn Serail (lees harem) hem op hoogen ouderdom nog vervoerd hadden,’ (bl. 124) en als of hij bij zijne toehoorders verwondering en ergernis heeft willen wekken, dat een geschrift, vol van de taal der walging, der wreveligheid en des ongeloofs, in den gewijden bundel is opgenomen! Ds. halbertsma zie toe, hoe hij dit verantwoorde. Hij zoeke het dwaze van de keuze dezer woorden tot tekst voor zijne lofrede niet goed te maken, en verneme nog in 't voorbijgaan, dat het niet waar is, wat hij (bl. 122) zegt, ‘dat de taalkennis (lees taalkunde) tot dusverre vergeefs gepoogd heeft den zin (van den naam Koheleth) op te delven;’ hij had moeten zeggen, den grammatikalen vorm, eene uitdrukking, die in zijnen preekstijl gansch niet vreemd zou hebben geklonken.
Dezelfde reden, die mij weerhouden heeft, den eigenlijken inhoud der voorafgaande redevoering aan eenen gezetten toets te onderwerpen, zou mij bijkans huiverig maken, om ook de laatste kerkrede te beoordeelen, die desgelijks eene ‘lijkrede is op eenen vroeg ontslapenen broeder.’ Doch daar de zaken met den persoon op het naauwst verbonden zijn, en het geheele stuk met het kennelijk doel is opgesteld, om tevens den Doopsgezinde te teekenen, zoo als deze helaas! in onze dagen is, en getrouw aan het hoofdbeginsel ‘der vaderen,’ wezen moet, zoo mag ik mij ook van die onaangename moeite niet ontslaan. De waardige afgestorvene, wien deze lijkrede geldt, is mij zelfs niet bij name bekend geweest, en ik heb dus alleen met den Heer halbertsma te doen, die zich met den persoon vereenzelvigt.

{==8==} {>>pagina-aanduiding<<}

Boven den tekst: de gedachtenisse des regtveerdigen sal tot segeninge syn, Spreuken X:7, staat een toepasselijk zesregelig Engelsch vers. De vertaling is hier weggelaten; maar het Engelsch telt ook hier te lande zoo vele, het Italiaansch zoo weinige beoefenaars. Dit vers is, even als het vroeger aangehaalde, slechts als eene toegift te beschouwen, welke zelfs de rijke titel niet belooft. De tekst is ook hier weder enkel motto. Er wordt niet alleen geen gebruik van gemaakt, maar hij komt slechts tweemaal voor in het geheele stuk; eens bl. 186, waar de Schrijver zegt ‘dat hij de spreuk van Israëls Koning op den ontslapenen broeder in toepassing zal brengen’ en aan het slot bl. 221. Doch wij hebben gezien, dat de manier van Ds. halbertsma dit zoo medebrengt. Z. Eerw. is hierin dan ook uniek. De lijkrede behelst eene doorloopende karakterschets van den man, van welke het moeijelijk is een geregeld verslag te geven. Doch dit geldt van al de kerkredenen in dezen bundel vervat. Zij hebben namelijk wel eenige gelijkheid met de leerredenen van sterne, t.w. wat het gebrek aan orde en geleidelijkheid in het behandelen van het eigenlijk onderwerp betreft, en mag ik er bijvoegen, van al wat men in waarlijk evangelische leerredenen zou verwachten. Zij missen echter het puntige, levendige en verrassende, dat in de genoemde leerredenen die gebreken eenigzins vergoedt. Ik zal het meest opmerkelijke in de voormelde lijkrede, zoo veel mogelijk met de eigene woorden van den spreker, aanstippen, opdat men dan tevens nog eenige proeven hebbe van taal en stijl.
De Heer halbertsma regtvaardigt zich in de inleiding over het houden van deze rede in eene gewone godsdienstoefening, zeggende bl. 186: dat dit verlies ‘een verlies voor de maatschappij in 't algemeen en deze Gemeente des Heeren in het bijzonder zijnde, hij nog meer aan zijnen pligt als Kerkleeraar, dan aan zijne hoogachting als vriend zoude te kort doen, indien hij hier ten minste niet eenige oogenblikken ter zijner (ter wiens?) gedachtenis afzonderde.’ Hij betuigt dit met vrijmoedigheid te doen, omdat hij zijne ‘ontroering in de eerste oogenblikken niet betrouwde, maar dat sedert (na den toets van eenige ik meen achttien, maanden) kalme rede en godsdienst de plaats der hartstogt we-
{==9==} {>>pagina-aanduiding<<}
der ingenomen hebben.’ In deze regtvaardiging van het onderwerp komt nog de volgende, voor de niet-Doopsgezinde Christenen, en zelfs voor de gemeente tot wie Ds. halbertsma het woord voerde, weinig vereerende zinsnede voor: ‘Het is geheel in den geest des heilands en dus van uwe eenvoudige vaderen die niemand dan den heiland volgden, om alle aardsche onderscheidingen voor God als kaf te achten.’ Hij wil slechts zijne ‘hulde aan den schoonsten titel (?) van allen, dien van een opregt christen, brengen’ en laat zich daarom aldus hooren, bl. 188: ‘Dat anderen schitterende misdrijven, vermomde eigenbaat of dwaasheid achter het roemruchtig masker van geleerdheid bewierooken, om wierook terug te erlangen! Deze taak met hare lauweren is hun gegund.’ Men zou waarlijk meenen het begin van een lofvers uit de eeuw van de swaanenburghen te hooren! (Ook zie men bl. 190, laatste zinsnede.) Maar spreekt die periode door den stijl den zin niet tegen?
Dezelfde vraag geldt van het volgende, waar Z. Eerw. verklaart zijne ‘redenen niet kunstig te willen kronkelen in elke wending der zich roemende kanselwelsprekenheid der eeuw, om zijnen vriend te verheffen,’ noch ook van hem zal spreken ‘in dien toon van verwijfde gevoeligheid, die zeer geschikt is om een ijdel geslacht te vermaken en het gevoel week te maken, zonder tot eene enkele deugd of zelfverzaking kracht te geven.’ De overledene toch wilde geene andere hulde dan die ‘van waarheid en gezond verstand.’
De afgestorvene nu wordt voorgesteld als een man, behoorende ‘tot het uitgelezenste deel der gewone menschen die het zout en het behoud der Staten zijn,’ niet tot de zoogenoemde ‘vernuften, dat is: wie de natuur met eene verbazende kracht in een enkel vermogen begaafd heeft, als welke voor de groote dringende belangen der menschelijke maatschappij ongeschikt zijn.’ Slechts twee blijken heeft hij aan Ds. halbertsma gegeven, ‘dat hij eenigzins boven het gewone peil zijner medeburgers verheven en voor iets hoogers geboren was.’ Deze blijken zijn in de daad merkwaardig én als proeven van het gezegde én als getuigenissen voor de fijne gave van opmerking. ‘Het eene was zijne volko-
{==10==} {>>pagina-aanduiding<<}
mene kennis van den regeringsvorm dezer landen; een onderwerp hetwelk thans geene beschaafde natie van Europa minder belang inboezemt dan de Nederlandsche, en waarin ook geen ander volk zoo diep onkundig is als zij.’ Ééne vraag. Drukken de woorden natie en volk dezelfde denkbeelden uit en mogen zij zonder onderscheid, en alleen bij afwisseling, gebruikt worden? De man moest onze letterkunde met eene synonymiek verrijken! Voorts laat ik aan Z. Eerw. gaarne zijne hooge waardering der genoemde kennis, en wensch hem met het volkomen bezit van dezelve geluk; maar ik wil alleen vragen, of dit nu een kenmerk is, waardoor de afgestorvene naar zijne ‘eenvoudige’ Doopsgezinde vaderen geleek? Want ik heb mij altoos verbeeld, dat die, in hunne afgescheidenheid van de wereld, zich al heel weinig met het staatsbestuur bemoeiden, gelijk de Schrijver ook in de ‘ruwe schets’ zelf erkent. Het ander blijk van 's mans uitnemendheid was zijne zucht om vreemde landen te bezoeken, ten einde daardoor
‘op eene grootere schaal te leeren denken en zich wijder uit te zetten.’ (bl. 193.) De Heer halbertsma vergeve het mij, dat deze laatste uitdrukking geheel andere gedachten bij mij wekt dan hij er mede bedoelt. ‘Bewust van iets begrensds in zijne denkbeelden, verliet hij tweemaal zijne ouderlijke woning,’ lezen wij aldaar; ‘de eerste keer bezocht hij Duitschland, Zwitserland en Italië; de tweedemaal Frankrijk en Parijs.’ Al weder eene afwijking van de vroegere Doopsgezinden, zegt gij welligt; doch neen, dat is maar schijn: de spreker weet u te beduiden, dat dit niet meer was dan ‘eene wijziging naar den geest der eeuw’ waarin de man leefde. ‘Gelijk de welgegoede Doopsgezinden’, zegt hij, ‘voorheen in eenen tijd van meer huiselijkheid thuis bleven, om in stilte den Schepper door het oefenen van natuur- en sterrekunde in zijne wonderbare werken na te sporen, zoo trok de lust van onzen vriend in eene eeuw van allerleie rustelooze beweging meer om vreemde landen en volken te leeren kennen.’ Zietdaar de doodeenvoudige verklaring van dit schijnbaar vreemd verschijnsel. Gaarne laat ik de beoordeeling van de juistheid dezer verklaring aan anderen over; maar

{==11==} {>>pagina-aanduiding<<}
ik voor mij zie met genoegen uit de zachte behandeling van den ‘geest der eeuw’ hier ter plaatse, dat het toch wel niet zoo erg gemeend zal zijn, wanneer die ‘geest der eeuw’ elders (bl. 221), misschien wel bij vergissing, genoemd wordt ‘het ontzaggelijke monster met al den tooi der huidige beschaving opgetooid.’
‘Nadat de overledene de wereld op de schaal van Frankrijks en Italiëns hoofdsteden gezien, en de natuur op die van Zwitserlands alpen gemeten had, versmaadde hij geenszins den eenvoudigen kring der ouderlijke woning of zijner handelsbetrekkingen, noch de platte landouwen van 't oude vaderland.’ Hierop volgt de teekening van den man in de onderscheidene betrekkingen van het maatschappelijk, gezellig en huiselijk leven, die veelzins van bekwaamheid getuigt, en waarin fraaije menschkundige opmerkingen voorkomen. Er is echter één punt, waarin al de voortreffelijke hoedanigheden van den regtvaardige zich als vereenigden; dit is het beginsel, ‘dat God den mensch aan zich zelven geschonken heeft, niet aan eenigen worm (wèl te verstaan, medemensch) arm, broos en sterfelijk als hij zelf,’ bl. 201. ‘Dat innig besef van vrijheid, hetwelk verscheidenheid in de eentoonigheid der zamenleving brengt (!) en de wortel van alle mannelijke deugden is, scheen wel iets erfelijks in den overledene te zijn.’ Natuurlijk. ‘Hij immers was gesproten uit voorouderen, die niets van den Staat trokken, veel aan den Staat door hunne nijverheid opbragten. - De fierheid nu van iemand, die zich zelven genoeg is, en aan geen ander wezen dan God iets te danken heeft, was hem met de moedermelk ingevloten. En waarom zoude hij zich ook door kruiperij in zijne eigene oogen verlaagd; waarom door vleijerij de gunst van eenigen sterveling gebedeld, of eenig menschenkind voor de regtbank der waarheid met zijn oordeel hebben gespaard?’ Bij het lezen van deze taal komen allerlei aandoeningen en vragen bij mij op; ik wil echter alles voor mij houden, behalve een enkel woord over die zelfgenoegzaamheid en fierheid, waarvan hier met zoo veel ophef
gesproken wordt. De Schrijver schijnt dezelve wel te beschouwen als het hoogste in eenen waardigen belijder des

{==12==} {>>pagina-aanduiding<<}
Evangeliums, den regtvaardige. Ik wil dit gevoelen aan Z. Eerw. niet betwisten, en ben ook ver van op zijne ondervindingen in dezen iets af te dingen; maar dit ontken ik, dat die fierheid een' doorgaanden en wezenlijken karaktertrek van den Doopsgezinden Christen uitmaakt of uitgemaakt heeft. Wat althans mij zelven betreft, die een goede Doopsgezinde wensch te zijn en op dien naam prijs stel, zoo bedank ik hartelijk voor de eer om naar dat geteekende beeld te gelijken. Doch ik moet er wel voor bedanken, omdat ik vooreerst niet uit zulke voorouders gesproten ben, en ten tweede de middelen niet bezit om die eer te verwerven. Want, let wél, wat de eigenlijke grond van die fierheid is! De spreker zegt van den afgestorvene: ‘Hij had immers de middelen en talenten, die hem onafhankelijk van de dwaze wereld maakten.’ Het is zoo, groote welvaart heeft vele Doopsgezinden van vroegeren en lateren tijd wel eens tot zulk eene onafhankelijkheid verleid, maar dat valt in mijn oog zeer te betreuren, als een bewijs van 's menschen zwakheid in dagen van voorspoed, terwijl het hier als iets positief goeds voorkomt. Doch dit is in het oog van den Heer halbertsma welligt maar een verschil in de wijze van zien. Geld, of, gelijk het eenige regelen later heet, ‘een onafhankelijk vermogen, is de eerste voorwaarde van onafhankelijkheid van karakter.’ Men betrouwt naauwelijks zijne oogen, wanneer men zoo iets gedrukt leest, als voor eene Christelijke gemeente uitgesproken, door eenen dienaar van dat Evangelie, 't welk op elke bladzijde ons toeroept: De meeste onder u zij gelijk de minste. Vergadert u geene schattten op de aarde, maar vergadert u schatten in den hemel. Wie is het, die de wereld overwint, dan die gelooft? Hoe uiterst beperkt moet toch wel het repertorium van teksten uit het N.T. wezen, waarover Z. Eerw.
kan preken!... Maar welke vermaning leidt hij nu uit zijne gezegden af? Deze (want het is wel de moeite waard ze over te schrijven): ‘Daarom, o jongelingen, laten al uwe uitzigten en pogingen zich heen strekken naar eenen staat van onafhankelijkheid, die buiten eenige aanspraak op den naam van rijkdom, even-
{==13==} {>>pagina-aanduiding<<}
wel min of meer eenen grondslag van duurzaam (Matth. VI:19b!) bezit aanbiedt; zonder haar kan niemand uwer in deze wereld gelukkig zijn en hoogst waarschijnlijk zelfs geen eerlijk man blijven.’ (!!!) Dat zulk eene vermaning, aan Christelijke jongelingen gerigt, bij eenen Evangelieprediker kan opkomen en door hem kan worden uitgesproken en in druk uitgegeven, is naar mijn gevoel, alleen te verklaren uit die beschrevene fierheid, welke in staat is den mensch te verblinden, te verharden en ganschelijk te verdwazen; ja ik zou meenen ons Nederlandsch godsdienstig publiek weinig achting toe te dragen, zoo ik het noodig rekende het onchristelijke en heillooze van zulk eene taal te bewijzen. Wat een heidensch zededichter eenen man uit het gemeen van zijnen bedorven leeftijd in den mond legde: ‘Geld, mijne lieve medeburgers, geld vereischt uwe eerste zorg; na het geld komt de deugd wel van zelf’, (*) of: ‘Wat iemand bezit, dat geldt hij ook, niet meer;’ (†) al wat in het veelbevattend gezegde ligt opgesloten, waardoor Lord brougham in het Engelsch Parlement den treurigen staat der burgerlijke maatschappij in zijn vaderland teekende: ‘Armoede is hier eene misdaad’; dat leest men, alleen met andere woorden, in deze zoogenoemd Christelijke leerrede! Ik beroep mij op het waarheidsgevoel van iederen lezer, ja van den Schrijver zelven, of ik door deze vergelijking hem ongelijk doe. En dat heet Evangelieverkondiging; dat heet echt Doopsgezind!... Bone Deus!!!
‘Het gevoel van menschelijke gelijkheid voor God zat bij onzen broeder nog vast aan eenen anderen wortel, ik meen, de godsdienst van jezus christus’ (bl. 203). Dit fraai gezegde baant den Heer halbertsma den weg, om den afgestorvene in zijne betrekking tot ‘de godsdienst’ of ‘het kerkgenootschap zijner belijdenis’ (eene zeer ge-
{==14==} {>>pagina-aanduiding<<}
liefkoosde uitdrukking) te teekenen. Hij treedt hier met practischen blik in bijzonderheden, vooreerst om de misbruiken in het kerkelijk bestuur als verschrikkelijke zonden naar verdienste te gispen, en maakt daardoor zijne rede tot eenen zedespiegel voor alle Doopsgezinde gemeenten, of liever voor alle kerkeraden, die niet zoo zijn zamengesteld als de zijne. O, mogten deze toch tot inkeer komen en spoedig leeren inzien, hoe zeer zij door hunne duurzaamheid zich bezondigen! Immers lezen wij, bl. 204: ‘Duurzame ligchamen van bestuur die zichzelven inkozen, en alzoo hunne heerschzucht en (?) misbruiken naar welgevallen in de kerk verlengen konden, hield hij voor den vroegsten grond der hiërarchie’ (vernuftige gissing, vooral in eene leerrede!) ‘die hare magt ter voldoening der schandelijkste driften zoo vele eeuwen achter elkander in het verslaven van den menschelijken geest misbruikt heeft.’ Niet waar? dat is eerst ontzettend! ‘En echter waren 's mans talrijkste betrekkingen misschien onder de leden der Roomsch-Catholijke kerk’ (bl. 205), dier kerk derhalve, waarin die vreeselijke hiërarchie tot nu toe voortleeft, ja schrikbarend het hoofd opsteekt. Niet waar, dat is eerst onafhankelijk!... Hoe de afgestorvene de bedienaars des Evangeliums beoordeelde en hunne kerkredenen, blijkt uit de volgende zinsnede (bl. 207): ‘Gij begrijpt, wat hij dacht
van die leerredenen, waarin men bij uitsluiting de tragische stof der openbaring (met deze woorden schijnt Z. Eerw. de Bijbelleer van het lijden en sterven des Zaligmakers ter verlossing van zondaren te bedoelen) bewerkt om slechts hartstogten in beweging te brengen; wat van kerkelijke verhandelingen, in welke men de bespiegelende waarheden uitzift voor eenvoudigen, die er niets van begrijpen; wat van die oratorische toespraken, waarin de kanselredenaar het weelderig hoofd der aanzienlijken door rijk gestoffeerde beelden en gezochte wendingen verrast, of ook de zucht tot nieuwigheid, door haar telkens op vreemde standpunten te plaatsen, voedsel geeft, ten einde zij bij 't verlaten der onderlinge bijeenkomsten zeggen mogen: Ik heb mij uitnemend vermaakt!’ Wist de Heer halbertsma slechts iets van de geschiedenis der predikkunde hier te lande, en met name

{==15==} {>>pagina-aanduiding<<}
onder de Doopsgezinden, hij zou voorzeker niet zoo spreken, want hij zou dan weten, dat de beide eerste soorten van leerredenen, door hem beschreven, indien zij al zóó gehouden zijn, tot een lang verloopen tijdperk behooren, toen de afgestorvene nog niet leefde. Alleen moet ik hem de getuigenis geven, dat hij er in geslaagd is, om de laatste soort, een der ziekteverschijnselen van onzen leeftijd, wel zeer gebrekkig in den vorm, maar ten aanzien der zaak naar waarheid en als naar het leven te teekenen.

(Het vervolg en slot hierna.)






Leerrede bij gelegenheid van de eerste Godsdienstoefening in de nieuwgebouwde kerk te Maasbommel, op den 8 Jan. 1843, naar aanleiding van Openb. XXI:22, uitgesproken door J.W. van Hille, Predikant te Maasbommel. Uitgegeven geheel ten voordeele van het nieuwe Kerkgebouw. Te Nijmegen, bij D.J. Haspels. 1843. In gr. 8vo. 30 bl. f : - 50.

De Hervormde gemeente van Maasbommel is omringd door eene veel grootere Roomschkatholijke bevolking. Dit heeft ook eenigzins invloed op de Leerrede, die voor ons ligt, hetwelk wij niet wraken, omdat zij geene onverdraagzaamheid ademt. Intusschen, om die omstandigheid, dat eene kleine Hervormde in eene groote Roomsche gemeente ligt, verblijdt ons de gelukkige uitslag der pogingen, om in de behoefte aan een nieuw kerkgebouw te voorzien. En daar men ons heeft berigt, dat de kerk groote behoefte heeft aan hetgeen de uitgave dezer Leerrede zal kunnen opbrengen, zoo diene deze onze aankondiging, om door het aanschaffen van dit stukje velen iets aan het geldelijk belang der Maasbommelsche kerk te doen bijdragen. Om des weldadigen oogmerks wille nemen wij met den inhoud der Leerrede genoegen; zij heeft veel goeds, doch zou van de zijde der kunst enkele aanmerkingen niet kunnen ontgaan, Doch de bescheiden Redenaar zegt zelf, daarvan overtuigd

{==16==} {>>pagina-aanduiding<<}
te zijn; wij zullen ons met hem en voor zijne gemeente verblijden, indien een ruim debiet het gewenschte oogmerk bereiken doet.





Diagnostisch Overzigt der Huidziekten. Door H.M. Duparc, Med. et Art. Obstet. Doctor te Leeuwarden. Te Leeuwarden, bij L. Schierbeek. 1842. In gr. 8vo. 133 bl. f 1-50.

Over den inhoud van dit werk kunnen wij niet bij wijze van beoordeeling spreken. Het behelst eigenlijk slechts een overzigt der huidziekten, volgens een door den Heer duparc zich ten grondslag gelegd stelsel. Dat van Dr. behrend, te Berlijn, kwam hem daartoe het geschiktst voor. Wanneer men hetgeen de natuur aanbiedt, om welke redenen dan ook, stelselmatig wil of moet voorstellen, kan het niet anders, of er doen zich zwarigheden op. Beiden in eene geheele overeenstemming te brengen, valt moeijelijk. De natuur gaat niet onregelmatig of ongeregeld te werk, doch hare orde is niet te allen tijde of overal door den mensch te doorgronden. Hij tracht hiernaar, en bouwt een stelsel op hetgeen hij ziet; maar door de beperktheid van het overzigt, hetwelk de mensch over de natuur heeft, komen er telkens leemten in het stelsel, het gevolg van zijne wijze van beschouwing. Dit schijnt tot dusverre het geval te zijn met alle stelsels, maar vooral met die ten opzigte der huidziekten. Stelsels zijn echter eene behoefte voor hem, die eenige orde wil brengen in de wetenschappelijke beschouwing van dit belangrijk gedeelte der ziektekennis.
Volgens de wijze van zien van Dr. duparc, beviel hem het meest de gevolgde wijze van beschouwing van Dr. behrend. Een ander zou misschien de voorkeur gegeven hebben aan rayer, alibert, of dat van eenen anderen. Om reeds gezegde redenen kan geen dezer stelsels op eenig afdoend gezag bogen. Over de keus valt dus niet te twisten. Van de keus van het stelsel hangt ook de

{==17==} {>>pagina-aanduiding<<}
rangschikking der verschillende onderwerpen af. Men kan haar bestrijden, maar zij is ook te verdedigen. Wanneer de Schrijver als eene der redenen opgeeft, waarom het werk van behrend hem beviel, was dit vooral, omdat het geheel op eigene waarnemingen en op die van andere beroemde mannen rust.
Eigene waarneming is inderdaad de grondslag, waarop de kennis der huidziekten behoort gebouwd te worden. De aanleiding daartoe moet men van in dit vak geoefende mannen verkrijgen; uit boeken is deze kennis niet voldoende te erlangen. Terwijl men zich, onder de leiding van anderen, of later zelf, oefent, is een overzigt ter gemakkelijke herinnering zeer doelmatig. Zulk een overzigt brengt als zamengedrongen voor den geest, hetgeen men anders met meer tijdverlies, zonder daarom te grooter winst te doen, moet opzoeken zoo als het hier en daar verspreid is.
Het boek van den Heer duparc is derhalve meer geschikt voor hen, die reeds geleerd hebben, dan voor die nog onderwezen moeten worden. Aan de waarde van het werk wordt niet te kort gedaan, maar zij is betrekkelijk en eene omgekeerde rede van het Motto. Fraaije stijl en keur van woorden kan men niet in een werk verlangen, waartoe zoo vele uitheemsche bouwstoffen eene onmisbare behoefte zijn.


Verhandeling over de Miskraam. Door J.P. van Hoebeke, Lid van verscheidene geleerde Genootschappen. Uit het Fransch vertaald door C.Ph. Meijer en G.C. Terlaak, Heel- en Verloskundigen, 's Gravenhage, bij J.H. Bisschop. 1843. In gr. 8vo. 219 bl. f 2 - :

Wij kunnen van deze Verhandeling, om redenen, welke men ligt bevroeden zal, alleen zeggen, dat zij over een onderwerp van veel belang loopt. Zij komt ons voor, de aandacht bij vele belangrijke punten te bepalen. Ofschoon zij niets buitengewoons behelst, draagt zij evenwel bekende zaken in eene geleidelijke orde voor; een en ander wordt

{==18==} {>>pagina-aanduiding<<}
telkens door waarnemingen gestaafd, welke hier en daar bijzonderheden bevatten, der aandacht overwaardig. Wij vertrouwen, dat in een of ander Geneeskundig Tijdschrift de meer bijzondere bedenkingen zullen medegedeeld worden, welke met grond of tegen sommiger meeningen, of ook wel eens tegen de behandeling zouden kunnen gemaakt worden. De uitvoering van het werk is als zeer wel gelukt te noemen. De vertaling verraadt op zeer vele plaatsen haren Franschen oorsprong.





Het heil van den Staat de hoogste Wet. Bijdrage tot eene verbeterde Staatshuishouding in Nederland; door Mr. B. Albarda, Lid der Staten van Vriesland en Advocaat te Leeuwarden. Tweede druk, vermeerderd met een Naschrift. Te Leeuwarden, bij W. Eekhoff. Nov. 1843. In gr. 8vo. 48 bl. f : - 50.

De tweede druk, welken dit vlugschrift beleeft, bewijst reeds, met hoe veel belangstelling het bij velen ontvangen is; en inderdaad, al mogt men hier of dáár in beschouwing van den Schrijver verschillen, zijn werkje verdient het. De Heer albarda dringt in de eerste plaats aan op de verzekering eener herziening van de Grondwet in een' geest van vereenvoudiging van het Staatsbestuur, door de Regering te doen, alvorens de begrooting over 1844 en 1845 geheel worde aangenomen; zoodat men wel voor die twee jaren de raming nog make in verband met de bestaande Staatsregeling, maar toch wete, dat, zoo ras de dienst dier twee jaren zal geregeld zijn, er onverwijld hand aan het werk worde geslagen, opdat het vóór den afloop dier beide jaren voltooid, en daarmede eene zuiniger staatshuishouding voor het vervolg bepaald zij. Dit is geheel in den geest der reeds vroeger door ons toegejuichte denkwijs van den Graaf van rechteren, en zou voortaan jaarlijks f 900,000 à f 1,000,000 kunnen uitsparen. Terwijl nu de van de verandering der Grondwet onafhankelijke inkrimpingen f 5,000,000 zouden moeten uitsparen, zou het overige moeten gevonden worden uit eene vermindering der rentebetaling aan de schuldeischers van den Staat met ⅕, zoodat b.v. de 2½ pCt. op 2, en de 5 pCt. op 4 pCt. zouden komen, zonder eenige vergoeding of keuze van

{==19==} {>>pagina-aanduiding<<}
aflossing ten gevalle der rentheffers, en wijders zou men eveneens de pensioenen en wachtgelden met ⅕ besnoeijen. Bij de rentenreductie zou men echter uitzonderingen maken ten behoeve van liefdadige gestichten enz.; eveneens, bij de vermindering der pensioenen en wachtgelden, ten behoeve der genen, wier inkomsten zoo gering zijn, dat zij, na aftrek der gewone belastingen, niets meer kunnen missen. De Schrijver wil echter tot die reductie van renten, pensioenen en wachtgelden eerst dan overgaan, als er zal gebleken zijn, dat de bezuinigingen ook dan, wanneer de Grondwet zal veranderd zijn, het evenwigt tusschen de inkomsten en te doene uitgaven van den Staat niet kunnen herstellen.
Referent heeft de volgende aanmerkingen: Vooreerst is het nu reeds duidelijk, dat wij, met bezuiniging alleen, er nooit kunnen komen, al ware de Grondwet reeds veranderd met zulk een' finantieel voordeeligen uitslag, als de Schrijver zich voorstelt. En hieruit volgt, dat het verkeerd zou zijn, het nemen van een' afdoenden maatregel, welken ook, uit te stellen tot na de nieuwe herziening der Grondwet. Ten tweede: pensioenen en wachtgelden staan niet gelijk met renten van opgenomen kapitaal. Wie geeft er pensioen aan Geneeskundigen, Regtsgeleerden, Notarissen, Handeldrijvenden enz., als zij, door ouderdom, ziekte of zwakheid, buiten staat geraken, hun beroep verder waar te nemen? Zij kunnen, in voordeelige jaren, wat overwinnen voor den ouden dag. Zij kunnen deel nemen aan weduwefondsen en dergelijke. Maar zijn zij oud en arm, dan komen zij ten laste hunner betrekkingen of van de algemeene liefdadigheid. Waarom moet het met Ambtenaren, die door den Staat worden bezoldigd, anders zijn? Zij worden betaald voor hun werk, zoo lang zij het verrigten. Elk pensioen, ieder wachtgeld is eene gunst. Pensioenen van zoodanigen, wier betaling in de personele belastingen bewijst, dat zij op een' minder ruimen voet, doch zonder gebrek te lijden, zouden kunnen blijven leven zonder dat pensioen, zou men geheel of grootendeels kunnen intrekken; anderen aanmerkelijk besnoeijen. Officieren der land- en zeemagt, benevens invalide soldaten en matrozen alleen, die hun leven, hetwelk met geen tractement kan worden opgewogen, voor het vaderland hebben veil gehad, zouden uitzondering op den regel maken. Nimmer moge bij ons van toepassing worden het bekende lied van béranger:

{==20==} {>>pagina-aanduiding<<}


Te souviens-tu, disait un capitaine 
Au vétéran qui mendiait son pain etc. 


Maar wat de rentheffers van den Staat betreft, deze kunnen met geene gepensioneerde Ambtenaren worden gelijk gesteld: want hetgeen zij genieten, is niet uit gunst, maar krachtens wederzijds, tusschen de natie aan de eene, en de geldschieters aan de andere zijde, getroffen overeenkomst.
In plaats dus van eene willekeurige reductie, zouden wij liever, in den geest van den Schrijver der brochure: Het crediet alleen kan den Staat behouden, eene conversie voorstellen, en wel bij voorkeur door te doene bijbetaling van ⅙ op alle 2½ pCt. Nationale Schuld, en verder door eene, alle stemgeregtigden, naar evenredigheid van hun aandeel in de personele belasting, voor zoo veel de geldleening niet vrijwillig bijkwam, tot deelneming verpligtende, gedwongene negotiatie tot aflossing van alle Staatsschulden, O.I. Leening en Amortisatie-Syndikaat er onder begrepen. Men zou de Landseffecten, bij de betaling der termijnen van leening, als geld kunnen aannemen, tegen den penning twintig der rente. Die zijn aandeel dan op eene andere wijze, b.v. door zijn vastgoed te verbinden of te verkoopen, of door buitenlandsche effecten weg te doen, bijeen wist te brengen, zou van zijne 5 pCt. à f 1000 de volle f 1000 te huis krijgen, enz. En die nieuwe gedwongene geldleening zou tegen drie ten honderd moeten worden aangegaan. Uit de baten der overzeesche bezittingen zou men langzamerhand de nieuwe drie percentsschuld kunnen amortiseren in vredestijd, en buitengewone uitgaven bestrijden in oorlogstijd. Naarmate de op te brengen interest der nieuwe Nationale Schuld minder wierd, zou men de belastingen, in de eerste plaats die op handel en nijverheid drukken, kunnen verminderen: en had men ooit weder oorlog te voeren, dan zou men nooit meer kapitalen moeten opnemen, maar op de dan verminderde belastingen veeleer opcenten uitschrijven. Op zoodanig eene wijze zou men het crediet behouden en den staat der geldmiddelen verbeteren.





Het Leven van Thomas Cranmer, den Kerkhervormer in Engeland. Vertaald uit het Engelsch door Adr. van

{==21==} {>>pagina-aanduiding<<}
Deinse, Emeritus Predikant van Ostende. Te Amsterdam, bij J.F. Schleijer. 1843. In gr. 8vo. 141 bl. f 1-50.

Dat goede boeken of geschriften goed vertaald worden, is een wezentlijk vereischte. Bij eene vertaling komt het er op aan, of het oorspronkelijke de vertaling, en of de vertaling de uitgave waardig is. Wij voor ons gelooven, dat er wel eens betere schriften vertaald zijn dan dit leven van den Engelschen Hervormer; ook meenen wij, dat schriften, in eene vreemde taal opgesteld, ook wel beter zijn overgezet, dan dit werkje door den Eerw. van deinse. Nuttig is het, dat ook de ongeletterde bekend worde met het leven van zulke mannen, die op hunne tijdgenooten eenen beslissenden invloed uitoefenden, of door woord en wandel godsvrucht en waarheid bevorderden. Maar onderneemt men het, hen af te schilderen, zoo zij ook de vorm, in welken men de schilderij inkleedt, uitlokkend, daar een tafereel, waardoor het oog niet wordt geboeid, weinig indruk maakt. Eere komt den Eerw. van deinse toe, dat hij zich bij de uitgave zijner vertaling dit doel voorstelde: ‘den minkundige in de Kerkelijke Geschiedenis met dezelve meer bekend te maken’; (voorb. bl. iv); dat hij, door dit boekje den Protestanten in handen te geven, hen tracht op te wekken, om niet zorgeloos voort te leven tegenover de woelingen van den Roomschen stoel, en den indruk bij zich te verlevendigen, dien de zegeningen der Kerkhervorming, dikwijls te veel voorbijgezien, op hen moesten maken.
Maar, naar onze gedachte, salvo meliore judicio, had de Eerw. van deinse, indien hij dit bepaalde doel wilde bereiken, liever een ander geschrift ter vertaling moeten kiezen, en dit op eene betere wijze in onze taal kunnen overbrengen. Wat de levensbeschrijving van cranmer betreft, wij hebben hier eene vrij dorre chronijk, met dat verschil evenwel, dat men omtrent de chronologie weinig opheldering krijgt. Meermalen is het: ‘omstreeks dezen tijd’, of ‘in dienzelfden tijd’, of soortgelijke. Wel is het boekje in drie deelen verdeeld, waarvan het eerste gedeelte cranmer wil schetsen gedurende de regering van hendrik VIII, het tweede cranmer onder de regering van Koning eduard VI schildert, het derde cranmer voorstelt onder de regering van Koningin maria; maar men krijgt geen helder inzigt in den gang van cranmers werkzaamheden. Begint men

{==22==} {>>pagina-aanduiding<<}
het boekje te lezen, dan verwacht men, na dezen aanhef, p. 1: ‘Een volledig levensberigt van cranmer vordert de mededeeling van een groot gedeelte der geschiedenis van de Hervorming in Engeland. Slechts eene korte schets daarvan kan in de volgende bladen geleverd worden; maar deze zal een helder licht over onderscheidene bijzonderheden, door de geschiedschrijvers over het algemeen verkeerdelijk voorgedragen, verspreiden, wordende de bronnen, waaruit de belangrijkste berigten geput zijn, naauwkeurig aangewezen’, - dan verwacht men, na dezen aanhef, veel licht verspreid te zien over het tijdvak, in hetwelk cranmer leefde, en groote naauwkeurigheid in de opgave der bronnen. Maar vóór alles had het verhaal niet moeten beginnen, zoo als de vertelseltjes gewoonlijk aanvangen: ‘Thomas cranmer was de zoon van een aanzienlijken heer te Aslacton in het graafschap Nottingham, wáár hij den 2 Julij 1489 geboren werd.’ Eerst was het niet overtollig geweest, het een en ander van Engelands staatkundigen en kerkelijken, maatschappelijken en zedelijken toestand in dien tijd te zeggen, en, waar cranmer's vorming wordt voorgesteld, op den invloed te letten dien zijne προδρομοι gehad hebben op zijne ontwikkeling, en op de betrekking in welke hij tot hen staat. Maar aan eene duidelijke uiteenzetting van deze en dergelijke, in eene levensbeschrijving onmisbare, zaken, is niet gedacht. De biographie begint met cranmer's geboorte, en eindigt met zijne verbranding; en als het vuur van den brandstapel uitdooft is ook het kaarsje uitgebrand, dat zooveel licht beloofde, maar zoo weinig licht verspreidde. Wij herhalen het, wil men eene chronijk lezen, ziehier; maar zoek hier geene
pragmatische behandeling der geschiedenis; daarvoor is de geheele voorstelling te oppervlakkig, te onoordeelkundig, te onwetenschappelijk. De naauwkeurige opgaaf der bronnen is niet anders dan het opgeven van eenige namen der geschiedschrijvers, die het tijdvak van cranmer behandelden.
Dit alles nu is natuurlijkerwijs niet aan den Eerw. van deinse te wijten. Z. Eerw. beschreef cranmer's leven niet; hij vertaalde. Maar waartoe juist dit leven van cranmer uit de Levens der Britsche Kerkhervormers van wickleff af tot fox, ten jare 1832 door het Engelsche Traktaatgenootschap uitgegeven, ter overzetting gekozen? Van

{==23==} {>>pagina-aanduiding<<}
deinse zal toch niet beweren, dat de behandeling der geschiedenis in dit geschrift kritisch en pragmatisch is? Bovendien verveelde ons de polemiek tegen de Roomsch-Catholieke geschiedschrijvers, die hier bijna altijd zeer oppervlakkig moet genoemd worden, en dikwijls voor onbelangrijke kleinigheden te velde trekt.
En de vertaling zelve? De Vertaler zegt in zijn voorberigt: ‘Is de Nederduitsche stijl op eenige plaatsen wat stroef uitgevallen; men verschoone dit! ik meende mij in zaken van geschiedkundigen aard zoo na mogelijk aan het oorspronkelijke te moeten houden.’ Nu ja, indien ‘zaken van geschiedkundigen aard’ hier zooveel beteekent als vertaling eener levensbeschrijving, dan is van deinse aan zijne beginselen niet ontrouw geworden. Want het schijnt wel eene woordelijke vertaling uit het Engelsch, ongeveer als de Vulgata uit het Grieksch. Maar wij meenden, in zaken van taalkundigen aard mogt men zich niet zoo na mogelijk aan het oorspronkelijke houden; dan moet elke taal haar eigen regt hebben, hare kleur behouden. Men moet het eene Hollandsche vertaling niet kunnen aanzien, of zij naar het Engelsch, Syrisch of Russisch is gemaakt. De Eerw. van deinse had de zaken van geschiedkundigen aard even getrouw kunnen wedergeven, al had hij de woordvoegingen van het Engelsche taaleigen minder getrouw gevolgd. Maar nu is de stijl zeer stroef en somtijds onduidelijk, waartoe onder anderen het veelvuldig gebruik van deelwoorden het zijne bijbrengt, iets dat eindelijk zeer vervelend wordt. Ook vonden wij niet altijd goede Nederduitsche uitdrukkingen. Doch dit schrikke niemand af, het boeksken ter hand te nemen. De naam van cranmer klinkt ons te aangenaam in de ooren, dan dat wij niet gaarne van den man zouden hooren spreken, die ook in zijne zwakheid groot genoemd, en in zijne struikeling met verschooning behandeld mag worden; wien eene plaats onder de testes veritatis geen Protestant ooit weigeren zal. Wil men grondig kritisch onderzoek, dan zou men zich door de lezing dezer vertaling niet voldaan vinden. Maar wil men een beknopt verslag van
cranmer's leven en werkzaamheid - en ziedaar den waren titel, dien wij aan dit geschrift mogen geven - dan bevelen wij u de vertaling des Eerw. van deinse aan. Dan ziet gij u een' man beschreven, wiens aanminnige zachtzinnigheid u boeit, en vriendelijk tegenlacht, niet alleen uit hetgeen de

{==24==} {>>pagina-aanduiding<<}
vertaling u leert, maar ook uit hetgeen gij lezen kunt in de uitdrukking van zijn gelaat, welks beeldtenis voor u op den titel is te zien. Al hebt gij dan na de lezing van die levensschets geen' Totaleindruck ontvangen van zijne geheele werkzaamheid, van den invloed, dien zij op zijn' tijd en nakomelingschap had, van de betrekking, waarin hij tot de onmiddellijk hem voorgaande periode staat; al krijgt gij, om het in één woord zamen te vatten, niet meer in handen, dan een uitgeknipt beeldje uit eene groote prent, toch zult gij cranmer hebben lief gekregen en leeren op prijs stellen; en om de lezers, die wij, om der waarheid hulde te doen, niet mogten misleiden, ook niet van deze vertaling afkeerig te maken, en alzoo het doel des Eerw. Vertalers te verijdelen, eindigen wij ons beoordeelend verslag met eene schets van cranmer's huiselijke levenswijze na zijne bevordering tot de opperkerkvoogdijschap (een woord van den Vertaler afkomstig) bl. 31. ‘Tot vermijding van aanleiding, dat het woord van God zou gelasterd worden, gaf deze waardige man zich altijd over aan zijne gezette letteroefeningen, die orde, welke hij in de universiteit gewoonlijk volgde, niet verbrekende, - namelijk des morgens te vijf ure op zijn boekvertrek te zijn, en daar den tijd met lezen en bidden tot negen door te brengen. Indien 's Vorsten belangen hem niet elders riepen, verleende hij vervolgens tot aan het middagmaal toe gehoor aan bezoekers, en maakte hij zulke zaken, welke tot zijne bijzondere zorg en toezigt behoorden, in orde, of liet de werkzaamheden zoo voor zijne huishouding als voor de briefwisseling met buitenlanders aan zijne klerken over; - behalve dit rekende hij het geene verlorene moeite, elken dag een of twee uren te besteden aan het lezen van zulke werken en boeken, welke dagelijks van over zee aankwamen. Na het middagmaal, wanneer eenige lieden hem spreken wilden, liet hij hen gaarne bij
zich toe, en ontving hen op zulk eene wijze, dat ieder hem over zijne zachtheid en beleefdheid prees, ofschoon hij het somtijds noodig keurde vercheide nen in de gevangenis te laten zetten. En wanneer er na het middagmaal geenen waren, die hem verlangden te spreken, speelde hij een uur lang of daaromtrent op het schaakbord, of zag naar hen, die het deden. Dit gedaan zijnde, keerde hij terug tot zijne gewone letteroefeningen, bij welke hij gewoonlijk overeind stond en zelden zat; zich hiermede bezig

{==25==} {>>pagina-aanduiding<<}
houdende tot vijf ure, ging hij het gewone gebed aanhooren en vervolgens wandelen, of eenig betamelijk vermaak nemen tot etenstijd des avonds. Wanneer hij dan geen' eetlust had, zette hij zich nogtans aan tafel, welke steeds van gasten was voorzien. Zijne handschoenen hield hij dan aan, om alzoo de spijs niet aan te raken; maar daarentegen onderhield hij het gezelschap met nuttige en aangename gesprekken: op deze wijze werd gastvrijheid geoefend en tevens de aalmoezenkist rijkelijk gevuld tot verligting van den nood der armen. Na het avondeten besteedde hij ten minste een uur met gaan of eenig ander betamelijk tijdverdrijf, en begaf zich dan weder tot negen uur aan zijne letteroefeningen: zoodat geen uur van den dag nutteloos werd doorgebragt, maar dezelve zoo werd besteed, dat die strekte tot de eer van God, de dienst van den Vorst en de welvaart der kerk.’
Het uiterlijke van dit boekje is zeer goed, de druk correct, de titel niet onaardig.


Geschiedenis van den jongst verloopen tijd, door K.A. Menzel. Naar den laatsten vermeerderden druk uit het Hoogduitsch vertaald. Te Haarlem, bij de Erven F. Bohn. 1841. In gr. 8vo. 367 bl. f 2-90.

Bijzondere omstandigheden hebben de aankondiging van dit werk tot hiertoe vertraagd. Het is, hoewel een op zich zelf staand geschrift, ook tevens als een vervolg op becker's Algemeene Geschiedenis aan te merken. De verdienstelijke Nederduitsche Vertaler van dezelve, de Heer a. doijer, tz., die in 1837 dien werkzamen taak, met bijvoeging van k.a. menzel's Geschiedenis van onzen tijd en een beknopt verslag der Fransche Julij-revolutie, ten einde bragt, vermoedde weinig, dat hij kort daarna zich opgewekt zoude gevoelen hierbij nog een deel te voegen, dat de Algemeene Geschiedenis tot het einde van 1840 zoude brengen. Intusschen kwam in de eerste maanden van 1838 eene zevende uitgaaf van het oorspronkelijke groote werk in het licht, waarin menzel zijn vervolg op den arbeid van becker en deszelfs medewerkers tot het einde van het jaar 1837 bragt, en tevens een overzigt van den foestand der letterkunde in de voornaamste landen van Europa, gedurende het door hem behandelde

{==26==} {>>pagina-aanduiding<<}
tijdvak, leverde. Hiervan maakte de Heer doijer voor zijne verkorte Algemeene Geschiedenis gebruik, en nadat hij deze tot het jaar 1839 had voortgezet, kwam bij hem het denkbeeld op, om ook de vertaling van het groote werk door een eenentwintigste deel zoo ver voort te zetten; als waardoor hij de Geschiedenis van ons vaderland tot een beter besluit, de scheiding namelijk van het Noorden en Zuiden, zoude kunnen brengen. Zoo ontvangen nu de bezitters van becker's Algemeene Geschiedenis dit vervolg, hetwelk te gelijk als het vijfde deel van menzel's Geschiedenis van onzen tijd en als een geheel op zich zelf staand werk, onder den titel van Geschiedenis van den jongst verloopen tijd, uitkomt.
Het behelst van die Geschiedenis slechts de gebeurtenissen, welke in onderscheidene landen uit de Julij-revolutie voortvloeiden. Daarom wordt er van Rijken, waar die omwenteling niet onmiddellijk op terugwerkte, zoo als: van Denemarken, Zweden, Rusland, geene melding in gemaakt; doch het overige was zoo belangrijk, dat de Nederlandsche lezer, die becker's en menzel's werk met deelneming ontving, gaarne een overzigt van deze gebeurtenissen, die hij alle beleefd heeft, zoude ontvangen.
De Nederduitsche Vertaler heeft hier veel omgewerkt, waar hij in gevoelen met den oorspronkelijken Schrijver verschilde. Het verhaalde omtrent de twee of drie laatste jaren is dus ook geheel zijn eigen werk, en hiervoor roept hij met zedigheid het verschoonend oordeel van den lezer in. Ook bij het overbrengen der letterkundige Geschiedenis veroorloofde hij zich veel vrijheid, waar hij zich met menzel's wijze van zien niet kon vereenigen; terwijl hij ook dit gedeelte van het werk niet meende te mogen besluiten zonder van den toestand der Letteren en Beschaving in Noord-Nederland een overzigt te geven, 't welk zich aan het vroeger daaromtrent gezegde aansloot. Wij hebben dit bijna oorspronkelijke geschrift van den Heer doijer met uitstekend genoegen gelezen, even als de vorige deelen der vertaling van het groote werk, waarop hetzelve de kroon zet. Overal straalt in de beoordeeling en voorstelling der daadzaken, die zoo ligt tot partijzucht aanleiding geven, eene echt liberale doch tevens gematigde en bedachtzame wijze van zien door, zeer geschikt om eene juiste en bedaarde beschouwing der gebeurtenissen van onzen tijd bij den lezer voor te bereiden;

{==27==} {>>pagina-aanduiding<<}
vooral is het gedeelte omtrent de Geschiedenis van ons vaderland gedurende de laatste tien jaren zeer belangrijk, wat de beknopte doch zaakrijke wijze van voorstelling aanbelangt, en wij kunnen den Heer doijer niet dan hartelijk geluk wenschen met het zoo verdienstelijk volvoeren van eenen arbeid, die hem zoo veel moeite en tijd heeft gekost; waardoor wij een geschiedkundig werk in onze taal bezitten, dat vollediger dan het oorspronkelijke is. Het aangekondigde werk is ook op zichzelf voor hen, die geene bezitters van het groote zijn, met alle regt aan te prijzen, en het vinde vele lezers onder diegenen, welke in de gebeurtenissen van onzen tijd belang stellen.





Geschiedenis der Nederlanden voor de Jeugd, op nieuw overzien en verbeterd door een' R. Catholijken Priester. Te 's Bosch, bij J.J. Arkesteyn en Zoon. In kl. 8vo. 1838. 252 en 18 bl. f 2 - :


Handboek der Geschiedenis van het Vaderland, door Mr. G. Groen van Prinsterer. Iste en IIde Aflevering. Te Leiden, bij S. en J. Luchtmans. 1841, 1842. In gr. 8vo. Te zamen VIII en 364 bl. f 3-5.


Kort Overzigt van de Geschiedenis des Vaderlands, door en bij dezelfden. 1841. In kl. 8vo. IV en 103 bl. f : - 60.

Wij voegen deze werkjes bij elkander, deels omdat zij over hetzelfde onderwerp geschreven zijn met hetzelfde doel, namelijk om het opkomend geslacht bekend te maken met de lotgevallen van het Nederlandsche volk; deels omdat men uit dezelve zal kunnen opmaken, welke beginselen men aan de eene en andere zijde in de jeugdige harten zoekt te doen wortelen. De Schrijver van No. 1 noemt zich niet; maar het is overzien en verbeterd door een' R. Catholijken Priester, en deze aanwijzing is genoeg, om ons te vergewissen, dat wij de geschiedenis hier onder een bepaald oogpunt zullen zien voorgesteld. De Schrijver verdeelt de geschiedenis der Nederlanden in zes tijdvakken. 1. Van de aankomst en nederzetting der eerste bewoners tot de komst der Romeinen in deze landen (j. 280-57 vóór J.C.) bl. 9-18. 2. Van de komst der Romeinen tot de vestiging der Franken (j. 57

{==28==} {>>pagina-aanduiding<<}
vóór - 445 na J.C.) bl. 19-35. 3. Van de vestiging der Franken tot de erfelijkheid der groote Leenen (j. 445-900) bl. 36-48. 4. Van de erfelijkheid der groote Leenen tot de vereeniging van Henegouwen met Holland (j. 900-1300), bl. 49-90. 5. Van de vereeniging van Henegouwen met Holland tot de Unie van Utrecht, of de stichting van het Gemeenebest der vereenigde Provinciën (j. 1300-1579), bl. 91-190. 6. Van de Unie van Utrecht tot de oprigting van het Koningrijk der Nederlanden (j. 1579-1815), bl. 191-240. Als zevende tijdvak, wordt gezegd, kan men er bijvoegen de regering van Koning willem I (van 1815-1838). Zij wordt echter afgehandeld in 2½ bladz., 241-243a, terwijl een aanhangsel van 18 bladzijden aan den Belgischen opstand is toegewijd. Eene kaart van het oude Nederland is achteraan gevoegd.
Uit deze opgave blijkt, dat meer dan de helft van het werkje is toegewijd aan de oudere Geschiedenis, want karel V komt eerst met bl. 143 op het tooneel. Het natuurlijk gevolg hiervan is, dat de Schrijver zich te veel verdiepen moest in bijzonderheden, waarmede de jeugd vooreerst niets te maken heeft, en waardoor zij slechts in de war wordt gebragt, hetgeen hier te erger is, omdat de Schrijver doet zien, dat hij zijne geschiedenis voor zich zelven, noch critisch, noch pragmatisch heeft beoefend; maar uit onderscheidene werken gecompileerd. Op de kaart, die alleen voor de beide eerste Tijdvakken dienen kan, worden dingen als onbetwijfelbaar voorgesteld, omtrent welke de meest bevoegde beoefenaren der oudheidkunde of nog in twijfel staan, of reeds in tegenovergestelden zin uitspraak hebben gedaan. De Toxandren zijn in Zeeland geplaatst en de Menapiërs in Noord-Braband; Brittenburg is het praetorium Agrippinae en Fletio thans Utrecht, enz. Zoo is het ook in den tekst: bl. 52 wordt stellig gezegd, dat ‘de Ottoniaansche gracht of het kanaal van otto liep van de St. Jacobsbrug te Gend tot (NB.) aan de Hont of Wester-Schelde bij de stad Sluis’; bl. 61 (en elders) wordt klaas kolijn geciteerd als een getuige wigtig genoeg om, op diens gezag, Prof. schrant en anderen (b.v. bl. 154) tegen te spreken, enz., terwijl de man op andere plaatsen weder zelf den criticus uithangt, en vergeet, dat hij voor de jeugd schrijft. Wij achten dan ook dit boeksken in het algemeen en zoo als het is voor deze zóó ongeschikt, dat wij het onzen kinderen en leerlingen

{==29==} {>>pagina-aanduiding<<}
niet zouden willen in handen geven; omdat wij de overtuiging bezitten, dat zij er slechts scheve denkbeelden aangaande onderscheidene gebeurtenissen door verkrijgen zouden, en noch tot ware godsvrucht en verdraagzaamheid, noch tot liefde voor het vaderland zouden worden opgewekt. Ofschoon toch de Schrijver, om den schijn van onpartijdigheid te bewaren, nu en dan de gruwelen der Spanjaarden eenigzins afkeurt, zoo is hij evenwel over het geheel geen onbevangen mededeeler der gebeurtenissen. Wij willen ten bewijze enkele stalen mededeelen. Bl. 76 lezen wij het volgende van de Stadingers: ‘Die wederspannelingen oefenden sedert verscheidene jaren, hunne woede en strooperijen, in het aartsbisdom Bremen uit. Zij hielden zich in ongenaakbare moerassen verborgen, van waar zij in de omliggende gewesten moord en plundering verspreidden. Ongevoelig voor de gebeden, de redeneringen en bedreigingen geworden zijnde, herhaalden zij straffeloos hunne razernijen, waarin het belagchelijke dikwerf het goddelooze evenaarde: beeldjes van was waren het voorwerp hunner vereering’ (dit verdient opmerking in den mond van eenen R. Cath. Priester) ‘duivelskunstenaars, waarzeggers, toovenaars werden door hen geraadpleegd. Verschrikkelijke ontheiligingen oefenden zij jegens het altaargeheim uit; priesters en monniken, die zij de wreedste folteringen deden verduren, waren vooral de voorwerpen hunner woede, enz.’ - De Paus schreef een' kruistogt tegen hen uit en zij werden uitgeroeid. Waarom dit aan de Nederlandsche jeugd zoo uitvoerig voorgesteld? - Vg. Bl. 160, waar wij het volgende lezen: ‘Brederode had op dien dag’ (t.w. waarop de Edelen het smeekschrift hadden overgegeven) ‘in het huis van culenborg een prachtig gastmaal voor meer dan driehonderd personen doen toebereiden, waarop de verbondenen, door den wijn verhit, op het denkbeeld kwamen,
om aan het bondgenootschap eenen naam te geven. Brederode had juist aan culenborg gezegd, dat hij, toen hij de landvoogdesse bij het overgeven van het smeekschrift genaderd was, gehoord had, dat de graaf van barlaimont de edelen met den naam van Gueux (bedelaars) bestempeld had, en spoorde nu de bondgenooten aan, deze benaming aan te nemen, die, zeide hij, zeer gepast was voor een genootschap, dat gezind was het vaderland tot den bedelzak te verdedigen. Deze inval behaagde, en met verdubbelde teugen begon men op de ge-
{==30==} {>>pagina-aanduiding<<}
zondheid der geuzen te drinken. De geheele zaal weergalmde van het gejuich der bondgenooten, die uit al hunne magt schreeuwden: vivent les gueux! Tegen het einde van den maaltijd verscheen brederode, met eenen bedelzak om den hals, en eenen houten nap in de hand, waaruit hij het gezelschap het welzijn der geuzen toedronk, hetwelk weder met een luidrugtig gejuich beantwoord werd, en beurtelings werd er uit den nap gedronken. Gedurende dit tooneel waren de prins van oranje met den graaf van egmond en dien van hoorne, welke bij den graaf van mansfeld gegeten hadden, in het gezelschap gekomen, waardoor de uitzinnige vreugde en de buitensporige toejuichingen der gasten nog vermeerderden, enz. enz.’ Onmiddellijk hierop volgt het verhaal van den beeldenstorm, waarbij gezegd wordt: ‘Onder den kreet van vivent les gueux! begaf men zich (te Antwerpen) naar de fraaije hoofdkerk, - zongen omtrent middernacht de psalmen van den wulpschen Franschen dichter marot, hetwelk de leus der verwoesting was; daarop beklauterden zij de altaren, vallen als woedenden op de beelden van christus en de Heiligen aan, werpen dezelve omver, doorsteken en vernielen
dezelve, en verachtelijke ligte kooijen, die de waskaarsen van het altaar hadden genomen, lichtten de bewerkers dezer gruwelen: geconsacreerde hostiën rukten zij uit het tabernakel, strooijen dezelve over den vloer en vertrappen dezelve met de voeten; de kelken vullen zij met wijn en drinken er uit, hunne schoenen smeren zij met heilige oliën, met één woord, op alle voorwerpen van al datgene, wat den Catholijken heilig en dierbaar is, oefenen zij den heiligschennendsten euvelmoed uit,’ enz. Wij nemen noch de Stadingers noch den beeldenstorm in bescherming, maar vragen slechts: Kunnen zoodanige voorstellingen de burgerlijke verdraagzaamheid bevorderen? - En het aangevoerde is waarlijk niet het ergste van hetgeen in het werkje voorkomt. Wij zouden vrij wat sterker trekken kunnen aanvoeren, doch zijn des afschrijvens reeds moede.
Bevat het boeksken op die wijze veel, wat er beter in gemist ware, het bevat daarentegen wederom vele dingen niet, welke wij er gaarne in hadden gevonden en ook van de hand eens R. Catholijken Priesters hadden verwacht. Om b.v. iets te noemen: een meer uitvoerig verhaal van de invoering van het Christendom, dan wij nu bl. 38b-42a aantreffen.

{==31==} {>>pagina-aanduiding<<}
Ook groen van prinsterer is hierover te kort; maar deze heeft er toch een paar schoone bladzijden (9 en 10) over, op welke hij inzonderheid bonifacius doet kennen. Op gelijke wijze was er hier veel te zeggen geweest over den voortreffelijken eligius, hetgeen uitnemend geschikt was om op het jeugdig gemoed te werken, en voor dien Apostel van België eerbied in te boezemen, zoo ook van gregorius, den opvolger van bonifacius, te Utrecht; van lebuinus, die in Overijssel de zaden der Evangelieleer uitstrooide; van den weldadigen ludger, die in de nog meer noordelijke provinciën het kruis plantte, enz. enz. Zij worden thans niet eens genoemd, en toch was ons ieder van hen hier wel een dozijn van die Graven waardig geweest, wier namen het jonge volk bijna zoo spoedig vergeten zal, als zij ze met moeite geleerd hebben, omdat aan hunne bedrijven geene belangrijke herinneringen verbonden zijn; terwijl zij de anderen als de weldoeners der voorgeslachten zouden moeten beschouwen.
Op taal- en stijlfouten willen wij niet hechten, en de geschiedkundige misstellingen almede met stilzwijgen voorbijgaan, omdat wij het werkje zoo als het is niet mogen aanprijzen. Voor schoolgebruik deugt het volstrekt niet, en voor huiselijk gebruik kunnen het alleen ouders bezigen, die zelve in de geschiedenis wél ervaren zijn.

(Het overige hierna.)





's Gravenhage. Een berijmd Verhaal met Geschiedkundige Aanteekeningen. Door A. Beeloo. 's Gravenhage, bij A.D. Schinkel. 1842. In gr. 8vo. 112 bl. f 1-20.

Het zou een treurig bewijs voor den wansmaak van onzen tijd zijn en voor de weinige belangstelling, die waarachtige poëzij in ons vaderland opwekt, indien het dichtstuk, dat Rec. hier aankondigt, geenen bijval vond, en indien het bij de uitkomst bleek, dat het aanbod ter uitgave, door den Heer schinkel gedaan, den naam van een moedig aanbod verdiende. Het is misschien waar, dat onze tijd den schimp van onpoëtisch eenigzins mag dragen, en dat in ons land het uitgeven van dichtbundels voor den boekhandelaar doorgaans eene gewaagde onderneming is. Doch is op het eerste

{==32==} {>>pagina-aanduiding<<}
niet veel af te dingen, als men let op het aantal van goede en zelfs uitstekende dichters, die de letterkunde van onderscheidene landen in onzen leeftijd heeft mogen aanwijzen? En is er voor het tweede geene voldoende reden te zoeken in den verbazenden stroom van middelmatige en slechte dichtbundels, waarmede men het publiek is lastig gevallen? Het heeft toch verscheidenen onzer jongere dichters niet aan lof en aanmoediging ontbroken, maar zij zelve, zij hebben vergeten, dat poëzij is als banket, dat slechts van tijd tot tijd moet worden gebruikt, zoo het zijnen aangenamen smaak zal behouden. Met welk eene snelheid volgde bundel op bundel! Het was, als of men zich bezondigde door een enkel rijmpje ongedrukt te laten blijven, en het gevolg is geweest, dat het publiek dat bij weinig voortreffelijks veel gebrekkigs en middelmatigs, en misschien nog meer ellendigs te lezen kreeg, eindelijk den lust verloor, om schier eenen enkelen dichtbundel nog weder op te vatten. Zal men daarom nu het publiek veroordeelen, of de dichters en rijmelaars, die zelve oorzaak zijn geworden van datgene, waarover zij zich beklagen?
De Heer beeloo behoort niet onder diegenen, die door eenen overstelpenden vloed van poëzij den lezer afkeerig hebben gemaakt. Slechts van tijd tot tijd treedt hij op, gunt zich den tijd, om zijne stukken te bewerken, en levert ons dan iets goeds, wat op algemeene belangstelling en goedkeuring mag aanpraak maken. Het voor ons liggende boek is daarvan eene schoone proeve. Den oorsprong van 's Gravenhage bezingt de dichter met vurige geestdrift voor zijn onderwerp. Het geheel bestaat uit vijf afdeelingen, die wij met onze lezers willen doorloopen.
De eerste afdeeling is getiteld: de Ridderzaal, en was ons reeds bekend uit den Muzenalmanak van 1842. Deze zaal is als het ware den dichter het middelpunt, van waar hem de bouw van 's Gravenhage uitgaat. Het is een fraaije zang, waarin hij dit vertrek beschrijft en zich met zijne verbeelding in verschillende tijdperken van deszelfs bestaan en geschiedenis verplaatst. Schoon is aldus de schildering van de instelling der orde van st. jacob door Graaf floris V:

De Graaf verschijnt, van edelknapen, knechts 
Omgeven en van Hollandsch leeuwbanier 
Voorafgegaan. - De ridderlijke zwier 

{==33==} {>>pagina-aanduiding<<}

In gang en houding, 't heerschen van zijn blik, 
Maar eerbied wekkend, niet een slaafschen schrik, 
De smaak, waarmêe zijn mantel hem omslaat, 
De vederbos hem afgolft op 't gewaad, 
Dat alles wijst op vijfden floris. Pligt 
En liefde tot zijn vader, die 't gesticht, 
Door hem voltooid, eens zelf gegrondvest heeft, 
Wiens dierbre schim hem zeegnend hier omzweeft; 
Bewegen hem dit trotsche praalgebouw 
Te wijden door een bond van riddertrouw 
In hoede van St. Jacob. 
 
Ik zie het twaalftal, tot den heilgen strijd 
Geroepen, strijd voor God, voor eer en regt; 
Ik hoor hun eed, op 't misboek afgelegd; 
'k Zie hen geknield rondom den Graaf geschaard, 
Die, ridder zelf, hen wijdt door 't ridderzwaard, 
Door 't goud torbeel, dat hij hun borst omhangt, 
Hen in zijn orde- en vriendenarm ontvangt. 


Eene tweede geschiedkundige bijzonderheid levert den dichter de groote vergadering op, in 1651 in deze zelfde zaal gehouden, na den dood van willem II, om over de dierbaarste belangen des lands te raadplegen.

Zij zijn geen vorsten, neen, 
Die vaadren! maar hun reine harten branden 
Voor de eer van Hem, die, Koning van 't Heelal, 
't Verweesde land ook nu beschermen zal! 
Zijn dienst het eerst, dan de algemeene zaak, 
Ziedaar hun roem, hun duurbezworen taak! 
Van daar die ernst in houding en gelaat; 
Die achtbaarheid, die afstraalt op 't gewaad, 
Die klem in woord en daden! Zie, o zie! 
Daar rijst de vrome Cats, en buigt de knie; 
Geheel de schaar, met neêrgebogen hoofd 
Stemt in den dank, die hem ontvloeit, en looft 
Den bijstand van der heemlen Heer! 


Is het wonder, dat de dichter bij zulke grootsche herinneringen verontwaardigd is over het gebruik, dat thans van dit vertrek als loterijzaal wordt gemaakt?

{==34==} {>>pagina-aanduiding<<}


De winzucht, in haar laagst, afschuwlijkst kleed, 
Die, goud belovend, 't brood des armen eet, 
De moeder van het misdrijf, sluipt hier rond 
Met valkenblik en zaamgetrokken mond, 
De dorre hand krampachtig uitgestrekt, 
Waar 't weiflend lot de hoop op schatten wekt, 
O tuimelgeest! O schriklijke ommekeer! 
Voor ridderslag, gelofte aan pligt en eer, 
Voor 't vroom gebed van Cats, welks nagalm ruischt, 
Door d' avondwind, die door de welven suist, - 
Het wentlen van 't geluks- of onheilsrad! 
En 't joelen van het kroost van Abram, dat 
Als hommels gonst en dommelt in 't gebouw 
Waar ook onze eeuw haar merk aan hechten zou! 


Wij gaan over tot de tweede afdeeling, Koning willem getiteld. Zeer fraai en schilderachtig is de aanvang, waarin 's Gravenhage en deszelfs bosch wordt beschreven. Eenige regels ter proeve:

Daar is in 't woud een lieflijk oord, 
Door geen penseel te malen! 
Daar heerscht een stilte, slechts gestoord 
Door 't lied der boschkoralen. 
Hier, rijzen beuken, slank en trotsch, 
Als pijlers naar den hoogen, 
En vormen lanen in het bosch, 
Gewelfd als tempelbogen. 
Ginds schemert door het kreupelhout 
Een plek, waar 't heilig donker 
Des wouds versmelt in vloeijend goud, 
Door 't prachtig lichtgeflonker. 
De grond in 't bloemenkleed getooid, 
Als om er feest te houden, 
Is rijk met paarlen overstrooid 
En blinkende esmerauden. 
Hier ruischt een beekjen, aan welks boord 
Jasmijn en rozen bloeijen, 
Waarin het koeltjen zuchtend smoort 
Bij 't heete middaggloeijen. 
Hier blinkt als diamant de vloed 
En prijken schooner kleuren, 

{==35==} {>>pagina-aanduiding<<}

Hier kweelt de vogel meerder zoet, 
Omwalmd van balsemgeuren. 


Het eenige, wat wij bij deze schoone plaats zouden vragen, is, of de dictie niet hier en daar al te overladen rijk is. - In dat bosch ziet men den jagtstoet van Koning willem terugkeeren, en ook uit de beschrijving van den Vorst moeten wij eenige regels aan onze lezers mededeelen:

Van niemand golft zoo hoog de vederbos, 
Niet één beschrijdt zoo schilderachtig 't ros, 
Welks fijne bouw, zoo sterk, zoo vlug in 't jagen, 
Geschapen scheen, om zulk een last te dragen. 
 
Wat manlijk schoon straalt uit die wezenstrekken, 
Dat de afstand slechts deed raden, niet ontdekken, 
De blos der jeugd op 't open, fier gelaat, 
Waarop toch d'ernst des mans te lezen staat, 
Die fijne leest bij breede borst en schouders 
(De kracht en 't schoon vereend van beî zijn ouders) 
O, wie den vorst aldus beschouwen kon 
Verbaast het niet, dat hij de harten won 
Der vrouwen, enz. 


Wij volgen den Koning, die in zijn jagtslot afstijgt, tot ernst gestemd door het gebeurde op de jagt, waarin hij eene beeldtenis meent te zien van het lot, dat hem verbeidt. Wij gelooven niet beter te kunnen doen, dan ook eenige regels te kiezen uit zijne beschrijving van de jagt, om te doen zien, hoeveel schoons ook hier wordt gevonden.

't Stoof alles voort, door ruigte, struik en mos, 
Gelijk een stormwind, op den vlugtling los. 
Maar nergens was een spoor van 't dier te vinden, 
Welks vlugge voet hem met de vaart der winden, 
Door bosch en weide en greb en beken draagt. 
Reeds flaauwt de hoop, de vlugste zelfs vertraagt, 
Maar niet de ren der uitgerekte honden, 
Schuimbekkend, of zij reeds hun prooi verslonden. 
Wij volgen hen tot voor een breeden plas, 
En - zien het hert, gedoken in 't moeras! 
De pijlen snorren, en de honden zwemmen, 
Die, bijtend, hem om borst en lendnen klemmen. 

{==36==} {>>pagina-aanduiding<<}

Vergeefs, dat hij de breede hoornen schudt 
Of klagend kermt, - 't is alles hem onnut! 
En eensklaps, of me een nevel had omtogen, 
Stond in dat hert - mijn noodlot mij voor de oogen. 


Het gesprek tusschen willem en avennes, aan wien hij zijn hart uitstort, wordt gestoord door de komst van 's Konings echtgenoote elizabeth, aan wie de derde afdeeling van het gedicht is toegewijd. In den aanvang van dit gedeelte zweefde den Dichter de bekende en beroemde plaats uit den eersten zang van byron's Don Juan voor den geest: 't is sweet, enz. Er is in de schildering van elizabeth en hare huwelijksliefde eene bevalligheid en liefelijkheid, volkomen overeenstemmende met het onderwerp, en men zou misschien alleen kunnen vragen, of die teêrheid van gedachten en gewaarwordingen zoo geheel in den geest des tijds lag, waarin het verhaal ons verplaatst; datzelfde vroegen wij ons, bij de bezwijming der Koningin, als de feestelijke maaltijd door den kreet: ‘Hij sterf!’ wordt gestoord, en de Koning vol angst uitroept:

Maar vrouwen, hier! - mijn gemalin! 
Redt, redt met mij de Koningin! 


De vierde afdeeling behelst het eigenlijke verhaal en is getiteld: de Zwaab. Een afgewezen minnaar, naar wraak dorstende, waagt eenen aanslag, om de Vorstin aan haren gemaal te ontrooven, terwijl zij onverzeld alleen in het bosch omdoolt. Gelukkig had de zanger bato, aan wien de Koning hare bewaking had opgedragen, tijdig zich heengespoed, om hulp te zoeken en den Vorst met zijnen jagtstoet gevonden, die tot ontzet opdagen en den Zwaab en zijne medestanders tot de vlugt noodzaken. Ook deze zang munt door vele schoone plaatsen uit. Daaronder rekenen wij de geheele schildering van den Zwaab, van zijn karakter, van zijne verstooten liefde, van zijne gloeijende wraakzucht.

Woest is zijn blik, de breede schedel 
Met donkre lokken overdekt; 
Maar heel zijn houding fier en edel, 
Die schrik, maar ook bewondring wekt. 
Zooveel gevoel van kracht en grootheid 
Lag in den aanblik van dien man, 

{==37==} {>>pagina-aanduiding<<}

Die niets dan 't uiterst wezen kan 
Van mannendeugd of duivlensnoodheid. 
Hij was het laatst. 


Het denkbeeld der beide onderstreepte regels is goed, maar het is zeer gebrekkig uitgedrukt. Tot de schildering van zijn karakter behooren ook de volgende verzen:

En toch, die borst van staal, dat hart 
Van steen, werd week en teeder, 't kende 
De liefde en ook der liefde smart 
En bij al de ongehoorde ellende, 
Die hij met wellust om zich schiep, 
Bij hof en hoeve platgebrand, 
Bij burgten, plotsling overmand, 
Bij 't noodgeschrei, dat wrake riep, 
Van weeûw en weezen zonder tal, 
Van maagden, die hij bragt ten val, - 
Was hij 't ellendigst bovenal! 


En waarom? Hij was door elizabeth

afgewezen! - niet met glimp 
Van woorden, die het Neen verzachtte, - 
Met trotschheid - ja, bijna met schimp! 
En zij, wier blik zijn borst verteert, 
Sprak siddrend, van hem afgeweerd, 
Dat zij den schuldige verachtte. 


Van dat oogenblik gloeit zijne ziel van wraaklust. De dood van zijne vorige geliefde en van haren echtgenoot wil hij eigenlijk niet.

Neen, leven wil hij, laten leven 
En duizendwerven hen doen sneven, 
Met schrik omringen, waar zij gaan! 


Wij willen niet meer uitschrijven en laten onzen lezers, die wij door het medegedeelde zeker met belangstelling voor het dichtstuk hebben vervuld, het genoegen over, om zich met het geheel te verlustigen, dat met een kort besluit eindigt. Daarin wordt de vervulling verhaald van 's Konings gelofte na de bevrijding van zijne gemalin:

U, moeder Gods, mijn zucht bewust, 

{==38==} {>>pagina-aanduiding<<}

U, redster, zal een tempel rijzen, 
En mij een weidscher hofgesticht 
In 't oord, dat ik u plegtig heilig; 
En waar, voor rooverklaauwen veilig, 
Ik daaglijks mijn gebed verrigt! 


Tevens wordt daar met een woord melding gemaakt van den ontijdigen dood des vorsten.
Ziedaar, lezer, wat gij, benevens een aantal belangrijke geschiedkundige aanteekeningen, hier vinden kunt, en wat u, gelijk wij vertrouwen, zal aansporen, om u dit fraaije gedicht aan te schaffen, en daardoor den blaam van onpoëtisch te zijn van u af te werpen.
Voor eenigen tijd heeft de Gids op de uitbundigste wijze de lofbazuin voor den Heer beeloo gestoken; gewoonlijk valt hij in uitersten, en doemt ter helle of verheft ten hemel, beide dikwijls met evenveel regt of onregt. Wij durven van de bescheidenheid des Heeren beeloo verwachten, dat hij zelf op die blaaskakerij, alsof van hem het heil onzer vaderlandsche poëzij moet uitgaan, wel wat zal afgedongen hebben, omdat zijn eigen gezond verstand hem moet hebben gezegd, dat de recensent van poëtische werken in de Gids meestal op hooge stelten loopt en gaarne als het ware ex tripode zijne orakeltaal en sesquipedalia verba laat hooren. Wij verbeelden ons, dat den Dichter een gematigder en daarom billijker lof aangenamer zal zijn, omdat hij mag hopen, dat daarmede een bezadigd publiek zal instemmen, dat zich ligtelijk walgend van de brommende ophemeling zal afkeeren. Wij hebben daarom ook bij onze aanhalingen eenige woorden onderstreept, die de Dichter zelf bij eenig nadenken als ongelukkig gekozen, of als taalkundig onjuist zal moeten erkennen. Zoo wordt de voorspelling van de Gids bewaarheid, dat wij zijnen lof verflaauwd en verwaterd zouden herhalen en daarbij op enkele min gelukkige woorden en plaatsen zouden wijzen. Och ja, dat doen wij, omdat wij den bekwamen Dichter voor dergelijke onnaauwkeurigheden willen waarschuwen, en het van belang rekenen, dat hij, die zoo veel goeds kan leveren, ook op zulke kleine vlekken opmerkzaam worde gemaakt, om zich later voor dezelve te wachten.
Op den geheelen aanleg van het dichtstuk zouden wij de aanmerking maken, dat de eerste afdeeling wat veel op zich

{==39==} {>>pagina-aanduiding<<}
zelve staat. Het is zeker een groot gemak, wat de nieuwe dichttrant aan de hand geeft, in het maken van willekeurige afdeelingen, die aan het geheel iets fragmentarisch geven en een losser zamenhang toelaten; maar wij twijfelen, of daardoor de schoonheid van het dichtstuk als dichtstuk wordt verhoogd. De lezer gevoelt slechts weinig het verband van de Ridderzaal, hoe fraai ook op zich zelve, met de overige gedeelten van het dichtstuk. Dit zou onze grootste aanmerking zijn, terwijl wij geenszins instemmen met de aanmerkingen, in de Gids gemaakt op het verhalende gedeelte des gedichts.
Wij danken den Heer beeloo voor het genoegen, dat hij ons heeft verschaft, en vertrouwen, dat de Heer schinkel niet alleen geen berouw zal hebben over zijn aanbod ter uitgave, maar ook zal beloond worden voor de moeite en zorg, daaraan besteed.








Almanakken voor 1844.

(Eerste Verslag.)

In vroegere verslagen van de Almanak-literatuur zijn wij doorgaans met de zoogenoemde Pracht-jaarboekjes begonnen, van deze afdalende tot goedkooper waar. Verscheidenheidshalve willen wij in dit ons eerste verslag der ingekomene Almanakken voor het nieuwe jaar eens eene andere volgorde aannemen; en wel die, dat wij, de Provincialen tot onze volgende aankondiging bewarende, (vooral omdat daarvan nog slechts een paar tot ons kwamen) de overigen, zonder aanzien des persoons, rangschikken naar ouderdom. Men moet toch den ouderdom eeren; en wordt onze aankondiging er misschien wat bont door; zullen ons, om dit beeld te bezigen, op onze wandeling beurtelings sierlijk opgeschikte, prachtig uitgedoste dames en eenvoudige burgermannen tegenkomen, - dat zal misschien eenige verscheidenheid bijzetten aan de vervulling onzer anders zeer eenzelvige taak. Omtrent beiden, prachtigen en eenvoudigen, hopen wij even billijk te zijn; dat wij van de eersten iets meer zeggen, dan van sommige der laatsten, zal dezen, hopen wij, niet hinderen. Het is zoo het lot in de wereld, dat men de kostbare staatsiekoets met meer opmerkzaamheid waarneemt, dan het eenvoudige tentwagentje of de boersche huifkar. Doch deze

{==40==} {>>pagina-aanduiding<<}
zijn, op de keper beschouwd, toch ook voor hun gebruik even doelmatig als de eerste voor het hare; en die het minst bekeken wordt, beklage zich des niet, want er bestaat, gelijk bij menschen, zoo ook bij Almanakken, eene zekere gelukkige gesteldheid, die daaruit ontstaat, dat men wel door zijne vrienden gaarne gezien en ontmoet, maar juist niet angstvallig opgemerkt of in al zijne gangen bespied wordt. Die het hoogste staat, heeft het meeste bekijkers.
De eerste, die ons op onze wandeling ontmoet, is een bedaagd burgerman, die volstrekt niet hoog vliegt, maar zich met het doodeenvoudige tevreden houdt. Verheffing boven zijnen stand, nieuwerwetschen tooi en plooi zult gij te vergeefs aan hem zoeken; hij is een welmeenend bezoeker van den burgerlijken haard, waar hij gewoonlijk, op trouwhartigen en godsdienstigen toon, ten nutte der mindere klassen keuvelt. Het is:

Nuttige en aangename Tijdkorter in ledige oogenblikken, door A. Hazelhoff. 32ste Jaargang. Te Groningen, bij A. Hazelhoff. f : - 25.

Zijt gegroet, vader hazelhoff! wees ook ditmaal nuttig in uwen kring.
Op dezen burgerman volgt eene sierlijk gekleede schoone. Zij telt nu reeds 26 jaren, maar schijnt een weinig coquet, want zij verschijnt thans zorgvuldig zonder jaarmerk. Reeds meermalen heeft deze dame, na den dood van haren eersten, van geleider verwisseld; ditmaal verschijnt zij onder escorte van drie cavaliers, die de belofte doen, haar ook verder te vergezellen, wanneer hare begunstigers zorgen voor voegzame kleeding. Van eenen dezer drie ridders draagt zij het portret. Of, om eigenlijk te spreken, de


Nederlandsche Muzen-Almanak. Te Amsterdam, bij J.H. Laarman, f 3-50,

wordt ditmaal in het licht gezonden door de Heeren Mr. j. van lennep, a. beeloo en j.p. heije, die echter eerst laat tot het uitmaken eener Commissie van Redactie schijnen te zijn uitgenoodigd. Die de dichterlijke talenten dezer Heeren kent - en wie kent die niet? - zal hun van deze zijde geene bekwaamheid ontzeggen, om aan het hoofd te staan van een jaarboekje, van hetwelk zij zelve zeggen, dat zij het voor

{==41==} {>>pagina-aanduiding<<}
meer aanzien dan voor een letterkundig verschijnsel; dat zij er ‘een middel in zien, om de verspreide krachten in één brandpunt te vereenigen. Die krachten moeten van verschillende rigtingen uitgaan, zullen zij het geheel bij meerdere of mindere toenadering teruggeven; maar zij moeten tevens de uitdrukking zijn van eene eigenaardigheid van beschouwing, en van die heerschappij over gedachte en vorm, welke het gevolg is van zelfstandige studie.’ Wat zij overigens zeggen van den tegenwoordigen staat der poëzij in ons vaderland, zij goeddeels waar; doch openhartig moeten wij bekennen, dat niet alles ons even helder is. Bij voorbeeld: ‘Was het wonder, dat de Poëzij langs dezen weg zich telkens meer verwijderde van hare eenige en hooge roeping: de veredelde uitdrukking te zijn van het menschelijke in den mensch, zoo als zich dat, telkens gewijzigd, verligchamelijkt in tijdperken en personen, zoo als het zich aanhecht aan het Verledene en zoo als het wijst op de Toekomst!’ En nog eens: ‘Die studie, (van den tijd, waarin wij leven) waar zij heldere inzigten in den toestand der Europesche Maatschappij verkregen heeft, moet zich daarna uitstrekken tot de wijze, waarop die algemeene rigtingen zich in ons volk bepaaldelijk afspiegelen. Zij moet het algemeen menschelijke, zoo als het zich, nu en altijd, in iederen mensch eigenaardig gewijzigd heeft, in betrekking tot ons volk en tot iedere uitdrukking van ons volksleven, opsporen, teruggeven en in verband brengen met hoogere ontwikkeling. Dáár, waar zij dit gelukkig, scherpzinnig en onafhankelijk doet, zal een gepaste, een schoone vorm zich te gelijker tijd, en, als ware het, onwillekeurig ter omkleeding van hare gedachten aanbieden.’ Mogen wij echter het gedicht: Vondel, (wiens afbeelding den titel versiert) dat nog
vóór het voorberigt den bundel opent, houden voor de gedeeltelijke aanwijzing van het standpunt, waarop de Redactie pogen wil de vaderlandsche poëzij te helpen plaatsen; dan juichen wij haar van geheeler harte toe, dat zij op den man terugwijst, van wien het heet:

Geen sombre drift bewoont uw manlijk hart, 
Geen koortsvuur blaakt op ingezonken wangen, 
 
Zoo klinke op nieuw de vaderlandsche lier, 
Wars van den tooi, dien wansmaak zich vergader'; 



{==42==} {>>pagina-aanduiding<<}

wordt dit meer en meer verwezenlijkt, dan zeggen wij mede:

Een nieuwe dag rijst [voor] Hollands poëzij. 


De Redacteuren zelve treden waardiglijk op; van lennep met een goed verhaald stukje, een bezoek van Koning george III aan het sterfbed eener arme vrouw; beeloo met een paar gevoelige stukjes, in een van welke het vaderhart roerend spreekt; het andere gaat verzeld van een lief plaatje naar eene schilderij van netscher, en heije geeft een uitvoerig gedicht, de Toonkunst, waarin hij de edele eenvoudigheid eener vroegere school waardiglijk huldigt tegenover de hedendaagsche ... kunst, wier hoogste streven schijnt, op de grootst mogelijke materiéle moeijelijkheden te zegepralen. Wij nemen de fraaije apostrophe aan Frankrijk over:

En gij, o Frankrijk ligt bewogen meir, 
Dat iedren tint des levens in uw vloed 
Weêrspiegelt, en in 't went'len op en neêr 
Uwe oevers dekt met goud en slijk en bloed; 
Dat, schoon de zon uw vlakte schittring leent, 
Toch kil zijt in uw diepte; dat het zoet 
Van iedren stroom in zich versmelten doet, 
Maar zout blijft; dat een schat van eêl gesteent' 
En kostbre paarlen in zijn schoot bewaart, 
Maar monsters van gedrochtelijken vorm 
En wreedheid uit zijn afgrond heeft gebaard; 
Dat, schoon met dol geweld de wilde storm 
De baren over 't strand heeft opgejaagd, 
Geen enkel spoor van al dat woeden draagt, 
Wanneer het straks in liefelijke rust 
Zijn boorden met harmonisch golven kust. 
Gij, duizendvormige! die alles zijt, 
Alleen u zelve niet. 


Da costa geeft eene Herinnering: Bilderdijk. Wij hebben de zeldzame dichterlijke begaafdheden van dezen beroemden man (waren zij maar nooit tot doelloos schelden en verregaande wulpschheid misbruikt!) altijd bewonderd; dat heeft de geheele natie gedaan; maar zij heeft haren eerbied voor 's mans poëzij, en ook voor zijne taalkennis, niet zoover gedreven, dat zij genoegen gevonden heeft in zijne zwartgallige smaadredenen, paradoxe oordeelvellingen en

{==43==} {>>pagina-aanduiding<<}
schampere verguizing van de grootste mannen uit onze geschiedenis; zij heeft het den Dichter niet geweten, maar ook bilderdijk niet vergeven, dat hij eene Geschiedenis des Vaderlands tot een woordenboek van scheldnamen verlaagde. En

dat een vreedzaam grafgesteente 
Des Dichters afgelegd gebeente 
Reeds sedert zes paar jaren dekt, 
En nog dat graf geen aandrift wekt 
Tot leed-, tot schuld-, tot dankbelijding, 
Ten zoen der bitterste bestrijding, 
Die meer dan vijftig jaren lang 
In Neêrland weêrklank gaf op zijn doorluchten zang; - 
 
Maar dat de heerlijkheid dier zangen, 
Met zooveel koelheid vaak ontfangen, 
Verguisd of naauwlijks opgemerkt, 
Zelfs door geen dood verzoening werkt, 


is, met verlof van da costa, wien wij als Dichter vereeren, onwaar. Wanneer Neêrland bestrijding als weêrklank gaf op bilderdijks verzen, dan waren het zijne scheldwoorden; maar 's mans heerlijke poëzij werd nooit met onverschilligheid, en nog minder met verguizing ontvangen.
Overigens zijn de meest bekende: Van den bergh, die een dichtstukje geeft: bij een gesloopt wordend schip; waarin wel geene nieuwe denkbeelden voorkomen, maar dat nogtans zuiver van versificatie (dit is men van hem gewoon) en vaderlandsch van strekking is; ook in Schoone en Goede zal hij ons als wakker vaderlander ontmoeten. Ten kate bewerkt eene legende: (in zinsverrukking aan eenen monnik getoond); van halmael ontmoeten wij met een fragment van een door hem genoemd blijspel, maar eigenlijk, naar het schijnt, van een vroeger dus genoemd burgerlijk tooneelspel; sifflé met een gedicht: de vormen des levens, goed van denkbeelden en versbouw, maar in strekking, ons althans, minder helder, dan wij het wenschten en meermalen bij hem vonden; beets dicht roerend aan een gestorven kind, in de buurt van een aantal sombere verzen, gelijk vadertroost van j.c. gewin, Weduwenaarslied van h.c. huyser. Ook j.l. van der vliet ontmoeten wij weder; hij geve zich echter niet toe in verzen, welker ledigheid van

{==44==} {>>pagina-aanduiding<<}
zin niet eens door welluidende dichtregels eenigermate vergoed wordt. J. van der veen, az. geeft: Belsazar, een onderwerp, blijkbaar voor zijne krachten te hoog, schoon het gedichtje niet kwaad is. Munnich toont, de natuurtooneelen op Java, ook den vulkaan Lawoe met een dichterlijk oog te hebben beschouwd. De graaff geeft ook een fragment; doch hier is het brokstuk zoo klein, dat het van het gedicht: de verovering van Esonstad door de Noormannen, in niets anders bestaat, dan in eene overigens fraaije beschrijving eener middernachtsmis, met bede om afwending van het gevaar. De lieve stukjes van Mr. prudentius van duyse en dautzenberg zijn hunne plaats waardig; doch wij blijven bij ons gevoelen, dat de Nederlandsche Muzen-Almanak ook door Nederlandsche Dichters behoort geschreven te worden; al kunnen wij heenstappen over de Vlaemsche spelling van den eenen, en woorden, als: woon voor woning, en traagzaam voor langzaam bij den anderen.
Platen heeft men, behalve de reeds genoemde: de H. Hieronymus, naar eene in de galerij van Z.M. den Koning voorkomende schilderij van p. van schéndel; de dood van Jonker frans van Brederode, naar s. de vletter, en de Muizevallenverkoopers, naar kruseman. Het is jammer, dat de meeste platen in den Muzen-Almanak doorgaans buiten de gedichten omloopen. De gravures zijn echter net. Wij wenschen der nieuwe Redactie den besten voorspoed op haren verdienstelijken, gansch niet gemakkelijken arbeid. Niets te vinden ter herinnering aan onze overledene Dichteresse p. moens verwonderde en speet ons. Moge een volgende jaargang dat herstellen, en bewijzen dragen, dat het ‘ontbreken van vele namen, waarop onze poëzij roem draagt’, eeniglijk toe te schrijven is ‘aan de beperkte tijdsruimte, die de Commissie kon openstellen.’
De derde, die ons tegenkomt, is slechts een paar jaren jonger; een allerliefst net figuurtje, keurig van vorm en inhoud, niet de minste, maar verreweg de goedkoopste onzer Pracht-Almanakken:


Almanak voor het Schoone en Goede. Te Amsterdam, bij G.J.A. Beijerinck. f 1-80.

Men beloofde ons den vorigen keer tegen dit jaar een verhaal van de gunstig bekende Mej. toussaint. Deze voldoet daaraan in een verhaal: de Operazanger, dat zich met ge-
{==45==} {>>pagina-aanduiding<<}
noegen laat lezen, maar anders, wanneer men bedenkt: dit is nu van de Schrijfster van het huis Lauernesse, (trouwens, het is eene andere trant) aan velen misschien, even als aan ons, eenigzins zal tegenvallen; het gaat verzeld van een plaatje, goed uitgevoerd, maar zeer scherp van licht en donker; een plaatje tegenover den titel behoort bij een tafereel: de zieke Jongejufvrouw, door boudewijn, bijzonder levendig van opmerking en schildering. De Ongehuwde door H. heeft, buiten het lieve plaatje, niets bijzonders, noch in aanleg des verhaals, noch in stijl, noch in iets. Regtstreeks verwerpelijk is het niet, maar iets bijzonders ook niet. De overige plaatjes behooren: een bij een los gedichtje van sifflé; een ander, een fraai maanlichtje aan zee, bij een Visschers avondlied van B., der naïveteit van brester waardig, zoo het al niet van hem is. Wij hebben ons voorts zoo lang met onze Muzen bezig gehouden, dat wij het met deze Schoone en Goede korter moeten maken. Van lennep, ten kate, vinkeles, wijsman, bergmann, warnsinck, ten bruggencate, van den broek, lesturgeon, de greuve en anderen bragten hunne offers; clavareau drie Fransche stukjes, en de overigen, ten deele meer, ten deele minder bekenden, geschikte versjes. De goede smaak zal dezen jaargang eene plaats nevens zijne voorgangers allezins waardig keuren.
Op deze beide sierlijk uitgedoste Dames volgt eene geheele vergadering van Heeren, een Nuts-Departement namelijk:


Almanak ter bevordering van kennis en goeden smaak; uitgegeven door het Departement Leens der Maatschappij tot Nut van 't Algemeen. Te Groningen, bij J. Oomkens. f : - 40.

Een regt nuttig jaarboekje, waardoor een zoo klein Departement, ditmaal ten zeventienden male, zeer in den geest der Maatschappij voortgaat te arbeiden. De kalender is uitvoerig en naauwkeurig. Zien wij echter wèl, dan maakt de Uitgever van zijn gezette kalenderwerk een driedubbel gebruik; want wij vinden het in dezen Almanak, in den Groninger provinciaal, en - vivent les gens d'esprit! - in een ander Almanakje, dat wij bij deze gelegenheid aankondigen; wij zien hem voor het eerst; een kenteeken van ouderdom draagt hij niet, zoodat wij hem niet in het gelid kunnen plaatsen. Hij heet:



{==46==} {>>pagina-aanduiding<<}

Landhuishoudkundige Almanak, ten dienste van Land- en Buitenman; bij denzelfden, f : - 30,

en heeft opgenomen de maandelijksche tuinoefeningen van wijlen Prof. uilkens; het mengelwerk is meest voor den minderen stand; het landhuishoudkundige wat schraal.
Doch wij moeten tot Leens terugkeeren. Het mengelwerk wordt geopend met een vervolg van verleden jaar, toen ons deze Almanak, en alzoo ook het voorafgaande, niet is ter hand gekomen. Voorts verhaalt j.g. rijkens een uitstapje naar Emden, en levert nog andere bijdragen in proza en dichtmaat, gelijk ook anderen. De anecdoten zijn niet alle nieuw, en de brief van eene ongelukkig gehuwde vrouw is, zonder dat men het zegt, overgenomen uit dit Tijdschrift; doch Ref. gelooft niet, dat onze Uitgever het Departement Leens daarover in regten zal betrekken. Deze jaargang is zijne acht stuivers ten volle waardig, al ware het alleen ten gevalle van zons en maans op- en ondergang, planetenstand, enz.
Naar rang van ouderdom volgt een klein dubbeltjesboekje, maar dat sedert 16 jaren in duizende huisgezinnen op den Bijbel heeft gewezen, en troost en vermaning voor elken dag des jaars uit den Bijbel heeft ontleend. Wij bedoelen:


Bijbelsche Almanak, uitgegeven door het Nederlandsch godsdienstig Tractaatgenootschap. Te Amsterdam, bij C.A. Spin. f : - 10,

die ditmaal, in navolging van Fransche, Engelsche en andere buitenlandsche Bijbelsche Almanakken, de dagteksten geheel uitgedrukt geeft. Het mengelwerk is in zijne soort niet kwaad; maar wie kan daarin ooit kakebeen overtreffen?
Even oud als de Bijbelsche is de:


Nederlandsche Volks-Almanak. Te Amsterdam, bij J.H. en G. van Heteren. f : - 90.

De kalender heeft, zeer gepast, de aanwijzing van eenige merkwaardige dagen uit de geschiedenis der Nederlanden van 1609 tot 1625. (Waarom niet tot 1621, en dus gedurende den tijd van het bestand?) Kneppelhout opent het mengelwerk met: het Salon des Variétés te Amsterdam, waarop het eerste gedeelte inderdaad regt fraaije plaatsen en fijne

{==47==} {>>pagina-aanduiding<<}
opmerkingen heeft, doch het laatste eenigzins afvalt in vernuft; hij noemt zich in hetzelve met ronde woorden Klikspaan, dien wij reeds uit de Studenten-typen kenden. Nimmerdor, 1661, door den Redacteur pol, is eigenlijk iets over den bekenden Mr. everard meyster en het kei-inhalen te Amersfoort; het romantisch kleedje, dat er over is geworpen, is slechts een onbeduidend gaas. De Redevoering van Mr. beijerman, in het vorige jaar No. V in dit Tijdschrift geplaatst, ontvangt in hetzelve ook nog eene veeg. ‘Het is zoo, men hoort ook ten onzent beweren, dat de Vaderen groot waren, in weêrwil van hun phlegma, dat omstandigheden hen, tegen wil en dank, gedwongen hebben, roemrijk en magtig te worden, terwijl zij de eerste de beste gelegenheid gretig aangrepen, om in het niet terug te keeren, waarin zij behoorden te schuilen.’ Men schijnt de strekking van de bedoelde Redevoering veelal niet te begrijpen, doch vergelijke het in No. XV van 1843, Boekbesch. bladz. 692, zeer juist aangemerkte. Een verhaal van dezelfde hand uit de geschiedenis onzer Oostindische bezittingen toont, hoeveel er uit die nog naauwelijks ontgonnen mijn op te delven is. Brester geeft een lief versje aan den Rijn bij Alphen, waarbij een steendrukplaatje, dat, gelijk ook de anderen, zeer net van uitvoering is. Potgieter's gedicht: de eerste duizend, behoort bij een dier plaatjes; het zou, vooral bij dat huiselijke onderwerp, beter bevallen, indien het minder gekunsteld ware. Pieter Jansen, door hilman, is eene niet onverdienstelijke, maar hier en daar min gelukkig geversificeerde vaderlandsche romance. Welk een harde regel is b.v.:

Schoon prijkt 's beleegraars dapperheid. 


Aan het bekende groene zoodje te 's Gravenhage wijdt van den bergh een gedicht, dat, zoo als boven reeds gezegd is, zich kenmerkt door ronde vaderlandsche, hier en daar regt vrijmoedige taal. De overige stukjes - wij kunnen allen niet opnoemen - zijn welgeplaatst. Het zal ons verblijden, op den duur te bemerken, dat de provincialen aan dezen algemeenen Nederlandschen Volks-Almanak niet te veel afbreuk doen.
Wij komen weder aan een jong meisje; immers de


Almanak voor Hollandsche Blijgeestigen. Te Schoonhoven, bij S.E. van Nooten. f : - 60


{==48==} {>>pagina-aanduiding<<}

noemt zich aldus in het vooropstaande gesprek. Zij heeft haar mandje gevuld, en komt er mede op de bloemmarkt. Maar nu valt zij - 't is haar beeld en 't zijn hare woorden - in de handen van de keurmeesters, die haar vroeger dan bitter moeten hebben gehavend. Indien zij nu met de paardebloem en met den Mijnheer met zijn bruinen rok aan (dien wij niet hebben) mogelijk ons bedoelde... maar het vrolijke ding behoeft zich haren nieuwen voogd niet te schamen. Zij is ‘wel dartel, zoo als meisjes meest’; maar hare blijgeestigheid is niet laf, niet dubbelzinnig; wij willen haar niet hard vallen. J. de q. heeft haar in Margaretha van Kalslagen een groot gewas aangeboden, dat misschien voor haar mandje beter niet bewerkt ware; verscheidene andere leveranciers kweekten potjes, voor haar juist geschikt; dat laurentius haar in een ruig spook eene plant aanbood, die hij zelf, vóór jaren reeds, elders ten toon stelde, kan het meisje niet helpen; verdere bladen uit het receptenboek van een oud Chirurgijn verlangen wij; - passeer, meisje, met uwe mand; ‘een volgend nommer voor!’
Welk een aardig, liefgekleed, klein ding hebben wij daar?


Miniatuur-Almanak. Te Utrecht, bij L.E. Bosch en Zoon. f 1-25.

Hoe oud zijt gij, jonge Jufvrouw? ‘Acht jaren, Mijnheer de Recensent.’ Hebt gij prentjes? ‘O ja! Prinses sophia, nog een paar andere, en een muzijkstukje.’ Proza ook? ‘Excuseer, Mijnheer, niets dan verzen.’ Laat zien; zing eens op.

‘'t Is Rodenburg, dat ik bedoel, 
Thans Aardenburg genaamd, 
Eens door Wandalen neêrgeveld, 
Maar door de Batten weêr hersteld! 
En om zijn kracht befaamt. 
Maar in de helft der zestiende eeuw 
Werd deze vesting ras 
Met kracht bestormd van alle kant, 
Terwijl dat juist haar Kommandant 
In 's Gravenhage was.’ 


Van wien hebt gij die rijmelarij? ‘Van Mijnheer laurentius; maar men zegt ook, dat dit wel het minste is.’ Nu,

{==49==} {>>pagina-aanduiding<<}
als dat ook het minste niet was! Fransch ook? ‘Drie versjes van clavareau, waarvan twee aan vorstelijke personen; het eerste aan onzen Koning, bij het huwelijk van Prinses sophia, aan wie ik geheel ben opgedragen; het andere aan den Koning der Franschen, bij den dood van den Hertog van Orleans.’ Van den Marquis de thouars ook? ‘Vier stukjes, zie hier; het laatste is het beste. En ik heb ook nog van den jongen tollens, van van zeggelen, van....’ Nu, gij noemt mij het beste, en zijt een veel te aardig ding, om met rijmen in uwe reticule te loopen. Dat niet weêr, miniatuurtje!
De prachtigste en kostbaarste, die wij zullen ontmoeten, volgt nu:


Aurora; uitgegeven door Mr. J.J.D. Nepveu. Te 's Gravenhage, bij K. Fuhri. f 4-90.

Een sierlijke band; fraai verguld; een prachtige titel; fijne plaatjes; keurig papier; een nette druk; - waarlijk, zulk een boekje verdient wel te komen in de handen der Vorstin, de Prinses van oranje, aan welke het is opgedragen! Al dat fraaije uiterlijke zou evenwel weinig beteekenen, indien de inhoud er niet aan beantwoordde. Wij houden niet van ‘mooije Klaartjes’, zoo als ten kate er ‘oogjens’ en ‘lipjens’ van schildert, maar wier ‘hartjen valsch’ is, en dan houdt, gelijk bij dit Engelsche meisje, het schoone op bevallig te zijn. Maar in dit opzigt hebben wij geen klagen. Onder het hier gegevene is niets, dat geheel onwaardig zou zijn, in een zoo sierlijk jaarboekje te prijken; sommige stukjes geven aan de Aurora naar het innerlijke nog meer luister, dan zij er naar het uiterlijke van ontleenen. Wij spraken daar van ten kate. Van hem vindt men hier, bij eene plaat, naar eene teekening van zijnen naamgenoot, een gedicht: Vogeljacht, eene herinnering, Junij 1296, de moord van Graaf floris V, waarin fraaije regels voorkomen, maar waarin ook de doggen het wild rieken. De Heer ten kate, die gaarne nog al eens zijne taalkennis te luchten hangt, kent immers het onderscheid tusschen ruiken en rieken wel? Ook ducht 
{== afbeelding 	==} {>>afbeelding<<}
    
 er den degen, en wordt aan floris, na een paar duistere coupletten, toegezongen:

U zalfde eens Jehova's hoorne. 



{==50==} {>>pagina-aanduiding<<}

Gezwegen van dat hoorne in den eersten naamval, (weest meesters van de taal! zeide bilderdijk) zouden wij wel eens willen weten, vanwaar ten kate weet, dat Graven, even als Keizers en Koningen, gezalfd werden; en dat ‘de door God verkoorne slechts zijn oordeel wacht van God’, is eene leer, die wij niet toegeven.
Licht en duister is eene treffende bijzonderheid van eene blinde, die, door verharding der vingeren, daarmede den Bijbel voor blinden (met verhevene letters gedrukt) niet meer kunnende lezen, zulks met de lippen deed, goed door meppen verhaald. Aardig is: de bron van Sint Keyne, door van zeggelen, waarbij eene Engelsche plaat behoort, op welke de kleeding der figuren in eenige tegenspraak is met den inhoud, die er anders geestig voor gevonden is. In Muzijk bezingt calisch een gelijk onderwerp met heije in de Muzen; de uitwerking is geheel anders, doch mede poëtisch. Reinoud, door M., verraadt veel heerschappij over de taal. Jammer is het echter, dat nog vlekjes overbleven, als:

't Licht op aarde is droeve schemel - 


maar het moest ook op gewemel en hemel rijmen, en dat rijm is wat te zeggen! Dorbeck bezingt Abigaïl, een der beste stukjes, die wij van hem lazen. H. a. meijer zweept tegen Engeland de scherpe roede der satyre over deszelfs menschlievendheid (!) in het afschaffen van den slavenhandel, terwijl het ‘het bezige oor niet leent’

Aan d' akelige hongerkreet 
Die 't jamm'rend Ierland hooren deed; 


noch zag,

Hoe een vertreden Heldenvolk 
Zich fier en vrij had opgerigt, 
Het heidensch (?) dwangjuk dorst vergruizen, 
En tegen Mekkaas halve Maan 
Met kruis en zwaard was opgestaan, 
En Vrijheids onbevlekte vaan 
Weêr door Moreaas lucht deed ruischen! 


Al kermde ook (deze regels nemen wij nog over)

Al kermde ook, met gebroken hart, 

{==51==} {>>pagina-aanduiding<<}

Een Christenvrouwenschaar, 
Op Stambouls gruwbre slavenmarkt 
Geveild als handelwaar; 
Terwijl haar schoon, verflenst door 't leed, 
Ten schouwspel voor 't wellustig oog was, 
Voordat - op 't afgerukte kleed - 
Het bloed van man of kind nog droog was. 


Van wijlen Mr. p.l. van de kasteele ontvangt men een paar onuitgegevene gedichtjes, gelijk ook eene vertaling van van der hoop. Overigens ontmoeten wij de gewone, en ook ten deele reeds uit het bovenstaande op nieuw bekende namen van j.c. gewin, a.l. lesturgeon, p. bennink janssonius en anderen. Ook da costa heeft dit jaarboekje met een paar gelegenheidsstukjes bedacht. Eene vertaling van een bekend stukje de Vlinder van la martine geeft tollens. O, mogten toch jeugdige Dichters, die eene nieuwe, romantische school huldigen, en het wezen der poëzij gelegen achten in holle woorden, moeijelijke maat, gedwongen rijm en kunstige woordsmedingen; mogten zij toch met groote letteren boven hunne schrijftafel plaatsen de woorden van tollens, wien zij den naam van Dichter toch nog wel niet zullen betwisten: ‘Men moet ook de verhevenste poëzij aan het gezond verstand kunnen toetsen en tot degelijk proza kunnen terugbrengen, of het is wanklank en wildzang.’
Aan het hoofd van het proza staat een verhaal van Mr. w. van rehburg, de Krankzinnige, waarin de toeleg niet is te miskennen, om het tot een 50 bladzijden te doen uitdijen. Het laat zich met genoegen lezen, ofschoon men het karakter van Elize niet kan vrijpleiten van verregaande overdrevenheid; wij beklagen haar rampzalig lot, maar eindigen toch met te zeggen, dat zij het aan zichzelve te wijten had. Boudewijn verhaalde in het Schoone en Goede van de zieke jongejufvrouw fraaijer, dunkt ons, dan hier van Alexander Caesar David Augustus Gal, en hoe hij met de jas van den Jood verzoend werd. Hoe komt het toch, dat bij dergelijke schetsen - wij weten ze niet beter te omschrijven, dan: à la alexandre dumas - van Boudewijn, van Klikspaan en anderen, meestal het begin het beste is? Zoo is het ook hier; de aanhef heeft veel vernuft en leven; maar - exitus

{==52==} {>>pagina-aanduiding<<}
alget. De Redacteur zelf geeft een uitvoerig verhaal, waarvan de mislukte aanslag op het leven van jan de witt in 1672, door jacob van der graef c.s., het onderwerp uitmaakt. En het heet: van God verlaten, omdat de sluipmoordenaar, die hier in een zeer verschoonend daglicht verschijnt, tot zijne ontschuldiging zeide, dat hij van God verlaten was; zoo meldt wagenaar (XIV. 69) uit de bronnen. Wij hebben, waar? dit is ons ontdacht, vóór eenigen tijd deze gebeurtenis nog eens gehistorisch-romantiseerd gevonden, doch lezen dergelijke stukken liever, als ze ons eenige eeuwen vroeger verplaatsen. Er behoort een plaatje bij, waarop van der graef niet, zoo als de tekst zegt, met het mes, maar met een' degen gewapend is; op deze fout wordt opmerkzaam gemaakt, maar met bijvoeging, dat dezelve ‘slechts met zeer veel moeite hersteld kon worden.’ Wij moeten deze verontschuldiging wel laten gelden.
Het daarop volgende plaatje is weder een Engelsch, waarbij H. een dichtstukje levert: de stervende Hooglander. Dat tegenover den titel, bij hetwelk van den bergh een sonnet maakte, is ook eene Engelsche gravure; gelijk ook dat, waarbij het verhaal behoort van Mej. toussaint: de Tweelingen van Malta, hetwelk der pen van de bekwame Schrijfster eer aandoet, en ons beter beviel dan het boven van haar genoemde verhaal. De roos van het Strand volgt er onmiddellijk op, en is heksluiter. Onderwerp en behandeling zijn niet verwerpelijk, maar hebben ook niets nieuws.
Wij hadden boven gelegenheid, om van fragmenten te spreken uit dichtstukken, op welke het sedert eenigen tijd mode is de Almanaklezers te onthalen. Withuys geeft er hier insgelijks een: de slag van Sempach, in gespierde verzen; maar wij willen niet ontkennen, dat wij liever het afwerken vernamen van een vroeger opgezet gedicht, en withuys had verleden jaar reeds een fragment van een ander onuitgegeven dichtstuk in de Aurora gegeven. Dichters! Een prozamensch vraagt het; neemt het hem dus niet kwalijk; dat: Fragment is immers niet voor de leus?
Even net gebonden en verguld, maar van geheel andersoortigen inhoud is:


Christophilus, Christelijk Jaarboekje. Proza en Poëzij, bijeenverzameld door onderscheidene Godsdienstvrienden.

{==53==} {>>pagina-aanduiding<<}
Met 3 Staalplaten. Te Nijmegen, bij J.F. Thieme. f 3-60.

Ten vierden male ontmoeten wij dit godsdienstige jaarboekje, waarin ook nu weder proza en poëzij eene echt Christelijke strekking hebben. Door zich als jaarboekje voor te doen, rangschikt het zich tot de Almanak-literatuur. Echter dunkt ons eene uitvoerige beoordeeling van een stichtelijk werkje te midden van zooveel, waarbij bellettrie en goede smaak alleen in aanmerking komen, minder voegzaam. En aan den goeden smaak getoetst - hetgeen hier vooral in aanmerking moet komen - mag het meeste in dit prachtboekje wel staan. Onder het beste tellen wij ....... doch het voorberigt meldt, dat het noemen van sommige en het voorbijgaan van andere namen in de beoordeelende Tijdschriften misschien eene der oorzaken is, waarom sommigen, die vroeger de vruchten van hunnen geest aan den Christophilus niet onthielden, thans aarzelden in het verleenen hunner medewerking. Daarom, ofschoon wij niet hopen, dat kleingeestigheid daarin de hand hebbe gehad, zien wij van de voorgenomene opnoeming af. Dit mogen wij echter wel zeggen, dat bijdragen, gelijk die van wansleven: de Martelaren, een tafereel uit de tweede eeuw onzer Christelijke jaartelling, (zij dan de bewerking niet geheel onberispelijk) bijzonder gepast zijn; dat wij over 't geheel wel wat meer gebruik van de Kerkelijke Geschiedenis wenschen te zien gemaakt; dat wij met genoegen mindere, ja bijna geene preekaardige stukken aantroffen; dat R. (niet H.) C.H.R. betere stukken kan geven en gegeven heeft, dan het onbeduidende, nu geplaatste; dat het ons zeer speet, hier en in al de andere, ons nog onder het oog gekomene jaarboekjes te missen den wakkeren ter haar, die door eene bekroonde verhandeling zoo wèl heeft getoond te weten, wat eigenlijk Christelijke poëzij is; en dat het ons aangenaam
zal zijn, wanneer wij in het vervolg eens een muzijkstukje in den Christophilus mogen aantreffen. Aan gedichtjes, die tot Christelijke zangstukken geschikt waren, ontbreekt het ook hier niet, en behalve de eigenlijke koraalmuzijk is onze godsdienstige zang zeer arm. Wij herinneren ons bij deze gelegenheid een paar proeven, door wijlen den kundigen nieuwenhuizen te Utrecht genomen, met Evangelische Gezan-
{==54==} {>>pagina-aanduiding<<}
gen; en men zou b.v. bij den schrijver van eene belangrijke verhandeling over het Christelijke kerkgezang (f.c. kist), om niemand anders te noemen, tot de compositie mogelijk niet te vergeefs aankloppen. De plaatjes zijn goed uitgevoerd; ze stellen voor: een tooneel uit het genoemde verhaal: de Martelaren, Jezus en de Samaritaansche vrouw, (minder, dan eene bekende Duitsche plaat van hetzelfde onderwerp) en de hoofdgroep uit de beroemde schilderij van rubbens: de afneming van het kruis.
Om de gelijksoortigheid van onderwerp laten wij, schoon buiten onzen voorgenomen ouderdomsregel, (maar elke regel moet zijne uitzonderingen hebben) volgen:


Christelijke Volks-Almanak. Te Amsterdam, bij P.N. van Kampen. f : - 60.

Het was een gelukkig denkbeeld van den Redacteur, den Eerw. van vollenhoven, te Zwammerdam, een Christelijken Volks-Almanak aan te bieden aan den min gegoeden en burgerstand, voor welken de Christophilus te kostbaar is. De eerste proeve is niet ongelukkig uitgevallen. Met welgevallen merkten wij op, dat dit jaarboekje met volle regt in eenen algemeenen zin een Christelijk mag heeten; want het draagt geene bijzondere kleur, en het kruis van den Heer is er het middelpunt van. De houtsneden hier en daar boven de stukjes zijn middelmatig; het steendrukplaatje net; de inhoud gepast. Wij wenschen den besten opgang aan dit Christelijke Volksboekje, dat zoo het midden tusschen Christophilus en den Bijbelschen Almanak houden mag. Deszelfs toenemend debiet getuige van Christelijk leven!
Een ouderen bekende (wij bemerken, dat wij korter moeten worden, zullen wij niet beschikken over meerder ruimte, dan ons voor dit verslag kan worden toegestaan) ontmoeten wij in:


Zaanlandsch Jaarboekje. Te Zaandijk, bij J. Heijnis, Thz. f : - 75,

waarvan de vierde jaargang voor ons ligt. Honig vervolgt weder zijne proeve van eene geschiedenis der Zaanlanden, waarin ditmaal inzonderheid de geschiedenis der Doopsge-
{==55==} {>>pagina-aanduiding<<}
zinden ter sprake komt. De val van den toren te Westzaandam (1 Januarij 1843) wordt niet vergeten, en een zeer belangrijk stukje herinnert jan jansen struys en zijne reizen. Jammer is het, dat men het bij eene korte herinnering heeft moeten laten aan de 350 jaren geledene stichting van Zaandijk. Men zegt, dat dit bij gebrek aan ruimte is; maar beter ware iets anders, dan die gelegenheid, voorbijgegaan. De dichtstukjes zijn, gelijk ook het overige proza, doelmatig, en deze Zaanlandsche doet weder eer aan de Noordhollandsche zindelijkheid.
Een tweejarig kind volgt haar uit het Zuiden van Zuidholland; de


Almanak voor Kinderen, in miniatuur. Uitgegeven door T. van Spall en P.J.V. Dusseau. Te Schoonhoven, bij S.E. van Nooten. f : - 50.

Dit miniatuurtje is nog een klein weinigje grooter, dan het miniatuurtje voor groote menschen, waarmede wij boven een kort gesprek hielden. De kalender bevat op elken Zondag eene nuttige godsdienstige of zedelijke spreuk, en is, al ware het alleen daardoor, niet overtollig. Het overige van den inhoud is, zoowel wat het proza als wat de versjes aangaat, kinderlijk, en toch niet kinderachtig; de plaatjes zijn lief.
Een nieuweling is:


De Vlinder; proza en poëzij. Te Heerenveen, bij F. Hessel. f : - 80.

De uitroep: ‘Alweêr een nieuwe Almanak!’ welken zich de Redacteur winkler prins voorstelt te hooren, is bij de menigte van allerlei jaarboekjes niet onnatuurlijk. En zeker, behoefte was er aan dit Almanakje in geenen deele; doch men moet billijk zijn, en jaarboekjes niet tot de éénige soort van schriften maken, van welke men vraagt, of derzelver uitgave noodig ware. En zoolang niet de menigte dier boekskens invloed heeft op de waarde der opgenomene stukken mag men er vrede mede hebben. Of er de Uitgevers rekening bij vinden, is in zooverre buiten ons. In één opzigt evenwel spijt ons die groote vermenigvuldiging,

{==56==} {>>pagina-aanduiding<<}
voor zooverre zij invloed heeft en moet hebben op het Mengelwerk der Tijdschriften. Doch, al raadden wij nu nog zoo tegen vermeerdering van Almanakken, wij gelooven niet, dat het baten zou. En dat de Vlinder er weder een meer is, dat is een fait accompli. Deze nieuweling onderscheidt zich van de meeste anderen, deels door het niet hebben van plaatjes, zeker ten gevalle der goedkoopheid, deels door het verzwijgen van de namen der medewerkers, dat stelselmatig schijnt te zullen zijn. Wij kunnen dezen jaargang inderdaad als lezenswaardig aanbevelen, en moeten ons wegens onze beperkte ruimte van alle uitweiding verschoonen.
Met eene eenvoudige aankondiging wilden wij echter eenen nieuwen pracht-Almanak niet heenzenden, en tot een eenigzins gedetailleerd verslag hebben wij geene plaats meer. Daarom zullen wij den sierlijken Vergeet mij niet, dien de Boekhandelaar noman voor het eerst heeft in het licht gezonden, tot ons volgend verslag besparen, waarbij wij, met de Provincialen, hopen aan te melden, wat ons later nog mogt worden ter hand gesteld. Dit ons eerste verslag besluiten wij met een' welmeenenden Nieuwjaarsgroet aan onze lezers, voor het tijdperk, hetwelk door de aangekondigde Almanakken aangewezen wordt.







De Slag bij Coevoorde, 1227, door Mr. J. van Lennep. Te Koevorden, bij D.H. van der Scheer. 1843. In gr. 8vo. 32 bl. f : - 50.

Wij mogen volstaan met de aankondiging van deze afzonderlijke uitgave. Het stuk vond eene plaats in den Drentschen Volksalmanak voor 1843, en, sprekende over den inhoud van dien Almanak, is er ook reeds gunstige melding gemaakt van dit gedicht des Heeren van lennep. Voor de bezitters der overige dichtwerken van onzen Legendezanger zal het niet onaangenaam zijn ook dit stukje te bezitten, dat zeker wel niet afzonderlijk zoude zijn uitgegeven, ware het niet, dat men alzoo aan hunnen wensch heeft willen voldoen. Hem maken wij dan ook bijzonder op deze uitgave opmerkzaam.








{==57==} {>>pagina-aanduiding<<}

Boekbeschouwing.




De Doopsgezinden en hunne herkomst. Eene ruwe schets van J.H. Halbertsma, benevens eene Lijkrede op Prof. P.O.C. Vorsselman de Heer, en eenige Kerkredenen van denzelfden Schrijver.

(Vervolg en slot van bl. 15.)
Meer opmerkelijk zijn echter de beide volgende zinsneden den naar dogmatischen inhoud, naar juistheid van denkbeelden en uitdrukking, en naar zuiverheid van taal en stijl, Bl. 208: ‘Wat het genootschap zijner belijdenis betrof, hij zag het voor één harer (der belijdenis?) oudste kenmerken aan, dat het (het genootschap?) de goede werken, als vruchten des geloofs en der bekeering waardig, op den helderen voorgrond plaatste, en de leer der genade, hoe dierbaar, hoe onmisbaar ter zaligheid, meer op den achtergrond schoof, een kenmerk, hetwelk zij (de belijdenis?) vooral in de 18de eeuw tot scherpe omtrekken ontwikkeld had.’ Ik wil eens voor een oogenblik laten gelden, dat de oude Doopsgezinden, om met den Heer halbertsma te spreken, ‘de goede werken op den helderen voorgrond plaatsten;’ maar hoe kan hij dan toch die werken vruchten des geloofs en der bekeering noemen? (het woord waardig is blijkbaar overtollig en daarom hinderlijk.) De wortel, of de stam, waaruit de vruchten voortkomen, zal toch wel ‘in het rijk der genade’, even als in het rijk der natuur, vóór de vruchten gaan. En is de leer der genade, zoo als Z. Eerw. teregt beweert, de wortel der goede werken: hoe is het dan toch mogelijk, dat de oude Doopsgezinden ‘die leer meer op den achtergrond schoven’? Doch neen, die mannen hadden veel te heldere hoofden, om zoo verward te redeneren, als hun naneef hen hier laat doen. Maar nu, de dogmatische inhoud van deze plaats? Ja, men ziet, de man heeft wel eens gehoord

{==58==} {>>pagina-aanduiding<<}
van eene eigenaardige ontwikkeling en rigting der leerstellige godgeleerdheid onder zijne ‘vaderen,’ maar alles is bij hem confuus gebleven, en wat hij er van zegt, is een nieuw bewijs, dat hem de gave ontbreekt, om zijne begrippen geregeld en duidelijk zich voor te stellen en uit te drukken. Ik wil hem een weinig op den weg helpen, en weet daartoe geen beter middel, dan hem met eene verklaring over zijn onderwerp bekend te maken, die niet uit de schriften van menno zelven (want bij hem zou de Heer halbertsma eene orthodoxie vinden, waarvoor hij bang zou worden), of uit de geloofsbelijdenissen (want de Heer halbertsma zou deze als lang versleten verwerpen) ontleend is, maar die gevonden wordt bij galenus abrahamsz een' man, gelijk hij misschien zal weten, om zijne vrijzinnige denkwijze onder zijne geloofsgenooten der vorige eeuw verketterd, den voornamen grondlegger van de vroegere zoogenoemde Lamiste (niet Lammiste) Doopsgezinden, waartoe hij zich zelven en zijne vaderen zoo gaarne rekent. Deze schrijver zal op dit punt ten minste wel een historisch geloof bij hem vinden. Door hem aldus met het hoofd op het beginsel dier vaderen te stooten (om zijne pittige taal eens te gebruiken) geef ik misschien aanleiding, om hem, die zoo gaarne voor eene type van den Doopsgezinde wil doorgaan, in zijn oordeelen en preken aan dat beginsel wat meer getrouw te maken. Galenus nu zegt in zijne Korte Grondstellingen LXXI het navolgende: ‘Wij worden voor God niet geregtvaardigd uit onse werken, ofte door onse werken als verdienstelijke oorsaken onzer saligheid, maar door de loutere genade Gods, welke is in Christus Jesus, onsen Heer, nogtans niet sonder het geloove en evangelische werken, die als
noodsakelijke voorwaarden aan de sijde des menschen, tot verkrijging van onse eeuwige saligheid, vereischt worden,’ welke stelling hij door het aanhalen van vele schriftuurplaatsen staaft. Hierbij voeg ik eene getuigenis van jan klaasz van grouw, (De Leer der Doopsgezinden verdedigd enz.) den hoogliberalen vriend en verdediger van galenus tegen den meer regtzinnigen Doopsgezinde douwe feddriks. Wij lezen in het ge-
{==59==} {>>pagina-aanduiding<<}
noemde geschrift, bl. 192: ‘De Doopsgezinden hielden de omkeering en wedergeboorte, hoe mogelijk, volkomen en noodzaakelijk aangedrongen, in geenen deele voor verdienstelyk en een oorzaak der zaligheid, maar enkelyk voor een noodzaakelyke voorwaarde, zonder welke God, volgens de openbaaring van zijne wil, hen dat groote goed niet geliefde te schenken. Christus hielden zy alleen voor hunnen Zaligmaaker, schreeven hem 't begin, 't midden en 't einde van hunne zaligheid; en hunne daden niets, noch veroorzaakende noch bewegende, toe, als in 't Godlyk welbehaagen, over wiens wijsheid en liefde zij zich eerbiedig verwonderden; wien zy als diergekochten verheerlykten in hun geheel oprechte ligchaam, ziel en geest, welke hem toebehoorden, en tegen wien zij meenden de grootste ongerechtigheid te begaan, als ze zich zelven, die zyn eigendom geworden waaren, door de zonde van hem vervreemdden. Dat dan 't eeuwig leven een loon wierd genoemt, geschiedde zonder aanmerking van verdienste, alleen in betrekking van gevolg, of uitdeeling op zekere daad, schoon anders geheel ongelyk, dewijl 't niet was overeenkomende met de werken der menschen, maar alleen moest gehouden worden voor een genadengift in Jesus Christus, ja als een Rykdom der genade, in geenen deele met onze Godvruchtigheid en daden gelykmatig. Van verdiensten der menschen, schoon men naar de geboden des Evangeliums leefde, hadden de Doopsgezinden met reden de grootste
afkeer.’
Ik heb mij de moeite getroost, deze woorden over te schrijven, omdat ik wenschte, dat dezelve niet alleen ter kennis van den Heer halbertsma kwamen, maar ook in wijderen kring vernomen wierden, waar men nog wel eens van oud-doopsgezinden geest hoort spreken. Maar wie is toch die jan klaasz van grouw, die hier als eene autoriteit wordt aangehaald? vraagt iemand misschien. Ja, lezer, het is wel de moeite waard, dezen man te leeren kennen. Het is niet meer dan een zoogenoemde liefdeprediker onder de Doopsgezinden der vorige eeuw, in Friesland, die zijnen naam ontleende van de geboorte-
{==60==} {>>pagina-aanduiding<<}
plaats des Heeren halbertsma, het dorp Grouw, waar hij eene gemeente bediende; een man, die in zijn voorkomen en zijne manieren wel even ‘eenvoudig’ zal geweest zijn, als zijn naam eenvoudig luidt, maar die tevens de schranderheid en degelijkheid bezat, waardoor de kenners van een bepaald vak van wetenschap in of uit het genoemde gewest zich meestal onderscheiden; een man, die, al sloofde hij zich niet af, om over eenige vreemde, weinig beoefende en buiten zijnen kring omloopende talen nu en dan een woord te kunnen medepraten, nogtans eenen voor zijnen tijd zuiveren Nederduitschen stijl schreef; die toonde bekend te zijn met het N. Testament in het oorspronkelijke, en desgelijks met de schriften van Kerkvaders, Hervormers en latere beroemde Theologanten (*); met één woord, een man, die was wat hij wezen moest en die deed wat hij doen moest, dat wil
zeggen, een kundig en ijverig Godgeleerde, een vurig liefhebber en voorstander van zijne kerkgemeenschap, wien het noch aan de bevoegdheid, noch aan den moed ontbrak om er voor op te treden, wanneer hij haar in haar wezen en werken, zelfs door eenen zijner medebroeders, miskend rekende. Zoo mogen wij ons jan klaasz van grouw, een' ‘der vaderen’ van Ds. halbertsma, mogelijk met Z. Eerw. uit denzelfden stam gesproten, voorstellen; en zou het getuigenis van zulk eenen man in dezen niet wel iets bij hem afdoen? Zou de kennismaking met zulk een' degelijken, echt doopsgezinden Fries, zoo als hij meermalen met zigtbaar welgevallen teekent, hem niet aangenaam zijn? Nog sta hier een kort, maar even voldingend woord van k. van huijzen: Godgeleertheit der Doopsgezinde Christenen enz. over dezelfde stoffe: ‘Ontmoeten ons de voorwaarden die van den mensch zijn afgeëischt, om de goederen

{==61==} {>>pagina-aanduiding<<}
van het N. Verbond deelagtig te worden’ zegt de wakkere man bl. 113, ‘deze zijn voornamelijk geloof, bekeering en goede werken.’ Mogt evenwel Z. Eerw. deze schrijvers, als te oud en nog te veel aan vroegere begrippen gehecht, verwerpen, zoo verwijs ik hem naar de bekende en sedert het midden der vorige eeuw in onze Gemeenten vrij algemeen, ja welligt door hem zelven in zijne jeugd, gebruikte Vragen over den Godsdienst - door de Leeraren der Christelijke Doopsgezinde Gemeente te Harlingen, 1751. Hij zal in deze mannen voorzeker gaarne de vertegenwoordigers van de dogmatische rigting erkennen, die hij bij uitsluiting doopsgezind noemt. Laat hem nu uit de auteurs, in dat boek aangehaald, het antwoord maar opmaken op vraag 273: ‘Waarom wordt het geloof als een pligt aangemerkt, en waarin bestaat deszelfs eigenlijke waardij?’ alsmede op vraag 283: ‘Hoe brengt het geloof de gehoorzaamheid voort?’ en ik zal voldaan wezen. Ook beslist immers reeds de wijze, waarop de vragen gesteld zijn, het punt in geschil. Doch ik schaam mij in de daad, ter verdediging van mijne kerkgemeenschap in den tegenwoordigen tijd, nog langer stil te staan bij een punt, dat als 't ware op iedere bladzijde des Evangeliums uitdrukkelijk geleerd, en door geen' Protestantsch Christen ontkend wordt (*), behalve door den predikant bij de Doopsgezinden te Deventer, Ds. halbertsma.
Op de bovenaangehaalde zinsnede laat Z. Eerw. dit hoogst merkwaardig berigt volgen: ‘Hij (de afgestorvene) konde het dus niet anders beschouwen dan als eene verandering van hoofdbeginsel en als eene toenadering ter versmelting in secten, van welke de vaderen afkeeriger waren dan hunnen artsvijand zelven (!?) dat latere leeraars deze orde des heils begonnen omtekeeren, leerende niets dan menschelijke doemwaardigheid, bloedvoldoening, lijdelijk genadeloof, (is dit woord, welluidendheidshalve, met opzet, of alleen onwillekeurig en, bij gemis van kalmte,

{==62==} {>>pagina-aanduiding<<}
in den vurigen stroom der rede, verkort?) duivel, erfzonde, en wat van die stoffe meer zij, en daarentegen het doemvonnis uitsprekende over de zede-leerredenen der vaderen.’ Men ziet, dit is con amore gesteld, maar ook naar waarheid?... Het is zoo; en ik vind geene de minste reden, om het te ontkennen of te verbloemen; er heeft, sedert de laatste tien, twintig jaren, eene verandering in de theologische denk- en ook predikwijze onder de jongere Doopsgezinde leeraars zich geopenbaard; maar dit is eene verandering, die, voor een goed deel, alleen overstaat tegen eene andere en vroegere verandering, die voor eenen tijd heerschappij verkregen had, zonder zelfs algemeen te wezen, en die allerminst regt had, zich als de ware uitdrukking van de doopsgezinde rigting te doen gelden. Want ook in onze kerkgemeenschap, gelijk overal, had zich bij sommigen, door verkeerd gebruik der wijsbegeerte, eene rigting geopenbaard, die, Gode zij dank! wel niet door allen even streng werd volgehouden en bij allen dezelfde gevolgen had, maar die toch aan de geopenbaarde waarheid haar volkomen regt niet wedervaren liet, en zich dus vooral aankantte tegen die gedeelten der Openbaring, welke door menschelijke redenering in 't geheel niet gevonden of ook begrepen kunnen worden. Het is mij echter onmogelijk daarover hier ter plaatse in bijzonderheden te treden, en ik moet aan den Heer halbertsma zoowel het bewijs overlaten, dat onze ‘latere leeraars’ - men ziet, de man spreekt algemeen - ‘niets leeren dan menschelijke doemwaardigheid, bloedvoldoening, lijdelijk genadegeloof, (- dat leert zelfs niet de kundige streng orthodoxe Calvinist, want volgens dezen is hij, die eens onder de genade is, de werkzaamste van allen -) duivel, erfzonde, en wat van die stoffe meer zij,’ als het oordeel over al de onderscheidene punten, die
hij hier op eene wonderlijke wijze door elkander haspelt. Wat mij aangaat, ik kan kwalijk veronderstellen, dat hij zelf, bij eenig nadenken, in de juistheid en waarheid van 't geen hij als beschuldiging aanvoert, gelooft. Doch ik meen, helaas! grond genoeg te hebben, om te mogen verzekeren, dat de wezen-
{==63==} {>>pagina-aanduiding<<}
lijke grieve van den man geene andere is, dan dat onze ‘latere leeraars’ prediken en onderwijzen, dat het geloof de stam is, waaruit de goede werken als vruchten voortkomen; iets, waardoor, zijns inziens, ‘de orde des heils wordt omgekeerd.’ En als dat zoo is, dan dank ik voor mij God, dat ik in mijne betrekking tot die verandering iets heb mogen toebrengen, want dan heb ik medegewerkt, om mijne geloofsgenooten terug te leiden tot den weg der waarheid, die even zeer door het gezond verstand, als door de H. Schrift aangewezen wordt. Wel verre toch van met den ‘kerkredenaar’ te vreezen, dat de leer (niet leerwijze) van het geloof ‘opleidt om te zondigen, opdat de genade des te grooter zoude worden,’ (die oude beschuldiging, welke reeds paulus moest hooren en die telkens tegen de Hervormers hernieuwd werd) moet ik bekennen, eene geheel andere ondervinding dan de afgestorvene, hieromtrent te bezitten. Ik heb overal de meeste Christelijke deugd gevonden, waar het geloof, als de groote beweegkracht, het geheele hart vervult. Maar waarlijk, er behoort veel onkunde van de leer en den redeneertrant van paulus, veel verwardheid en verwaandheid, of veel kwaadwilligheid toe, om, door het ongemotiveerde aanhalen van de bovenstaande, uit het verband gerukte, neen, met eene tegenovergestelde bedoeling gebezigde, woorden des Apostels, den minkundige zand in de oogen te strooijen, de Evangelische, en daarom Protestantsche en ook Doopsgezinde, leer van het zaligmakend geloof te misvormen, en alzoo de
dierbaarste gave van Gods liefde als iets gevaarlijks voor te stellen, omdat het booze hart er misbruik van maken kan. Het schijnt echter boven het vermogen of boven den wil van den Heer halbertsma te gaan, zich eene zaak geheel op zich zelve en afgescheiden van mogelijk misbruik voor te stellen en onpartijdig te beoordeelen.
Dit komt nog meer uit in de navolgende alleropmerkelijkste zinsnede: (bl. 219) ‘Onder de merkwaardigheden, welke onze ontslapene vriend van de vaderen had overgehouden, behoorde vooral het innig verband hetwelk zij

{==64==} {>>pagina-aanduiding<<}
bragten tusschen de Godsdienst en het burgerlijk leven.’ Zou men niet zeggen, dat er hier sprake is van eene verzameling van rariteiten, waarvan er sommige zoek geraakt of versleten, andere verkocht of present gegeven, en enkele overgehouden zijn? En wat nu is die merkwaardigheid, welke de prediker bedoelt, als door den afgestorvene overgehouden? Voorzeker eene gewigtige waarheid, zoo als gij ziet, lieve lezer! eene waarheid, die dagelijks door alle Christenen, van welke benaming ook, practisch helaas! tegengesproken wordt, maar die als waarheid, gelijk zij hier ter plaatse voorkomt, nog nooit door eenen belijder des Evangeliums ontkend is of ooit ontkend zal worden, en wel om de zeer eenvoudige reden, dat dit alle Christendom zou opheffen, de waarheid namelijk, dat Godsdienst en leven in een onverbrekelijk verband staan. En dat noemt de Heer halbertsma eene merkwaardigheid, uit vroegere tijden overgehouden!... Door dit verband te handhaven, onderscheidden zich de vaderen des afgestorvene van de overige Christenen!... Doch die vereerende onderscheiding zal ook onder de Doopsgezinden niet lang meer duren. ‘Tegenwoordig,’ zegt hij, ‘begint men ook onder ons dat verband los te maken, (dat is, met andere woorden: het begint nu onder de Doopsgezinden te gaan, gelijk het onder Roomschen, Hervormden, Lutherschen en Remonstranten, sedert lang gegaan is, t.w. dat men in de prediking de Godsdienst van het leven afscheidt!) en velen bepalen (natuurlijk ten gevolge daarvan) de Godsdienst tot het huis des Heeren en den dag des Heeren, terwijl de overledene van de vaderen geleerd had, dat de hoofdzaak ook dan noch achterbleef.’ Met opzigt tot dit verband, dat, naar zijne voorspelling, weldra ophouden zal ook onder zijne geloofsgenooten
eene merkwaardigheid te zijn, spreekt hij daarna van ‘schoon gegalmde gebeden, zalvende gesprekken en dierbare kerkredenen die bij den afgestorvene zoo vele luidende schellen waren, (1 Cor. XIII:1?) wanneer men zijnen natuurgenoot (Kaffer of Vuurlander? Samojeed of Nederlander?) beneed en onderkroop, wanneer men zijn

{==65==} {>>pagina-aanduiding<<}
woord brak, zijne schulden niet betaalde of den lande eenen enkelen penning te kort deed.’ Zie, lezer! zulke perioden zijn, mijns oordeels, naar inhoud en vorm, vrij wat grooter merkwaardigheden, dan al de leerstukken, door den afgestorvene van ‘de vaderen’ overgehouden; het zijn ware curiositeiten op zich zelve, en zij zijn dit te meer, omdat zij komen uit den rijken schat van den man, die voor een' der eerste kenners van het Nederduitsch hier te lande - althans doorgaat, en die verklaart, er groot belang in te stellen, dat (bl. 130) ‘door het onderwijs in de wis- en natuurkunde, de grond gelegen wordt tot naauwkeurig onderscheiden en gezond besluiten’! Nu - de zoo afgodisch vereerde taalkunde zal dan ook gewis met welgevallen de uitgelezene offers aannemen, door haren dienaar hier op haar altaar neêrgelegd; de logica zal voorzeker roem dragen op de treffelijke proeven van juistheid van denkbeelden en bepaaldheid van uitdrukkingen hier voorkomende; (altemaal vruchten door den man gegaderd in den kweekhof van zijnen ‘dierbaren meester van swinden’!) de Christelijke liefde.... maar neen, de zaak is te heilig, om ze, in navolging van den ‘kerkredenaar,’ door het bezigen van bitse sarcasmen te willen verlagen. Verontwaardiging maakt zich van ieder' welgezinde meester over zoo snooden laster bij zoo onbegrijpelijke onkunde en onbekwaamheid. Men voelt zich onwillekeurig gestemd, om voor den ongelukkigen man te wenschen en te bidden, dat het oog zijner ziel nog aan deze zijde des grafs moge geligt worden van dien cataract der hooghartigheid, welke hem het hoofd doet draaijen, de voorwerpen rondom hem benevelt en misvormt, zijn binnenste met wrevel vervult en zijne levensvreugde vergalt. Doch ik denk waarlijk wel eens, tot zijne verontschuldiging, dat het hem gaat even als den H. augustinus, die in de
jaren zijner jongelingschap, uit zucht om zich te onderscheiden, de wonderlijke liefhebberij had, om zich slechter voor te doen dan hij in de daad was, en daartoe allerlei guitenstreken als door hem bedreven, plagt te verzinnen. Dat zou zeker wel heel vreemd zijn in eenen man van

{==66==} {>>pagina-aanduiding<<}
zoo ver gevorderden leeftijd; maar die ongelukkige zucht, om in denk- en handelwijze van anderen af te wijken, kan een' mensch al rare parten spelen. En ik moet, helaas! nog meer teekenen van deze ongesteldheid vermelden, waaraan de man zoo jammerlijk lijdt.
Het bijvoegsel toch, waarmede de aangehaalde periode sluit, dat onze ‘latere leeraars het doemvonnis uitspreken over de zede - leerredenen der vaderen,’ is, gelijk trouwens zoo veel in deze redevoeringen, hoogst eenzijdig, overdreven, en dus onwaar. Het is zoo; er zijn vele zedepreken gehouden, die onze ‘latere leeraars’ niet geleerd hebben als voorbeelden van Christelijke predikatiën, of als modellen van Christelijke leerredenen over bepaalde gedeelten der Christelijke zedeleer, te beschouwen, b.v. die van den Heer halbertsma; maar zijn dan deze zedepreken de leerredenen, ja de ‘zede-leerredenen der vaderen’ geweest? Ik durf verzekeren, dat de homiletische letterkunde der Doopsgezinden hier te lande er geene wederga van oplevert. En wie zijn dan toch die ‘vaderen,’ waar de man telkens den mond zoo vol van heeft? Niet de oude Doopsgezinden uit het laatst der 17de en het begin der 18de eeuw, want die bewaarden, gelijk wij gezien hebben, het Evangelische beginsel, dat de goede werken uit het geloof moeten voortkomen, en bouwden hunne zedeleer, zonder wijsgeerige methode, alleen op de H. Schrift. Of zijn het de Doopsgezinden, b.v. uit het midden der vorige eeuw, die, den loop der wijsgeerige studiën bij de Engelsche Godgeleerden volgende, de pligtenleer meer uit wijsgeerige beginselen afleidden en voordroegen? Het schijnt wel, dat de Heer halbertsma als Doopsgezinde geene andere ‘vaderen’ wil erkennen. Mogt ik mij hierin niet bedriegen, zoo gelieve Z. Eerw. met gelatenheid de teregtwijzing aan te nemen, vooreerst, dat ook die ‘vaderen’ met hem niet overeenstemmen, en ten andere, dat het verschil tusschen hen en onze ‘latere leeraars’ het doopsgezinde ‘hoofdbeginsel’ niet raakt. Verder strekke het tot geruststelling van den man, die stilzwijgende zich over de leiding van de studiën der kweekelingen
van ons Se-
{==67==} {>>pagina-aanduiding<<}
minarium toont te bekommeren, dat al die ‘latere leeraars’ onderwezen zijn, en dat onze toekomstige leeraars nog steeds onderwezen worden, om, na een' geregelden cursus in de wisen natuurkunde, zich bij hunne godgeleerde studiën van de wijsbegeerte, als een onmisbaar hulpmiddel, te bedienen, maar tevens om in de zedeleer het Christelijk beginsel op den voorgrond te plaatsen. Ook zij ontvangen den raad, om op den Christelijken leerstoel over de zedeleer in 't algemeen en over de pligten afzonderlijk, te handelen, maar hun wordt tevens ernstig aanbevolen, om in die zedeleerredenen van het Evangelische standpunt uit te gaan. Zij worden met allen nadruk gewaarschuwd, om niet, gelijk Z. Eerw. gewoon is te doen, den tekst enkel als motto te gebruiken, of liever te misbruiken, dat met het wezen van de preek niets te doen heeft, en dus zonder nadeel kan wegvallen; maar hun wordt de noodzakelijkheid ingeprent, om hunne geheele rede voor eene gemeente met de uitspraken, en wat meer zegt, met den geest van Gods Woord en den persoon van christus te verbinden, die voor hen de Behouder en Zaligmaker is. Het gezegde van den Heer halbertsma kan voorts tot een nieuw bewijs verstrekken, dat in het beoordeelen der godsdienstige rigting van anderen niets zoo zeer te betreuren valt als bekrompenheid, en dat de zoogenoemde liberalen van onzen tijd juist het minst liberaal zijn, daar zij in alles vrijheid voor zich eischen, terwijl zij dezelve aan hen weigeren, die met hen niet overeenstemmen. Waarom toch die verandering in onze kerkgemeenschap zoo bitter veroordeeld? Hij moge haar in een' kwaden zin en smadelijk ‘wereldbekend’ noemen; doch indien dit predikaat van haar geldt, dan beschouw ik het als eene eer, waarmede ik even min als voorzeker mijn geliefde Ambtgenoot, uit bescheidenheid, mij zou hebben durven vleijen, maar die ik, op gezag van Z. Eerw., met dankbaarheid voor onze
Kweekschool, aanneem. Maar is die verandering welligt door onmatigen ijver voor al wat nieuw is, en uit afkeerigheid van al wat oud is, te weeg gebragt? en, met minachting of miskenning van het goede uit vroegeren

{==68==} {>>pagina-aanduiding<<}
tijd, heimelijk voorbereid en bewerkt, en door min edele middelen doorgedreven? Niets van dat alles. Zij is als van zelf en van lieverlede ontstaan, gelijk trouwens al wat waarachtig goed heeten mag. Zij kan daaruit genoegzaam, ja alleen verklaard worden, dat onze ‘latere leeraars’ onderwezen zijn, om niet als blinden en dooven en ongevoeligen, maar met volle zelfbewustheid hunnen belangrijken leeftijd door te brengen, en dat zij van de gelegenheden tot hunne vorming, hun door God verleend, ijverig en dankbaar gebruik gemaakt hebben. De Heer halbertsma toont, in dezen van een ander gevoelen geweest te zijn. Hij heeft de gewigtige verschijnselen op het gebied der godgeleerdheid in zijnen tijd laten voorbijgaan, zonder eenige kennis daarvan te nemen. Hij is dus op zijn standpunt blijven staan, voor zoo veel hij namelijk gezegd kan worden er een gehad te hebben. Reeds vroeg en vóór geruimen tijd heeft hij zijnen kring getrokken en gesloten, ja hij schijnt ook nog niet te kunnen begrijpen, dat een Godgeleerde onder ons de vorderingen in zijne wetenschap te zijnen nutte kan aanwenden, zelfs tot het wijzigen van zijne rigting, en nogtans een Doopsgezinde in den waren zin des woords blijven kan. Wat zal men van zulk eene denk- en handelwijze zeggen? Ik wil er hem niet om veroordeelen en laat haar gaarne voor zijne rekening. Alleen neem ik de vrijheid te vragen, of het onbekrompen heeten mag, andere Godgeleerden te veroordeelen, omdat zij met hunnen tijd, gelijk men het noemt, zijn voortgegaan, en daarom eenigzins van hem verschillen, die verkozen heeft te blijven stilstaan, en die nog altoos oog en ziel en zin gesloten houdt voor het licht, dat de theologische wereld rondom hem zoo helder en schoon bestraalt? Of heeft de Heer halbertsma welligt het regt, dan alleen met schamperen hoon over onverschoonlijke traagheid te klagen, wanneer men hier te lande op het
gebied van taalstudie, etymologie enz., naar zijn zeggen, geen' gelijken tred houdt met - hem (!) en met beroemde buitenlanders, in de stralen van wier gunst hij zich met zoo veel welgevallen bakert? Moet dan de godgeleerdheid bij

{==69==} {>>pagina-aanduiding<<}
uitsluiting eene stationaire wetenschap heeten? Men zou in de daad zeggen, dat de man zich de zaken zoo voorstelt, hoe ongeloofelijk zulk eene dwaasheid ook schijnen moge. Maar zou het toch niet veiliger en billijker zijn, dit gevoelen eens bij het licht van de geschiedenis onzer broederschap te bezien? En zou men dan niet tot de overtuiging komen, dat b.v. joannes stinstra een even goede Doopsgezinde was als galenus abrahamsz, ofschoon hij de in zijne dagen meer heerschende rigting der Engelsche Godgeleerden volgde? dat Prof. hesselink, door mij vrij wat langer gekend en in zijne voortreffelijkheid niet minder vereerd, even getrouw het ‘hoofdbeginsel’ van zijne kerkgemeenschap bewaarde als de beroemde Harlinger leeraar, hoewel hij zijne theologische rigting had laten wijzigen door semler, ernesti, döderlein, morus en andere Duitsche Godgeleerden van zijnen tijd? Of was joannes deknatel, die door zijne talrijke geschriften, vooral onder onze Hoogduitsche geloofsgenooten, nog in zegening leeft, bij zijne piëtistische rigting, minder doopsgezind, dan zijn ambtgenoot klaas de vries? een man, in wien de Heer halbertsma een zijner doopsgezinde modellen meent te zien (bl. 378), maar wien hij deze eer voorzeker niet zou hebben aangedaan, zoo hij met diens orthodoxie bekend geweest was. De bewijzen voor dit gezegde, waarvan hij zekerlijk vreemd zal opzien, staan te allen tijde te zijner dienst. Of was a. hulshoff (niet hulshof), mede door hem geciteerd als de uitmuntende lijkredenaar van den genoemden de vries, aan het doopsgezinde ‘hoofdbeginsel’ minder getrouw, en hechtte deze minder waarde aan de philosophie, (naar de vernuftige voorstelling van Z. Eerw. de ijzeren pot uit de fabel, die, bij de zamenhorting met den aarden pot der
orthodoxie, den laatsten noodwendig verbrijzelt!) toen hij zijn philosophisch betoog van de leer der voldoening uitgaf, en dus toonde, in het gevoelen van den Schrijver wegens de verhouding van philosophie en orthodoxie niet te deelen, dan b.v. zijn mededienaar in de Amsterdamsche gemeente, de geleerde en echt on-
{==70==} {>>pagina-aanduiding<<}
bekrompene (*) w. de vos? wiens opvolger, en wat meer zegt, wiens vriend ik mij eene eere reken geweest te zijn. Maar men ziet, hoe de Heer halbertsma de zoo hooggeroemde en ook mij dierbare, doopsgezinde vrijheid in zaken des geloofs verstaat. Een nieuw bewijs voor het reeds gezegde, dat het radikalismus even min in het godsdienstige, als in het staatkundige, met het ware begrip van vrijheid bestaanbaar is; en dat de zoogenoemde liberale Godgeleerden van zijn slag even erge gewetenstirannen zijn, als de zoogenoemde orthodoxe ooit geweest zijn, of zich nog heden te dage betoonen. - Wat in de bovenaangehaalde zinsnede nog meer ligt opgesloten, zou ik even goed óf kunnen verklaren, óf weêrleggen, indien ik niet vreesde in personaliteiten te treden en vooral mij zelven in de zaak te mengen. Mogt de Heer halbertsma echter begeerig zijn, dit privaat te vernemen, of heeft hij den moed er mij openlijk toe te noodzaken, zoo kan hij er op rekenen, dat ik hem geen antwoord zal schuldig blijven. In dit laatste geval komen de gevolgen te zijner verantwoording.
Na deze breedvoerige, maar helaas! noodzakelijke, uitweiding, keer ik tot de lijkrede terug, om nog een staaltje bij te brengen van de wijze, waarop Ds. halbertsma, bij het uitspreken van dezelve, zijne gemeente gesticht heeft. Hij zegt (bl. 210) van den afgestorvene: ‘Hoe smolt zijn hart in zijn binnenste op de gedachte van het naamloos lijden, waaraan millioenen onzer natuurgenooten door de valsche rigting van staatkunde en nijverheid in Europa thans zijn prijsgegeven, zonder zelfs de hoop op eene betere toekomst over te houden.’ Men ziet ook hier, dat het materiële welzijn der maatschappij den Evangeliedienaar bijzonder ter harte gaat, maar tevens, dat hij zijne liefde niet binnen de enge grenzen van zijn vaderland en werelddeel beperkt - neen, dat hij alle bewoners der aarde - zijne natuurgenooten, (al weder dit geliefkoosde woord!) daarmede omvangt! Van ingeno-
{==71==} {>>pagina-aanduiding<<}
menheid met, laat staan van deelneming aan pogingen ter bevordering van zedelijke en godsdienstige belangen, zoo als het Bijbel-, Zendeling-, Tractaatgenootschap, de Maatschappij Tot Nut van 't Algemeen, voor de zedelijke verbetering van gevangenen, en vele dergelijke nuttige inrigtingen hier te lande en elders, is dan ook nergens sprake. Bovendien kunnen deze woorden wederom ten bewijze verstrekken, dat de man toch van alles weet, en wel, naar het althans schijnt, het meest van datgene, wat men bij een' predikant het minst zou zoeken. Hij kent, gelijk men ziet, de gebreken der tegenwoordige politiek en staathuishoudkunde van Europa, en zijn toon van verzekerdheid waarborgt ons, dat hij ook de middelen kent om ze te verbeteren. O, wisten onze Ministers van binnen- en buitenlandsche Zaken maar, welk een man die Ds. halbertsma toch is: welligt dat ons land gered ware!...
Wanneer ik nu de trekken, in de lijkrede verspreid, tot één beeld zamenvoeg, en mij den echten Doopsgezinde van onzen tijd - den regtvaardige, vertegenwoordig, dan staat voor mij een man, ‘bij wien alle zielsvermogens in eene juiste evenredigheid tegen elkander zijn afgewogen;’ (bl. 191) ‘die volkomen kennis bezit van den regeringsvorm van het land zijner inwoning;’ (bl. 192) die ‘vreemde landen bezoekt om op eene grooter schaal te leeren denken en zich wijder uit te zetten;’ (bl. 193) die ‘eenen geest van kracht en vastheid heeft;’ (bl. 195) die ‘wakker is in het spreken en doen,’ (bl. 197) en ‘deelneemt in de lotgevallen, omstandigheden, denkbeelden en vermaken der hem omringende menschen;’ die ‘een aangenaam en onderhoudend lid der algemeene zamenleving is;’ (bl. 199) die ‘niet allerlei gedaanten aanneemt en met allerleijen wierook in de rondte zwalmt;’ (bl. 200) die ‘aan geen ander wezen dan aan God iets te danken heeft;’ (bl. 201) die ‘een onafhankelijk vermogen bezit, dat hem onafhankelijkheid van karakter bijzet’; (bl. 202) die ‘alle menschen voor God als gelijk beschouwt;’ (bl. 203) die ‘de goede werken op den helderen voorgrond plaatst, en

{==72==} {>>pagina-aanduiding<<}
de leer der genade op den achtergrond schuift;’ (bl. 208) die ‘met liefde omvangt alles wat mensch op aarde genoemd wordt;’ (bl. 210) die ‘weduwen en weezen bezoekt in hunne verdrukkingen;’ (bl. 211) die ‘geen gemor verheft tegen 't besluit des oneindige, hetwelk hem naar menschelijke oogen ontijdig afroept;’ (bl. 213) en in wiens karakter derhalve ‘de godheid den waarborg vindt voor eene zich geheel aan haar verpandende dienst en gehoorzaamheid.’ (bl. 197) Slechts één woord, lieve lezer! Sla uwen Bijbel eens op, en vergelijk met de meeste trekken van deze teekening eener zoogenoemde doopsgezinde zelfstandigheid de beschrijving, welke de Apostel paulus van zijne zelfgenoegzaamheid geeft, als hij zegt: (Phil. IV:11) Ik heb geleerd vergenoegd te zijn in 't geen ik ben; of, gelijk er staat: Ik heb geleerd mij zelven genoeg te zijn in 't geen ik ben. (ἐγὼ ἔμαθον ἐν οἱς εἰμί αὐτάρκης εἶναι.)

De pijnlijke taak is ten einde gebragt, die ik vrijwillig, maar alleen uit gevoel van pligt, op mij genomen heb. Zij is mij zwaar gevallen. Dat werk heeft mij geschokt en eenige kostbare dagen van mijn leven verbitterd - dit kan ik voor God betuigen! - want ik heb tegen eenen geloofsgenoot moeten optreden, tegen eenen medebroeder in de heilige bediening, en wat meer zegt, ja onbegrijpelijk schijnt, ter verdediging van den goeden naam en de eer mijner kerkgemeente tegen hem! De geschiedenis der Nederlandsche Doopsgezinden kent, helaas! vele geschillen, met anderen en onder elkander gevoerd, maar dezelve behooren, Gode zij dank! tot eenen lang verloopen tijd; en wanneer jeugdige sektenijver de herinnering daarvan in onze dagen zoekt op te wekken, zoo vindt dit in de afkeuring van alle kundigen en weldenkenden buiten en zelfs binnen den kring, waarin het zich openbaart, een' verdienden loon. Het geschil, dat de Heer halbertsma, met miskenning van zijnen leeftijd, in den boezem van zijn eigen kerkgenootschap tracht op te wekken, is echter even zeer eenig in zijne soort, als de lof,

{==73==} {>>pagina-aanduiding<<}
door hem aan ‘de vaderen’ gegeven, en zijn veroordeelend gispen van de veranderde rigting onzer ‘latere leeraars’ eenig in hunne soort mogen heeten. Men ziet hieruit, dat ik aan deze kerkredenen, ja aan dit gansche boek, mede de gedachte hecht van een geschil onder de Doopsgezinden hier te lande. De Schrijver verheft zich echter aan het slot van de ‘ruwe schets’ (bl. 406) ‘met al zijne magt tegen het vermoeden, dat hij daarin eene strijdvraag behandeld heeft.’ Hieromtrent zal het genoeg zijn, eenvoudig te verwijzen naar den aanhef (bl. 225) waar hij zegt ‘te beseffen, dat hij eene zeer gewaagde taak op zich neemt, daar de geschiedenis naakte waarheid spreekt, welke weinigen in ons land kunnen velen; het allerminst in hunne godsdienstige vooroordeelen; dat alle beminnaars der waarheid, ook midden in zijne dwalingen, zijn doel om waarheid op te sporen zullen billijken, terwijl de aanbidders van hun stelsel hem verdenken en in een kwaad gerucht pogen te brengen, en hij dus het kleinste, maar het beste deel der maatschappij aan zijne zijde tellen zal.’ Welligt verheft hij zich even sterk tegen mijne uitgesprokene verdenking van hem als schrijver der kerkredenen, zoodat hij mijn geschrijf daarover voor vergeefsche moeite verklaart. Mogt dit het geval wezen: ik heb geen ander antwoord, dan mijne beoordeeling van de laatste dier kerkredenen. Ik zie vooruit, dat ik door hem onder ‘de aanbidders van hun stelsel’ zal gerekend worden, die ‘de waarheid niet kunnen velen,’ en het grootste, derhalve niet ‘het beste deel der maatschappij’ uitmaken; en ik zal mij ook dit, ter liefde van mijne kerkgemeente, moeten getroosten. Ja, ik ben met mijne doopsgezinde broederschap ingenomen; (ik hoop zonder sektenijver) ik heb ze lief, lief als mijn leven, en het is daarom, dat ik mijne rust en mijne beste krachten voor haar veil
heb. Dit gevoel alleen heeft mij, bij de straks bedoelde, even onhandige als onbroederlijke hernieuwing van eenen reeds vóór honderd jaren vruchteloos beproefden aanval, het stilzwijgen doen bewaren, maar

{==74==} {>>pagina-aanduiding<<}
het heeft mij ook alleen kunnen bewegen, het bovenstaande door den druk gemeen te maken, hoewel ik meermalen in beraad genomen heb het te vernietigen en ook nu alle antwoord schuldig te blijven. Mogelijk vraagt nogtans iemand: waarom dan toch zoo vele bladzijden vol geschreven (en ik had het getal moeten verdubbelen, zoo ik al het verkeerde had willen opteekenen!) ter beoordeeling van slechts vijf zoogenoemde kerkredenen, die ik zelf, als bewijzen van gezonde redenering en Schriftverklaring en als proeven van predikkunde, ja veelzins van stijl- en taalkennis, zoo laag stel? Mijn antwoord is, dat, gelijk overal, zoo ook onder mijne doopsgezinde broeders en zusters, welgezinde, godsdienstige, maar niet genoeg kundige en doorziende menschen gevonden worden, die door den blinkenden schijn zich laten misleiden, vooral wanneer dezelve uit stoutheid, aanmatiging en blufferij aanbeveling ontleent, en die daarom eenige vingerwijzing behoeven. Het is althans de nederige wensch, om hun welligt de oogen te openen, die mij tot het schrijven en drukken van dit antwoord heeft doen besluiten. God, bid ik, make het goede, dat er in is, vruchtbaar, en doe het menschelijke en verkeerde schadeloos voorbijgaan! Dat antwoord moest, uit den aard der zaak, óf uitvoerig wezen en in bijzonderheden treden, óf geheel achterwege blijven. En zoo is het dan, ik erken het, een halfslachtig stuk geworden, een opstel, het midden houdende tusschen eene boekbeschouwing en eene verdedigingsrede of een betoog, 't welk even goed in het tweede gedeelte van dit Maandwerk zou voegen als in het eerste. Ik zal het als een teeken van belangstelling in de zaak aanmerken, als men mijne redenen billijkt, en mijne groote uitvoerigheid, om het bepaalde doel, dat ik mij voorstel, goedgunstig wil verschoonen. Is mij hier en daar een hard woord ontvallen: men vergeve het mij ter liefde van het onderwerp, dat mij warm gemaakt heeft, en uit aanmerking van den toon, die in de
beoordeelde stukken doorgaans heerscht. De Heer halbertsma vergunne slechts, dat ik mij beroepe op den doopsgezinden broeder, door hem als model

{==75==} {>>pagina-aanduiding<<}
voorgesteld. Deze ‘zondigde ook somtijds door meer en hardere waarheden te zeggen dan opregtheid van hem vorderde;’ (bl. 200) maar ‘zijn woord was juist daarom, dat het een woord uit het hart was, altijd in aangenaamheid met zout besprengd.’ (bl. 201) Mogt mijn woord dit ook voor hem wezen! Hij zelf zal zich over hardheid in het beoordeelen van de zaken, in zijn werk vervat, en van derzelver inkleeding, niet kunnen, neen - niet mogen beklagen.
Nog ééne vraag, die, naar ik mij verbeelde, bij ieder' deskundigen lezer moet opkomen. Zij is deze: Hoe is het toch mogelijk, dat de Heer halbertsma, na eene Evangeliebediening van vele jaren, zulke stukken, blijkbaar als modellen van de regte predikwijze, althans voor doopsgezinde gemeenten, heeft kunnen houden en uitgeven? Hij zelf antwoordt op deze vraag in de ‘ruwe schets’, (bl. 380) waaruit ik, in dit bijzonder geval, wel genoodzaakt ben de volgende zinsnede te ontleenen: ‘Wegens de rigting mijner studiën (dat wil zeggen, gelijk geheel ons geletterd en ongeletterd publiek weet, mijner studiën in het Angelsaksisch, Mesogothisch, Koptisch, Sankrit enz. enz. enz.) heb ik alle de jaren die er sedert mijnen academie-tijd (d.i. sedert 1813) verliepen, in eene volkomene afzondering van de theologische wereld doorgebragt.’ Staat er dat?..! Ja lezer! dat staat er met zoo vele woorden. Nu, de Heer halbertsma kan ook hier aanspraak maken op de eer, door hem zoo hoog gewaardeerd, dat hij ‘de magt- en karakter-looze (?) menigte verlaat,’ (bl. 229) en met eene zekere zelfstandigheid zijnen eigen' weg betreedt; hij staat - Gode zij dank! - geheel alléén. Er zijn meer predikanten in ons land, die, zekerlijk wel eens te veel, zich met andere, zoogenoemde liefhebberij-studiën, bezig houden, terwijl zij die van hunne bepaalde roeping verwaarloozen; maar de predikant van de doopsgezinde gemeente te Deventer, Ds. j.h. halbertsma, is, zoo veel ik weet, de éénige, die er openlijk voor uitkomt, ja er roem op draagt, dat

{==76==} {>>pagina-aanduiding<<}
hij volle dertig kostbare jaren - meer dan de helft zijns levens! - heeft laten voorbijgaan, zonder zelfs een klein gedeelte daarvan aan de edelste en heiligste van alle wetenschappen toe te wijden; aan eene wetenschap, welke met zijn eeuwig heil en dat van de hem toevertrouwde gemeente verbonden is; aan eene wetenschap, welke juist in die jaren een' zoo onmetelijken aanwas verkregen heeft; aan eene wetenschap daarenboven, welke hem eenen stand en brood geeft, en tot welker voortdurende beoefening hij daarom reeds ten duurste is gehouden en verpligt!... Maar zoo gaat het, wanneer men het predikambt aanvaardt, terwijl men in ‘de theologische wereld’ nog een vreemdeling is! Men heeft dan later niets te vergeten, en de lust ontbreekt, om nog iets nieuws te leeren. Wat zoudt gij - neen, wat zou de man zelf van eenen geneeskundige, regtsgeleerde, of, om het hem nog nader aan het hart te leggen, van eenen taalkundige zeggen, die aan zijne wetenschap eene even eervolle als aangename betrekking in de maatschappij te danken had, wanneer deze, na verloop van eene dertigjarige ambtsbediening, bekende, dat hij, ‘wegens de rigting zijner studiën, al de jaren, die er sedert zijnen academie-tijd verliepen, in eene volkomene afzondering van de medische, juridische en linguistische wereld heeft doorgebragt?’ .... Tot welke vragen zou hij zich tegen denzulken niet geregtigd achten?... Ik zou den man door de ernstige taal van paulus tot timotheus kunnen beschamen: (1 Tim. IV:15) Bedenkt deze dingen, (van uwe Evangelieprediking) weest daarin bezig, opdat uw toenemen openbaar zij aan allen, indien ik een' predikant, die zóó over zijn ambt durft spreken, voor zulke indrukken vatbaar kon achten; doch ik behoef geene gronden op te zoeken, om over zijn gedrag naar waarheid te oordeelen; hij zelf spreekt
zijn vonnis uit, zoowel elders als op bl. 145. Dat doet hij, zoo dikwijls hij in tijdschriften of almanakken op onze vaderlandsche taalgeleerden uit de hoogte neêrziet; dat doet hij met name ter aangehaalde plaats, zonder te bedenken, dat hij trek voor trek zijn eigen portret

{==77==} {>>pagina-aanduiding<<}
teekent. Daar toch gewaagt hij met verdiende minachting van de zoodanigen, die in de studie niets anders zien dan ‘een werktuig om den kost te verdienen. Is eenmaal de titel om naar een ambt te dingen, verworven,’ zegt hij zeer waar, ‘zelden bekommert men zich, om nog iets verder te leeren.’ Ongeloofelijk voorbeeld van zelfmisleiding, ja van de beklagelijkste zelfverblinding!... Voorwaar, de godgeleerdheid heeft in zijn oog nooit als de Regina op den troon gezeten, dien een vroom voorgeslacht voor haar op het gebied der wetenschappen had opgerigt; zij is - om 's mans eigene woorden voor het laatst te gebruiken - nooit voor hem geweest ‘eene kuische echtvriendin, aan welke hij door de heiligste en onverbrekelijkste banden zat vastgesnoerd, en welke hij hoogachtte niet om haar goud en gaven, maar om hare innerlijke deugden en bekoorlijkheden;’ zij is niet ‘de eerste geweest, die 's morgens bij het ontwaken voor hem stond; de gezellinne, wier vereering zijne dagen vulde en gelukkig maakte; ‘en haar beeld is niet ‘het laatste geweest, dat voor zijne matte zinnen omdoolde, als hij in de armen des slaaps nederzonk;’ (gelijk Prof. de heer gezegd wordt de natuurkunde te hebben vereerd) zij is zelfs nooit voor hem geweest ‘de boelin, welke hij aanbad, om haar vervolgens te verlaten’ - wat zeg ik! - hij heeft de godgeleerdheid alleen beschouwd en behandeld als eene gemeene dienstmaagd, die zijne keuken van het noodige voorziet! Niemand verwondere zich dan ook langer, dat hij al zijne letterkundige, en zelfs landhuishoudkundige, titels (de eerste bovendien uiterst gebrekkig) in het breede voor het publiek ten toon spreidt, terwijl hij alléén den titel van Evangeliedienaar verzwijgt! (*) Hoe ondankbaar, zelfs ten aanzien van eene zoo verdienstelijke keukenmeid! Zou men niet zeggen, dat de man zich schaamt, den naam te dragen, waarop anderen, met

{==78==} {>>pagina-aanduiding<<}
zoo veel regt, roemen?... Doch hij staat of hij valt zijnen eigenen heer!
En nu sla ik het boek digt, dat eenige dagen steeds voor mij open gelegen heeft, met het voornemen, om althans het beoordeeld gedeelte niet weder te openen, ten zij ik er toe genoodzaakt worde.
Ik eindig met de legende van de zeven slapers of Christen-jongelingen van Efezus, onder andere bij gibbon (Ch. XXXIII) te vinden en aldaar ter toepassing na te lezen. Deze, na honderd acht en zeventig jaren in een hol gerust geslapen en het tijdvak der Deciaansche vervolgingen doorgeslapen te hebben, ontwaakten eensklaps, en keken met verbazing rond in de wereld, die onder de regering van Keizer theodosius, door de invoering van het Christendom, ganschelijk veranderd was. Er is slechts een klein onderscheid tusschen Ds. halbertsma en die slapers. De eerste gevoelt zich, na zijne dertigjarige ‘volkomene afzondering van de theologische wereld,’ op het tegenwoordige gebied der godgeleerdheid niet thuis; hij staat er verlegen en arm, en maakt zich boos, omdat niemand hem verstaat of crediet voor hem heeft: de laatste hadden bij hun ontwaken nog gangbaar geld uit den vroegeren tijd in den zak, waarvoor de bakker te Efezus hun brood gaf!
Welke de gevolgen van mijn schrijven ook zijn mogen: ik zie ze met gerustheid te gemoet, omdat ik vertrouwen heb op mijne bedoelingen, op de kracht der waarheid en op het gezond verstand en de Christelijke gezindheid mijner geloofsgenooten. Mogten mijne woorden, tegen alle verwachting, hier en daar min aangename en zelfs nadeelige indrukken te weeg brengen: dat alles komt alleen ter verantwoording van den aanvaller, en deze is de Heer halbertsma.

Amsterdam, November 1843.
s. muller.






{==79==} {>>pagina-aanduiding<<}

Bijdrage tot verklaring der Wet op het Notarisambt, of Artikel 50 dier Wet toegelicht door Mr. G.A. Fokker, Advokaat te Middelburg. Te Middelburg, bij J.C. en W. Altorffer. 1843. In gr. 8vo. 60 bl. f : - 70.

Het was er verre af, dat, bij het besluit van 2 Nivose van het 12de jaar, alles, wat de daarstelling en inrigting der Kamers van Notarissen betrof, behoorlijk zou zijn geregeld. Art. 23 van dat besluit verklaarde zelf: ‘Bij het algemeene Reglement, dat, ter uitvoering der wet van den 25sten Ventôse van het XIde jaar, betreffende het Notarisambt, moet gemaakt worden, zal in de overige bepalingen, die de Kamers van tucht mogten aangaan, voorzien worden.’ Die voorziening is blijven ontbreken; en echter, hoe gebrekkig de wetgeving nog ware, hebben de Kamers der Notarissen aan het doel harer oprigting grootendeels kunnen beantwoorden, omdat zij ten minste eenigen regel hadden in de wijze van procederen. Toen Recensent lid van eene zoodanige Kamer was, is het onder anderen gebeurd, dat er aanklagt tegen een' Notaris was ingediend, ter zake, dat hij de hem toevertrouwde gelden, tot aflegging van eene hypotheek, daartoe niet had gebezigd, en het vaste goed des betaald hebbenden schuldenaars alzoo met verband bezwaard was gebleven. Overeenkomstig Art. 13 van gezegd besluit werd gehandeld, en de bij brieve gedagvaarde Notaris zorgde, dat het geld was afgelegd en de acte van doorhaling der inschrijving verleden was, alvorens hij verscheen. Op die wijze kwam de zaak zonder kosten en openbaarheid uit de wereld. Deze en dergelijke handelingen der Kamers bleven geheim, en konden niet openbaar gemaakt worden, toen men over het nuttige of overtollige der Kamers beraadslaagde. Immers de schande was voorgekomen; en zou men nu openbaren hetgeen tot genoegen van alle partijen was afgeloopen? Dien ten gevolge, daar er geen opentlijk bewijs van het nut der Kamers bestond, heeft men haar afgeschaft, en de tucht over de Notarissen aan de Regtbanken opgedragen, hetwelk altijd voor den dáár ter verantwoording geroepenen Notaris iets meer grievends heeft, dan wanneer hij aanvankelijk
slechts door zijne ambtgenooten op het regte spoor wierd wedergebragt.
Doch nu zou men toch hebben mogen verwachten, dat

{==80==} {>>pagina-aanduiding<<}
niet alleen dezelfde of andere haar vervangende bepalingen, welke bij het besluit van 2 Nivose 12de jaar waren vastgesteld, met de noodige wijzigingen, aan Regtbanken en officieren van Justitie zouden zijn voorgeschreven, ten einde een rigtsnoer te hebben, op welke wijze men de tucht over de Notarissen zou handhaven; maar men mogt ook vertrouwen, dat al, wat Art. 23 aan eene nadere regeling had overgelaten, alsnu tot vastheid zou worden gebragt.
Niets van dat alles gebeurde. Art. 50 der nieuwe wet op het Notarisambt (welker Art. 80 de wet van 25 Ventôse jaar XI en het arrêté van 2 Nivose jaar XII, voor het vervolg, niet ten deele, maar geheel buiten werking stelt) zegt wel, wat er tegen een' Notaris disciplinair kan worden gedaan, maar zwijgt van de wijze der vervolging, of namelijk steeds de aanklagt van het publiek Ministerie moet voorafgaan, alvorens de Regtbank, in raadkamer vergaderd, van de zaak kennis neme; of geheel de Regtbank zitting moet houden, dan wel een bepaald getal leden; indien geheel de Regtbank, hoe dan te handelen, als sommige Regters ziek of uit stad zijn; indien een deel der Regtbank, hoe talrijk dan dat gedeelte moet zijn; of de Notaris moet gedagvaard worden bij brieve, dan wel bij exploit des deurwaarders; zoo bij brieve, hoe dan blijken zal van de ontvangst der hem toegezondene letteren, enz. Dit alles is onbepaald gelaten.
Nu zoekt de Advocaat fokker aan te wijzen, hoe best door de Regtbanken zal worden gehandeld, en betoogt, dat geene vervolging mag plaats hebben, dan op den eisch van het publiek Ministerie; alsmede dat aanvankelijk de dagvaard geschieden moet bij brief, doch zoo daaraan geen gehoor wordt gegeven, dan bij exploit, enz.
Maar, gelijk de geachte Schrijver zelf gevoelt, dit alles levert meer bouwstof voor eene wet ter aanvulling der onvolledige van 9 Julij 1842, dan dat die wet zelve er door verklaard zou worden. In het algemeen zullen de Regtbanken wél doen met in den geest van den Heer fokker te handelen; maar het zou geene schennis der wet zijn, al deden zij anders. De dief, de moordenaar kan zich op eene tegen hem voorgeschrevene wijze van strafvordering beroepen. Hij kan zelf, of door zijnen raadsman, aanwijzen, welke formen men had moeten in acht nemen, op straffe van nietigheid. Maar niet alzoo de Notaris. Al ware het,

{==81==} {>>pagina-aanduiding<<}
dat, op los gerucht, de Regtbank hem met een deurwaardersexploit had laten dagvaarden, zonder opgaaf zelfs van het punt, waarop hij zich moest verantwoorden, en al ware, ook dan wanneer hij vrijging van waarschuwing en berisping, zijn goede naam bij het publiek door zulk eene dagvaard gekrenkt geworden, de Notaris kan niet beweren, dat er één artikel der wet is geschonden. Immers hij wordt vervolgd krachtens eene speciale wet, waarbij de bepalingen van het Wetboek van Strafvordering wel tot leiddraad min of meer mogen en kunnen genomen worden, maar geenszins tot verpligtenden regel strekken, terwijl die van het arrêté van 2 Nivose XIIde jaar niet langer van kracht zijn. Hij moet wel door de Regtbank behoorlijk zijn geroepen; doch welke wijze van oproepen behoorlijk is, wat er tot zulk eene behoorlijke oproeping wordt vereischt, laat de Nederlandsche wetgever onbeslist, en dat in zaken, niet vatbaar voor hooger beroep! Men schijnt er van in cassatie te kunnen komen, doch dat besluit men slechts bij wege van gevolgtrekking. Maar, kan men zulks, moet het dan zijn als in eene burgerlijke, dan wel als in eene strafzaak? Het laatste schijnt meest eigenaardig, maar de wetgever laat ons ook hier onzeker.
Wij hopen dus, dat er welhaast eene wet, nopens de wijze van procederen ter handhaving van de tucht over de Notarissen, moge worden vervaardigd, en wenschen, dat daarbij acht worde geslagen op hetgeen de Heer fokker gaarne nu reeds als te vestigen jurisprudentie zag aangenomen.


Verhaal van eene Reis rondom de Wereld, gedurende de jaren 1835, 1836 en 1837; benevens het Verslag wegens een Gezantschap naar den Sultan van Muscat en den Koning van Siam. Door W.S.W. Ruschenberger, Med. Dr. en Heelmeester tot de Expeditie behoorende. Naar het Engelsch. II Deelen. Te Zutphen, bij W.J. Thieme. In gr. 8vo. Te zamen 910 bl. f 8-80.

De Heer edmund roberts werd in het jaar 1835 als speciaal Gevolmagtigde van het Bestuur der Vereenigde Staten van Noord-Amerika afgezonden tot uitwisseling van vriendschaps- en handelstraktaten met den Sultan van Muscat en den Koning van Siam. De Schrijver van dit werk verge-
{==82==} {>>pagina-aanduiding<<}
zelde hem in de op den titel genoemde betrekking gedurende de tot dit oogmerk ondernomene reis. In April 1835 vertrok men van Newyork naar Brazilië, waar men Rio di Janeiro bezocht. Bij het voortzetten der reis deed men Zangebar aan, en vervulde de Heer roberts, te Muscat aangekomen, het eerste gedeelte van zijne zending. Hierop zeilde de expeditie naar den Hindostan, bezocht Bombay en een gedeelte van deszelfs omstreek, bepaaldelijk het Olifants-eiland, Salsette, de grotten te Kenery, Jogheyseer en Baudora. De reis werd voortgezet langs de kust van Hindostan, naar Ceylon en Java, van daar naar Siam, om ook aldaar bij den Koning het oogmerk der zending te vervullen. Vervolgens kwam de expeditie in de baai van Turon op de kust van Cochin-China, en na eenig vertoef, te Macao, waar de Heer roberts aan zijne reisgenooten door den dood ontviel. Intusschen deed de Schrijver een' afzonderlijken uitstap naar Canton. In Junij 1836 werd de togt voortgezet naar de Sandwicheilanden, waar de expeditie werkzaam was tot bevordering der handelsbelangen van de Noord-Amerikanen door het aandringen op de onderhouding van een reeds vroeger gesloten verdrag. Van hier ging de reis naar
Californië en Mexico. Na geänkerd te hebben te Mazatlan en Sanblas, van welke laatste stad de Schrijver een' kleinen togt te land volbragt naar Tepic, deed men nog verschillende plaatsen der kust aan, onder anderen Acapulco en Callaö, voer Kaap Horn om, vertoefde nogmaals te Rio di Janeiro, en kwam den 27 October 1837, na een afzijn van meer dan twee en een half jaar, te Norfolk in het vaderland terug.
Wegens de vele Zeereizen, die binnen eenige jaren gedaan zijn, verwacht men van een werk als het onderhavige, buiten de afwisselende voorvallen en ontmoetingen aan iederen verren togt onvermijdelijk verbonden, op zichzelve voor de wetenschap niet veel nieuws, indien niet de naam of de stand van den Schrijver, of bijzondere omstandigheden, onder welke de reis gedaan wordt, het uitzigt hierop openen. Eenigermate is dit laatste ten opzigte van dit reisverhaal het geval. Dr. ruschenberger, een man, van wien men, uit hoofde van zijnen rang, mag vewachten, dat hij toegerust is met eene wetenschappelijke opleiding, is de reisgenoot van den bekwamen Diplomaat, aan wien het Noord-Amerikaansch bestuur de bevordering van deszelfs be-
{==83==} {>>pagina-aanduiding<<}
langen in verafgelegene gewesten had toevertrouwd. Deze koos, bij het vooruitzigt van zijnen naderenden dood, den Schrijver als den geen, van wien hij verlangde, dat hij het verslag van deze reis zou te boek stellen, verleende hem den vrijen toegang tot alle stukken, met het Gezantschap in verband staande, diende hem van vele oordeelvellingen en meeningen, en was hem behulpzaam door het verschaffen van vele statistieke opgaven, welke hij, uit hoofde van zijne hooge ambtsbetrekking, in staat was te verkrijgen en die aan vele anderen onbekend moesten blijven. Is, wat betreft de vrij uitvoerige berigten aangaande zaken, die Dr. ruschenberger, wegens de kortheid van zijn verblijf op de plaats zelve, niet heeft kunnen waarnemen, eene zekere compilatie niet te miskennen, de Schrijver bekent zelf, dat hij ten aanzien van zoodanige onderwerpen uit de beste bronnen geput heeft, naar welke hij dan ook openhartige verwijst. Omtrent vele der verschillende verafgelegene landstreken en volken, door den Schrijver bezocht, zijn de berigten, welke hij levert, ook nu nog de laatste of nieuwste onder ons bekend. Is het niet te ontkennen, dat zij als zoodanig waarde bezitten, zoo is het juist deze omstandigheid,
welke ons verhindert, over derzelver volledigheid, naauwkeurigheid en onpartijdigheid, vooralsnog, door vergelijking met andere en gelijktijdige of latere berigten, een juist oordeel te vellen. Wij bevelen dus als eene bron, die niet achteloos mag worden voorbijgegaan, het werk aan den beoefenaar van die wetenschappen, tot welker gebied de door den Schrijver geleverde berigten, over de gebruiken, den staatkundigen toestand, koophandel en Godsdienst der door hem bezochte volken, behooren.
De Vertaler heeft zich goed van zijne taak gekweten; alleen hadden wij bij de uitgave meerdere waakzaamheid gewenscht tegen zinstorende drukfeilen. Behoudens deze aanmerking, achten wij het werk in alle andere opzigten geschikt, om den beschaafden lezer een aangenaam en nuttig onderhoud te verschaffen.





Proeve eener beschrijving van het gebied van Palembang, (zuidoostelijk gedeelte van Sumatra) door W.L. de Sturler, Ridder der M.W.O. vierde klasse, gepensioneerd Majoor van het Nederlandsch Oostindisch Leger. Te Gro-
{==84==} {>>pagina-aanduiding<<}
ningen, bij J. Oomkens. 1843. In gr. 8vo. 210 bl. f 2-50.

Onze Oostindische bezittingen zijn voor het vaderland van het hoogste belang; op haren bloei is, ten deele althans, de hoop gevestigd, wanneer wij uitzien naar eenen tijd van meerdere welvaart en naar uitkomst uit de finantiéle bezwaren, waarin wij tegenwoordig verkeeren. Elke bijdrage ter verrijking onzer kennis van dit land moet ons dus welkom zijn; welkom ook aan velen, die van hunne betrekkingen een grooter of kleiner aantal naar Oostindië zien vertrekken. Vooral ten aanzien van Sumatra is onze kennis nog zeer onvolledig, en wij ontvangen met genoegen een werk, dat over een belangrijk gedeelte van dit eiland handelt.
De Majoor de sturler vond onder de papieren van zijnen broeder, den Heer j.e. de sturler, voormalig Adsistent-resident voor de Palembangsche binnenlanden, eene menigte aanteekeningen, deze streken betreffende. Hij zelf had drie jaren te Palembang doorgebragt, en was daardoor te beter berekend, om door eigene herinnering het ontbrekende aan te vullen en van het gevondene een gepast gebruik te maken.
Voor dengene, die niet zelf in Indië is geweest, is eene eigenlijk gezegde beoordeeling van het hier geleverde onmogelijk, en Rec. althans zal zich niet vermeten, over de juistheid en naauwkeurigheid der medegedeelde berigten uitspraak te doen. Wij nemen dit op goed geloof aan, en kunnen alleen eenig verslag geven van datgene, wat hier te vinden is.
In het eerste gedeelte vinden wij eene beschrijving van het land, deszelfs natuurlijke gesteldheid, delfstoffen en dieren. Eenigzins zonderling wordt dit alles voorafgegaan door een overzigt van de geschiedenis des rijks, voor zooverre deze ons bekend is, en waarvan de strijd met de regering der kolonie een belangrijk deel uitmaakt, en door eenige overleveringen aangaande de vroegste historie van het eiland, gelijk deze bij de inwoners zijn bewaard gebleven. Merkwaardig intusschen zijn deze laatsten, niet om daaruit eenige geschiedkundige wijsheid of waarheid te halen, maar als proeven van de mythologie der bewoners en van de buitensporigheid hunner verbeelding. De Schrijver

{==85==} {>>pagina-aanduiding<<}
heeft dan ook wél gedaan, twee van deze verhalen woordelijk mede te deelen, waarvan het tweede meer schijn van waarheid heeft, en het eerste eene opeenstapeling is van ongerijmde sprookjes. De eerste Javaan, die dit eiland volgens deze overlevering bezocht, bragt negen broeders mede, met wie hij de inboorlingen bevocht. De lucht werd door de lijken der verslagenen zoozeer verpest, dat zij de wijk namen op zee. Terwijl zij daar visschen, raken hunne haken vast, en de oudste, onder water duikende, vindt aan den zijnen eene schoone maagd, de dochter van eenen draak, welke hij ten huwelijk ontvangt. Met haar wordt hij door vader draak in eene dobberende trom opgesloten, totdat zij het tegenwoordige Palembang hadden bereikt. De verdere geschiedenis dezer familie is niet minder rijk aan wonderlijke avonturen, waarin kippen met gouden vederen, zwemmende kokosnoten enz. eene groote rol spelen.
De vroegere geschiedenis van Palembang ligt dus zeer in het duister; en de Schrijver wendt zich daarom liever tot het land zelf, deszelfs natuurlijke gesteldheid enz. Uit zijne berigten blijkt, dat de grond bij uitstek vruchtbaar is en rijk aan natuurlijke voortbrengselen, welke met weinig moeite worden verkregen. Eene menigte rivieren doorsnijden het land, waarvan verscheidene tot op een' aanmerkelijken afstand van zee bevaarbaar zijn, en voor de onderlinge gemeenschap van groot gewigt mogen gerekend worden. Wanneer men daarbij in aanmerking neemt, hoe rijk het land aan kostbare voortbrengselen is, dan gevoelt men, van hoeveel gewigt ook dit gedeelte onzer Oostindische bezittingen kan worden.
Een belangrijk deel van het werk is toegewijd aan de beschouwing van de inlandsche bevolking, over wier vermoedelijk gering aantal men verbaasd staat. In 1824 werd zij geschat op ruim 250,000 zielen. En hoezeer dan ook een paar opmerkelijke stammen aan de grenzen, de Passoemahs en de Orange Koeboes, niet zijn medegeteld, zoo is toch deze berekening zeer merkwaardig, als men bedenkt, dat het Palembangsche rijk eene oppervlakte beslaat van 1030 vierkante geographische mijlen. Als eene der hoofdoorzaken van dit verschijnsel noemt de Schrijver den aard der inlandsche huwelijken. Wil de man niet geheel de slaaf worden van de ouders of bloedverwanten zijner vrouw, zoodat deze het regt hebben om hem te verwerpen en weg te zenden

{==86==} {>>pagina-aanduiding<<}
met verlies van alles, wat hij bezit, zelfs nadat hij bij zijne gade kinderen heeft verwekt, zoo moet hij zijne bruid van hare betrekkingen koopen. Tot het eerste wordt niet dan noode besloten; het laatste heeft in de behoeftigheid der bewoners dikwijls zijn bezwaar, en dien ten gevolge gaat de jeugd voor beide geslachten veeltijds voorbij, voordat aan een huwelijk kon worden gedacht. Voegt men daarbij de verwoestingen der kinderziekte en de veelvuldige onheilen, door tijgers en kaaimans veroorzaakt, dan zal men althans eenige verklaring van deze geringe bevolking hebben.
Belangrijk zijn de beschouwingen van het karakter, de geaardheid, godsdienstige gewoonten der inwoners, waarbij eene uitvoerige ontwikkeling wordt gevonden der verschillende rangsverdeelingen en onderlinge betrekkingen der onderscheidene standen.
Het derde gedeelte des werks is vooral toegewijd aan eene optelling van de verschillende takken van bestaan, voortbrengselen voor den handel geschikt, en is zeer belangrijk, omdat het ons een overzigt geeft van den rijkdom des lands, en doet zien, hoeveel partij daarvan nog ware te trekken.
Vreemd komt het ons voor, dat de Schrijver deze optelling der handelsprodukten geplaatst heeft tusschen zijne beschouwingen van het volk en deszelfs geaardheid, karakter, verdeeling enz., en zijne schildering van het huiselijke leven en alles, wat daarop betrekking heeft. Gevoegelijker had zich dat aan het vorige aangesloten, en ware daarop de beschrijving gevolgd van de voorwerpen, die het land voor den koophandel oplevert.
Met een kort woord over de vreemdelingen, die zich hier hebben nedergezet, en over de straks genoemde afzonderlijke beide volksstammen, eindigt dit werk.
Behalve eene kaart van Palembang, vindt men hier nog eene plaat, waarop de afbeelding wordt gegeven van eenige wapens en gereedschappen der inboorlingen, en eene andere, waarop eene verklaring is te vinden van het Rentjong-Schrift; voorwaar geene gemakkelijk leesbare taal, bij de gelijkvormigheid der letterteekenen.
Wij kunnen niet meer doen, dan aldus eene schets te geven van den belangrijken inhoud van dit boek, dat rijk is aan zaken, vooral ook van gewigt voor dengene, wiens bestemming hem naar de beschrevene gewesten roept. Voor

{==87==} {>>pagina-aanduiding<<}
den zoodanige zijn ook de inlandsche benamingen van personen en zaken zeker niet onbelangrijk, waarmede dit boek rijkelijk is doorzaaid, en die voor den gewonen lezer wel eens wat al te menigvuldig voorkomen. Doch ondanks deze bedenking en de aanmerking, door ons op de schikking der zaken gemaakt, bevelen wij deze proeve gaarne allen aan, die in de kennis onzer Oostindische bezittingen belang stellen, en danken den Heer de sturler voor de vlijt, aan de zamenstelling van zijn werk besteed.





Geschiedenis der Nederlanden voor de Jeugd, enz.


Handboek der Geschiedenis van het Vaderland, door Mr. G. Groen van Prinsterer. Iste en IIde Aflevering.


Kort Overzigt van de Geschiedenis des Vaderlands, door denzelfden.

(Vervolg en slot van bl. 31.)
Het Handboek van den Heer groen van prinsterer ziet er geheel anders uit, maar is ook voor eene geheel andere soort van menschen geschreven. Hij schrijft ‘voornamelijk ten behoeve van Protestanten, welke een Christelijk onderwijs onzer Historie wenschelijk achten’; doch zegt, dat zijne handleiding ‘geen partijschrift’ is. Hij geeft ze in Afleveringen, ten einde zich voor schadelijke overhaasting te wachten. Omdat evenwel ‘ter behoorlijke voltooijing van dit Handboek een zeer geruime tijd vereischt wordt, en omdat hij wenscht, reeds vooraf, ten nutte van het lager Onderwijs werkzaam te zijn’, heeft hij, al spoedig na de 1ste Aflevering, het boven vermelde kort Overzigt uitgegeven, zijns bedunkens geschikt voor kinderen van tien of twaalf jaren. ‘In elk geval (zegt hij, 1 Dec. 1841), is voor Christelijk Protestantsche ouders het voordragen van onze Geschiedenis, in dien zin en geest, pligt; langer verzuim ten dien opzigte zou, inzonderheid in onze dagen, voor elk die den Evangeliezegen waardeert, onverantwoordelijk zijn.’ Dit een en ander moet, bij de beoordeeling van deze werkjes, niet uit het oog verloren worden. Maar houden wij het in het oog, dan moeten wij vragen, hoe kan de Heer van prinsterer het ter goede trouw pligt achten, bij het lager

{==88==} {>>pagina-aanduiding<<}
Onderwijs, zoo als het thans is ingerigt, en aan kinderen van tien tot twaalf jaren, in te scherpen: ‘In het dorp Sloten werd jaarlijks, het hoofd van St. Pancras aan het zaâmgevloeide volk vertoond door den Pastoor, met dezen zonderlingen uitroep: ‘'t en is geen ossenhoofd, mijne Katholijken, 't en is geen paardenhoofd, maar 't is het hoofd van St. Pancras’; (K.O. bl. 17) of hen bezig te houden met de kerktwisten der 17de eeuw, en ze in te prenten, dat de leer der Remonstranten ‘eene leer is waardoor Gods genade te niet gedaan, de overgang tot de Roomsche kerk voorbereid, en de ware grondslag der zaligheid weggenomen wordt;’ (bl. 53) terwijl van de Jansenisten alleen gezegd wordt, dat zij, ‘naar den vromen Bisschop jansenius aldus genoemd, in Frankrijk waren vervolgd, om hunne gehechtheid aan de Evangelische grondwaarheid der vrije genade.’ (bl. 76) - Moet zoo iets niet de jeugdige gemoederen met dwaling en vooroordeel vervullen? En zijn kinderen van dien leeftijd vatbaar voor gesprekken over de Fransche wijsbegeerte der 18de eeuw en hare gevaarlijke strekking, of over eigendunkelijke Schriftuitleggingen der Duitsche Neologen, welke (bl. 80, 81) almede aangeroerd en dus ook bij het onderwijs behandeld zullen moeten worden? De Steller dezer regelen acht het vrij wat verkieslijker, hiermede te wachten tot later jaren, en hun inmiddels de eigenlijke hoofdbeginselen des liefdevollen Evangelies in te scherpen. Overigens zou hij dit kort Overzigt gaarne aanprijzen, als eene geschikte handleiding bij huiselijk onderrigt, zoo hij het raadzaam achtte, dat de onderwijzer bij de ontwikkeling der bijzondere deelen onbepaald gebruik maakte van van prinsterer's
Handboek. De Schrijver doet zich daarin niet kennen als een onpartijdig en onbevangen geschiedvorscher, maar als iemand, die, ondanks al zijne geleerdheid en Christelijken zin, door zijne eenmaal opgevatte begrippen wordt weggesleept, om sommige zaken in een zeer bepaald en eenzijdig licht te zien en aan anderen voor te stellen, en die het er op gezet heeft, om zijne inzigten aan anderen op te dringen, al gaat hierbij ook de liefde te loor.
De Heer groen van prinsterer heeft toch reeds, bij het vervaardigen van zijn Handboek, ter beoordeeling der gebeurtenissen, een standpunt gekozen, waarop alleen hoogmoedige eigenwijsheid zich plaatsen kan, en wij vooral de

{==89==} {>>pagina-aanduiding<<}
zoodanigen ongaarne aantreffen, die met de opleiding der jeugd belast zijn. Hij gaat uit van het waarachtig beginsel: ‘Zonder de H. Schrift blijft de wereldgeschiedenis een raadsel’; maar hij overdrijft dat beginsel; hij vermeet zich den sluijer op te ligten, dien God over het geheel heeft uitgespreid, en bij vervalt alzoo tot de verkeerdheid van job's vrienden van niet regt te spreken van God. Want welken anderen naam kan men geven aan de aanmatiging van ‘Gods almagt, wijsheid, regtvaardigheid en genade in de lotgevallen van een zondig menschdom’ (bl. 1) te willen aanwijzen in al de bijzonderheden, welke een geheel volk eeuwen achtereen bejegend zijn? Van prinsterer wil aantoonen, ‘dat Nederland onder de Natiën der aarde tot een toonbeeld van Gods genade werd gesteld,’ (bl. 3) ‘in den smeltkroes der ellende tot een Vereenigd en Godgewijd Nederland werd gevormd,’ (bl. 77) ‘de bron van deszelfs voorspoed en grootheid was: een geloof waarop Gods zegen heeft gerust,’ (bl. 79.) ‘Gedurende driehonderd jaren (zegt hij, bl. 107) stonden de lotgevallen van het Nederlandsche volk met trouw of ontrouw aan de belijdenis van het Evangelie (t.w. volgens de 37 art. der Nederl. Gerefkerk, zie bl. 141) in onafscheidelijk verband. De Geschiedenis des Vaderlands kan, ook uit dit oogpunt der ontwikkeling van geloof en ongeloof, op volgende wijs worden verdeeld. Onze Vaderen hebben

geleden voor het geloof: “alle dingen schade geacht om de uitnemendheid der kennis van Christus Jezus hunnen Heer”:

gestreden voor het geloof: “de scherpte des zwaards ontvloden, uit zwakheid krachten gekregen, zijn in den krijg sterk geworden, hebben heirlegers der vreemden op de vlucht gebragt en Koningrijken overwonnen”:

het geloof behouden en ook elders met nadruk beschermd:

het geloof verlaten: “hebbende eene gedaante van godzaligheid, maar die de kracht derzelve verloochend hebben”:

de straf ondervonden hunner ontrouw, maar door een God die ook in het tuchtigen langmoedigheid betoont.


Vijf Tijdperken dus, van: I. Lijden, 1517-1568: II. Strijd, 1568-1648: III. Bloei, 1648-1713: IV. Afval,

{==90==} {>>pagina-aanduiding<<}
1713-1795: V. Straf en herstel, 1795-1813.’ - En naar deze verdeeling worden nu vervolgens de gebeurtenissen behandeld! Wij kunnen niet anders dan dit ten sterkste afkeuren. God is groot en wij begrijpen Hem niet. Zijne wegen zijn niet als onze wegen en Zijne gedachten niet als onze gedachten. Zijn troon is, ja, op regtvaardigheid gegrond, maar tevens door wolken en donkerheid omgeven. Wie mag Zijne daden beoordeelen, als had hij in den raad des Eeuwigen gezeten? De verborgene dingen zijn voor den Heere onzen God, de geopenbaarde voor ons en onze kinderen: Zoo sprak reeds de Israëliet, en hoe veel te meer betaamt het ons dan niet, niet wijs te zijn boven hetgeen geschreven is? Of heeft God aan den Heer van prinsterer Zijne verborgenheden geopenbaard, en hem gezonden als een' Profeet, om ons met Zijne bedoelingen bekend te maken? Hij bewijze dan zijne zending en zijn regt, om zoo beslissend uit de hoogte te spreken en het verborgene aan het licht te brengen; maar hij doe het anders dan in dit werkje, waarin hij, door ten onregte Nederland voor te stellen als het Israël van later eeuwen, ondanks zich zelven tot ongerijmdheden vervalt, en de partij, welke hij bestrijdt, de wapenen in de hand geeft. Daarenboven, hetgeen hij aanvoert, wordt op dezelfde wijze door de Roomschen beweerd, en bewijst derhalve niet, wat het bewijzen moest. De Geschiedenis van het Gemeenebest begint bij hem met 1517, en nu lezen wij § 107, bl. 106: ‘Gods woord en wet zouden in vergetelheid zijn geraakt, indien men niet onder de tuchtigingen des Heeren, als bij vernieuwing, eerbied voor Zijne geboden en behoefte aan telkens herhaalde redding en genade had gevoeld.’ Ter staving van dit gezegde wordt Ps. CVI:7, 8 aangehaald, en
vervolgens eene opsomming gegeven van ‘de plagen des Heeren over Nederland.’ Onder deze vinden wij er slechts ééne genoemd uit de 16de eeuw, t.w. de buitengewone hitte van 1557, en ook slechts ééne uit de 18de, t.w. de hagelschade ten jare 1767 in de dorpen bij 's Hertogenbosch, ‘ten bedrage van 2 tonnen gouds.’ (!) Gedurende deze drie eeuwen rigtten de watervloeden bij herhaling schromelijke verwoestingen aan. Men denke slechts aan die van 1530 en 1532, welke half Zeeland ten gronde rigtten, en aan die van 1570, bij welken inzonderheid Friesland en Holland leden; aan die van 1682, waarbij op nieuw Holland, Zeeland

{==91==} {>>pagina-aanduiding<<}
en Noordbraband geteisterd werden; en van 1686, die vooral voor Groningen geducht was; of eindelijk aan die van 1717, toen al wederom de ellende het verschrikkelijkst was in Groningen, en ook Noordholland niet vrijliep, en van 1775, toen al wederom in Holland de verliezen onberekenbaar waren, en met geen tonnen gouds bestreden werden. Aan den geleerden groen van prinsterer zijn deze daadzaken niet onbekend; maar evenwel geen van deze, inderdaad ontzettende, watervloeden wordt door hem in zijne reeks van plagen des Heeren over Nederland opgenomen. Hij kent als zoodanige alleen de vloeden van 1625, 1634 en 1643. Maar waardoor weet hij, dat deze en alleen deze als plagen des Heeren beschouwd moeten worden? Hij had dit waarlijk wel mogen opgeven; want nu zal de vader of onderwijzer verlegen staan, wanneer een vlugge knaap hem die vraag doet, vooral wanneer hij weet, wat anderen over die ramptooneelen geschreven hebben. Immers hadrianus barlandus brengt (Hist. Lib. III. ad. a. 1530) dien ontzettenden watervloed in verband met de pas opgekomene sekten der Lutheranen, Anabaptisten, Sacramentarissen, enz. qui error tanta celeritate corripuit omnium animos, ut ad naphtan flamma tardius transvolet; en hij besluit zijn jammerberigt met te zeggen: Sic olim Dominus per ranas, locustas, cyniphes, aliasque pestes invitavit Aegyptios ad poenitentiam. Of barlandus, of van prinsterer heeft onregt, of wel dwalen zij beiden. Wij voor ons gelooven het laatste, en denken bij het lezen van soortgelijke stellige uitspraken aan het gezegde van
job tegen zophar en de anderen: Voorwaar gijl. zijt mannen; met ul. moet de wijsheid sterven!
Het eerste gedeelte, of de Geschiedenis der Nederlanden vóór het Gemeenebest, wordt afgehandeld van bl. 5 tot 77. Het is verdeeld in twee tijdperken, a) de vroegste tijden, tot op het Grafelijk bewind, bl. 6-12; b)de regering der Graven en Hertogen, bl. 12-77. - Van prinsterer geeft hier een ruim veld tot aanmerkingen. Hij zegt, bl. 5, ‘dat er eerst met de 10de eeuw eenige orde en een soort van geregeld bestuur daargesteld werd.’ Het Frankische Rijk is daarom zijn punt van uitgang. Bl. 29 lezen wij evenwel, ‘dat Friesland in verscheiden opzigten een eigenaardigen regeringsvorm heeft behouden.’ Er moet dus toch ook vroeger orde en geregeld bestuur hebben bestaan. Doch van

{==92==} {>>pagina-aanduiding<<}
den langdurigen strijd van het Friesche volkenverbond voor burgerlijke en godsdienstige vrijheid, tegen het Frankisch beginsel van Alleenheersching, wordt zelfs met geen woord gerept. En waarom niet? Omdat de Heer van prinsterer het gevoelen wil doen veld winnen, dat het hoogste gezag oorspronkelijk onverdeeld heeft berust bij den Vorst, en dat alle deelneming van standen, alle voorregten van steden enz. niets anders zijn geweest of zijn dan genadige Concessiën van den Gebieder, die wegens zijne daden aan niemand behalve God alleen verantwoording schuldig is! Ref. heeft reeds elders zijne meening hierover medegedeeld. Hij wil het gezegde hier niet herhalen, maar alleen doen opmerken, hoe de Heer van prinsterer, door dergelijke begrippen aan de jeugd in te scherpen, zich voor het nageslacht eene overwinning schijnt te willen verzekeren, welke hij bij zijne zelfdenkende tijdgenooten niet ligtelijk zal behalen.
Hetzelfde geldt ten aanzien van het tweede gedeelte, beginnende met bl. 78, en behelzende de Geschiedenis van het Gemeenebest der Vereenigde Nederlanden, 1517-1813. ‘De vrijverklaring der Republiek (zegt van prinsterer) dagteekent van de Afzwering in 1581; doch hare geschiedenis vangt aan, toen, door het begin eener Christelijke Hervorming, de kiem van haar bestaan werd gelegd.’ - Bij een ander zou men vragen: hoe komt de man toch aan iets zoo onhistorisch, dat hij maarten luther tot den grondlegger van het Gemeenebest der Vereenigde Nederlanden maakt? Bij den Heer van prinsterer weet men het. Hij doorgrondt het Godsbestuur, en weet dus met juistheid aan te wijzen, waar en wanneer de Almagtige de kiemen legt van volgende groote gebeurtenissen! Wij anderen blijven nog te veel elke volgende gebeurtenis beschouwen in zamenhang met de onmiddellijk voorafgegane. Wij zien de veranderingen in Neêrlands staatsregeling aan als een uitvloeisel van de dwingelandij des Landvorsten, welke eene afzwering ten gevolge had. Wij meenen, dat, wanneer de Vorst zich, even als sommige Duitsche Vorsten, aan de Hervormers had aangesloten, of ook slechts vrijheid van Godsdienstoefening had toegestaan, de Republiek der Nederlanden, ook ondanks de Hervorming, niet verrezen zou zijn; en wij meenen dit uit het door van prinsterer zelven geboekte te kunnen staven. ‘Maar neen! (zegt deze) gijl. dwaalt. Ik zeg u: in 1517 reeds werd de kiem van het Gemeenebest gelegd

{==93==} {>>pagina-aanduiding<<}
door de Hervorming. Deze is dus de oorsprong van het Gemeenebest, en deszelfs grondslag was: het Christelijk gereformeerd beginsel, uitgedrukt in de Nederl. Hervormde belijdenis, en nader verklaard door de Synode te Dordrecht in 1618 en 1619; en het tijdperk 1795-1813 kan als de ten onderhouding worden beschouwd van het daarna, in gewijzigden vorm, herrezen Gemeenebest’ (?) (bl. 78.) Men ziet, dat de Heer van prinsterer iets wil; doch men ziet ook, dat hij de Geschiedenissen des Vaderlands tot dat einde niet met naauwgezetheid en onpartijdigheid voorstelt, maar de zaken verwringt, opdat de leermeesteres der volken haars ondanks medewerke, om hem en zijnen vrienden de gewenschte zegepraal te doen behalen. Van daar dat hij zich zelven wel eens wat te kort achtereen tegenspreekt. Een enkel voorbeeld: bl. 69 lezen wij: ‘Schatten zijn voor de Natiën geen waarborg van waarlijk en bestendig geluk. Ook hier was overvloed de oorzaak van overdaad en weelde, van trots en overmoed, van verbastering en hemeltergend zedenbederf geweest;’ maar op bl. 70 wordt geleerd, dat ‘de achteruitgang in gedrag en zeden het gevolg was van den achteruitgang in het geloof.’ Wij kunnen evenwel, zonder al te uitvoerig te worden, niet alles opgeven, wat aanmerking verdient. Wij behoeven ook slechts rekenschap te geven van het waarom wij het Handboek niet mogen aanprijzen. Er is, ja, zeer veel belangrijks en schoons in; het biedt hier en daar nieuwe gezigtpunten; maar het is niet geschikt om gebruikt te worden bij het lager onderwijs, vermits het de jeugdige harten tot liefdeloosheid stemt en onverdraagzaamheid bevordert. Van de Roomsche kerk leest men bl. 71, 75, 84 enz.: ‘de Roomsche kerk, gescheiden van de ware
Moederkerk, is van toen af eene afvallige secte geworden. Zoodanige Godsvereering, die veeleer Godsonteering, afgoderij en heiligschennis was, openbaarde hare verderfelijke strekking gedurig meer. - Het Pauselijk Rome was eeuwenlang vol namen der Godslastering’ enz. enz. Van de Remonstranten, bl. 330: ‘Blijkbaar was de overhelling der Remonstranten naar a.) het ongeloof, b.) de Roomsche kerk.’ Behoort zoo iets gevonden te worden in een Handboek, ‘opgesteld voornamelijk ten behoeve van Protestanten, welke een Christelijk onderwijs onzer Historie wenschelijk achten’? Meent van prinsterer dan ter goede trouw, dat dergelijk onderwijs alleen

{==94==} {>>pagina-aanduiding<<}
voor wenschelijk gehouden wordt door hen, die het streng Gereformeerd beginsel aankleven? Hij begint dan te gelijken naar den man, die, verdiept in de beschouwing van den sterrenhemel, in de graft loopt, welke voor zijne voeten ligt. Op het laatstaangehaalde volgt onmiddellijk: ‘Het Remonstrantismus heeft in Engeland veld gewonnen, en in de lotgevallen van Staat en kerk, als in een spiegel, getoond, waarheen de zege ook hier te lande zou hebben geleid.’ Het gaat echter het Remonstrantschgezinde Engeland nog al tamelijk wel in deze wereld, en het ontbreekt ook nog niet aan Britten, die meenen, dat ‘de bron van Engelands voorspoed en grootheid is: ‘een geloof waarop Gods zegen niet alleen heeft gerust, maar als nog rust.’ Hoe zijn deze dingen te vereffenen? De Heer van prinsterer weet het wel, maar wij zwakken hebben aan de door ZEd. aangevoerde bewijzen niet genoeg, want a.) ‘overhelling naar het Pausdom’ kan men der Duitsche of Pruisische kerk even goed ten laste leggen als der Engelsche; b.) van ‘willekeurige, gewelddadige en wreede handelwijs tegen de regtzinnigen’ hooren wij ook beschuldigingen inbrengen tegen de voorstanders van de Dortsche Synode in de XVIIde eeuw, welke eeuw, volgens den Heer van prinsterer zelven, boven andere rijk is geweest aan ‘plagen des Heeren over Nederland.’ En wat betreft de in c.) aangevoerde ‘omwenteling, ten gevolge der zamenspanning van ontrouwe Geestelijken en dwangzieke Overheid tegen over een naauwgezet en op aloude vrijheden naarijverig volk.’ Had de opstand der Nederlanden tegen Spanje dan eene andere oorzaak? Vermits de
aloude vrijheden geschonden werden, wierpen de vaderen het Spaansche juk af. Was dit nu bij de Engelsche Puriteinen lofwaardig, waarom dan niet ook bij de oude Nederlandsche republikeinen. Waarom te hunnen opzigte de volksvoorregten voorgesteld als uitvloeisel van vorstelijke gunst, en niet als miskende, onderdrukte, doch, desniettegenstaande, naar Christelijke beginselen onvervreemdbare regten der massa's? - Uit hetgeen de Heer van prinsterer tot dusver geschreven heeft, weten wij geen goed antwoord op dergelijke vragen te ontleenen. - Een God, Die in de 16de eeuw ‘door plagen’ de afwijking straft van hetgeen Hij opgelijke wijze in de 15de heeft gehandhaafd; Die voor Engeland zegent, hetgeen Hij in Nederland door strafgerigten

{==95==} {>>pagina-aanduiding<<}
laat opvolgen: wat hebben wij van zulk eenen God te denken? De Heer van prinsterer moge het ons zeggen? In afwachting van dat antwoord verbeiden wij almede de volgende Afleveringen, en zullen daarom ons eindoordeel tot op dien tijd opschorten.






Dichtwerken van Jacob Cats, naar de behoeften van den tegenwoordigen tijd ingerigt. Met Platen. Iste Deel. Twee-en-tachtigjarig Leven. Spiegel van den ouden en nieuwen Tijd. Te Deventer, bij A. ter Gunne. 1843. In gr. 8vo. XII, 339 bl. f 2-50.

In eenen tijd waarin vaderlandsche zeden en daaraan gepaarde denkbeelden en gevoelens onder ons meer en meer voor uitheemsche beginnen te wijken; waarin onze letterkunde gevaar loopt, haar eigenaardig karakter al gaande weg te verliezen, door de pogingen van zoo velen om vreemdsoortige bestanddeelen daarmede te vermengen; waarin de boekhandel veelal het kennelijk streven aan den dag legt, om de vraag naar het nuttige en deugdelijke van eene onderneming als lastig en ook overtollig te beschouwen, en door ligte en oppervlakkige lectuur, door vertalingen van een aantal romans enz. op den smaak en vooral op de beurs van ons publiek niet ongelukkig speculeert; in zulk eenen tijd is de aankondiging van een werk, als het bovenstaande, eene aangename taak. Wij althans verblijden ons in den ijver van de mannen, die hebben medegewerkt om hetzelve tot stand te brengen, daar wij van de vermenigvuldigde gelegenheid om den geestigsten, vroomsten en meest nationalen onzer dichters te lezen, niet dan het beste voor de bewaring van het nog overgeblevene goede in ons volkskarakter meenen te mogen verwachten. Eere hebbe dan de Boekverkooper ter gunne, die niet alleen op het denkbeeld gekomen is, ‘om door eene uitgave, naar een ander plan dan vroegere ingerigt, de lezing der schriften van cats voor het groote publiek meer uitlokkend en gemakkelijk te maken,’ (Voorberigt VIII) maar die den moed gehad heeft, om de uitvoering van hetzelve te beproeven. Zeker Tijdschrift heeft, op zijn' gewonen hoogen toon, dezen boekverkooper den man van den achteruitgang genoemd, in tegenstelling met de type van den vooruitgang, den boekverkoo-
{==96==} {>>pagina-aanduiding<<}
per frijlink. En het is zoo; een herdruk van cats is een achteruitgang naar de zeventiende eeuw, in vergelijking met den vooruitgang in de negentiende eeuw, blijkbaar onder andere in een
Leeskabinet en dergelijke fraaijigheden meer; maar niet allen stemmen in met het oordeel van de Gids, ja er zijn er, die meenen, dat men door eene verplaatsing van die twee woorden de waarheid welligt juister zou uitdrukken. Onder deze behoort ook de steller van deze aankondiging. Hij wenscht ons vaderlandsch publiek, ja alle liefhebbers der oud-Nederlandsche letterkunde, geluk met dezen terugtred naar de eeuw van cats, en hij dankt den verdienstelijken Hoogleeraar siegenbeek, die hier, even als bij zoo menige vroegere onderneming, getoond heeft, dat de eer dier letteren hem nog steeds ter harte gaat.
Het werk prijkt met eene opdragt aan H. Maj. de Koningin, het beeld van ‘die nederige en eenvoudige deugden, welke vader cats als vruchten des opregten geloofs, door zijn eigenaardig dichttalent zoo heerlijk heeft voorgesteld.’ Deze opdragt wordt vervangen door een voorberigt van den genoemden Letterkundige, waarin Z. Hooggel. vermeldt, waardoor deze uitgave zich van de vroegere onderscheidt, en welk aandeel hij aan dezelve gehad heeft. Dat onderscheid bepaalt zich tot het veranderen der oorspronkelijke spelling naar de tegenwoordige, en het bijvoegen van korte ophelderende aanteekeningen, terwijl de medewerking van den Heer siegenbeek voornamelijk bestaan heeft in het geven van raad, alsmede in het aanbevelen van ‘een jeugdig geleerde onder zijne vrienden, omtrent wien hij met volle gerustheid kon verzekeren, dat hij die taak even goed en naauwkeurig als hij, zou volbrengen.’ Deze ‘bewerker’ geeft in een kort woord eenig verslag van zijnen arbeid. Wij vernemen daarin, ‘dat de oudste uitgave bij dezen druk overal vergeleken is, ter vermijding van eenige misstellingen die in alle drukken van lateren tijd waren ingeslopen, hoewel men den hier geleverden tekst niet moet beschouwen als voldoende aan alle vereischten eener kritische uitgave van letterkundig gezag.’ Wat wij hebben te verstaan door de woorden op den titel geplaatst ‘naar de behoeften van den tegenwoordigen tijd,’ bestaat in de verandering der spelling en het ophelderen van verouderde woorden en spreekwijzen door korte aanteekeningen, waarbij nog moet gevoegd worden ‘het uiterst zelden achterwege laten van enkele verzen, wier in-
{==97==} {>>pagina-aanduiding<<}
houd tegen de thans heerschende begrippen van welvoegelijkheid streed, waar zulks zonder eenige hindernis voor den zamenhang geschieden kon.’
Het uitgeven van oude geschriften met eene nieuwe spelling is Steller dezes altijd eenigzins bedenkelijk voorgekomen en aan eigenaardige zwarigheden onderhevig te zijn; hij zou ten minste nog al aarzelen, met Prof. siegenbeek zich zoo onvoorwaardelijk te beroepen op de nieuwe uitgave van den Bijbel, volgens de Staten-overzetting, die door wijlen den hervormden predikant cats en den Hoogleeraar van hengel te Leiden, voor eenige jaren is bezorgd. De spelling toch van een boek kan moeijelijk afgescheiden worden van hetgeen er den inhoud van uitmaakt; de spelling hangt zamen niet alleen met de taal, de uitspraak en den stijl van een boek, maar ook met de zaken daarin voorkomende en met den geest en toon, waarin deze behandeld worden; alles maakt te zamen een geheel uit; alles verplaatst ons in den tijd, waarin het boek thuis hoort, en geeft daardoor ons een getrouw beeld en afdruksel van de dagen, personen en zaken, daarin vermeld of beschreven. Uit dien hoofde loopt men ligt gevaar, met de verandering van spelling zoo al niet den zin te veranderen, althans het frisch en eigenaardig waas, dat de Schrijver over de vrucht van zijnen geest geademd heeft, af te wisschen. Men gevoelt onder het lezen van zulk een gemoderniseerd boek, dat de auteur, die zóó denkt en spreekt, niet zóó heeft kunnen schrijven, maar dat deze schrijfwijze bij eene andere taal, uitspraak en stijl voegt. De vrees van den Hoogleeraar schijnt ons daarom niet ongegrond te zijn, dat ‘den achtbaren oudvader een aan zijnen eerwaardigen ouderdom min passend kleed zou worden aangedaan.’ Er zou welligt een midden te vinden zijn tusschen eene slaafsche gehechtheid aan de oude, goed geconstateerde, spelling, en die welke wij in onze dagen gewoon zijn te volgen, en wij meenen te mogen vertrouwen, dat Prof. siegenbeek en de onbekende ‘bewerker’ zulk eenen
middelterm wel zouden weten te kiezen, indien het op het leveren van eene echt kritische uitgave van cats aankwam. Wij willen deze bedenkingen echter niet in hare strengheid op het hier aangekondigde werk hebben toegepast, want de uitgever heeft zich voornamelijk ten doel gesteld ‘om de lezing der schriften van den dichter voor het groote publiek meer uitlokkend en gemakkelijk te maken.’ Voor

{==98==} {>>pagina-aanduiding<<}
dit doel komt deze uitgave ons allezins geschikt voor. Bij eene gepaste vergelijking van den hier geleverden tekst met dien der oude uitgaven, hebben wij althans geene reden gevonden om over verandering van zin, d.i. over verminking van den Schrijver, te klagen. De ophelderende aanteekeningen zijn ons bijna overal voorgekomen, van gezond oordeel en fijne taalkennis te getuigen, en houden den middelweg tusschen het te veel en te weinig, waarvan men in dezen zoo ligtelijk gevaar loopt af te wijken. Ook achten wij niet, dat door de uiterst zelden gebruikte vrijheid om enkele verzen weg te laten, de volledigheid geleden heeft. Daarenboven is het gemis van die weinige regels door een gedicht vergoed ‘dat in alle nieuwe uitgaven en, vreemd genoeg, ook in de alleroudste, ontbreekt, ofschoon het toch buiten twijfel door cats zelven is opgesteld.’
Het eerste Deel bevat het Twee- en tachtigjarig Leven en den Spiegel van den ouden en nieuwen tijd. Het boek is met eene duidelijke, niet te kleine letter, in groot 8vo op deugdelijk handpapier gedrukt, en wordt bovendien versierd door eene menigte kleine prenten, naar de grootere in de folio-uitgave. Met nog 5 à 6 deelen, nagenoeg van dezelfde uitgebreidheid en denzelfden zeer matig gestelden prijs, zal het geheel compleet zijn.
Gaarne nemen wij, ter aanprijzing van deze echt vaderlandsche onderneming, het slot van het voorberigt des Hoogleeraars over, waar hij zegt: ‘Mijne landgenooten ontvangen hierbij, naar mijne overtuiging, eene uitgave der dichtwerken van cats, in alle opzigten geschikt, om aan de behoeften van het groote lezend publiek te voldoen, en die ik mij durf vleijen, dat door hen met welgevallen zal ontvangen worden. Moge zij, wegens het loffelijk doel van den Uitgever en bewerker, die met regt gemeend heeft, bij zijne aanteekeningen alle noodeloos vertoon van geleerdheid te moeten vermijden, het gezegend uitwerksel hebben, dat daardoor de lust tot lezing dier zoo veel onderhoudends, leerrijks en nuttigs behelzende dichtwerken, onder de Nederlandsche natie, meer en meer opgewekt en algemeen verspreid worde.’






{==99==} {>>pagina-aanduiding<<}

Een Ezel en eenig Speelgoed, door P. van Limburg Brouwer. Te Groningen, bij W. van Boekeren. 1842. In kl. 8vo. VIII en 121 bl. f 1-10.

Dit bevallige boekje werd Rec. eerst vóór zeer korten tijd, en nadat hij reeds lang naar eene recensie had uitgezien, ter aankondiging toegezonden. Heeft het die aankondiging nu nog noodig? Wij hopen voor den goeden smaak van ons publiek, dat wij daarop een ontkennend antwoord mogen geven; maar er zullen toch nog wel velen zijn, wie wij op dit geschrift van den Heer limburg brouwer opmerkzaam mogen maken.
Zoekt er geen professorale geleerdheid in, lezers; het geheel is den Schrijver geweest, wat hij het laatste gedeelte heeft genoemd, - eenig speelgoed, uitspanning van ernstigen arbeid voor den werkzamen geleerde, die onze letterkunde met een aantal van de verscheidenste geschriften heeft verrijkt, en wiens rijke kennis, scherpe blik, helder oordeel en onvermoeide liefde tot onderzoek gepaard gaan met eene bevalligheid, losheid en geestigheid van schrijftrant, die onder ons te zeldzaam worden gevonden, om niet op hoogen prijs te worden gesteld. In de voorrede van dit boekje heeft de Heer limburg brouwer zich ruiterlijk tegen het jeugdige Holland en deszelfs schrijftrant verklaard. ‘Als ik zoo eens de nieuwste voortbrengselen van onze Nederlandsche pers naga,’ zegt hij, ‘dan bemerk ik, dat ik, wel verre van nieuw te zijn, een heel eind ten achteren ben. Nu weet ik wel, dat men met eenig regt zou kunnen vorderen, dat ik niets onbeproefd liet om die andere jongere schrijvers in te halen (als ik zelf namelijk in hunne manier smaak vond, dat spreekt van zelf): maar ik kan niet nalaten mij, in mijne ijdelheid, te vleijen met het vooruitzigt, dat ik juist door dat achterblijven misschien nog eerder de aandacht zal opwekken, dan wanneer ik mij alleen beijverde anderen na te volgen. Er zijn buitendien, dit weet ik, ook nog wel eenige ouderwetsche menschen in ons land, die mij lezen zullen, niet alleen voor de rariteit. Ik behoef dus niet eens de gewone verschooning, dat men door toegevende vrienden aangemoedigd, ja genoopt is geworden, zijn opstel uit te geven; ik schrijf voor tijdverdrijf, en ik geef uit voor die, zoo als ik, nog niet op de hoogte zijn, welke het Ne-
{==100==} {>>pagina-aanduiding<<}
derlandsche proza thans bestegen heeft.’ Tot deze laatsten behoort ook Rec., die zich evenmin op de hoogte van al die nieuwigheden weet te stellen. Hij zal niet ontkennen, dat het velen dezer jongere schrijvers,
wier orgaan wij de Gids mogen noemen, geenszins aan bekwaamheid en talenten ontbreekt; maar den meesten ontbreekt, wat alleen het middel is, om tot hoogere volmaking op te klimmen, het gevoel van eigene onvolmaaktheid en gebrekkigheid. Zij staan reeds op de hoogte, zien met minachting neder op alle anderen, willen van geene aanmerkingen hooren, en hebben tot stelregel aangenomen: Nul n'aura de l'esprit que nous et nos amis. Op hen is toepasselijk, wat Rec. dezer dagen las in het Athenaeum van October, waar over een Dublinsch tijdschrift wordt gesproken: ‘a paper bearing the most obvious marks of being chieflly conducted by young men; its articles are full of spirit and energy, but are not equally remarkable for temper and discretion; its most powerful appeals are made to the passions rather than the judgment, and its high tone of selfreliance sometimes assumes the form of that overweening confidence, not to say presumption, which is so often found to be a drawback on youthful cleverness.’ Het is ook deze toon van zelfvertrouwen, van verwaandheid, die den prozastijl van deze nieuwere school kenmerkt. Men voelt overal, dat iemand spreekt, die overtuigd is het heel mooi te doen; en de uitwerking daarvan bederft, naar Recs. gevoel, het schoone, wat anders den stijl van velen hunner eigen is. Leest onbevooroordeeld hunne werken, ook die van de meest geprezenen en verdienstelijken, gij stuit overal op de zucht om zich te onderscheiden, om zich te doen opmerken, om anders te spreken, dan men dat gewoonlijk doet; nergens openbaart zich dat meer, dan waar zij eenvoudig meenen te zijn, en waar men gedurig voelt, dat die eenvoudigheid niet natuurlijk, maar gekunsteld is, hetgeen zich niet zelden ook door overdrijving van het eenvoudige openbaart. Ziet het coquette van dien stijl in
vele voorbeelden, ook bij de meest gelezene en geprezene onzer nieuwere schrijvers en schrijfsters! Geenszins willen wij daarmede hunne verdiensten loochenen. Integendeel, zij hebben nieuw leven in onze letterkunde gebragt, en er valt zelfs van hen te leeren: maar zij zouden zich veel hooger kunnen verheffen, indien men ook bij hen niet telkens geërgerd werd door ‘a high tone of selfreliance, assuming the form of that over-
{==101==} {>>pagina-aanduiding<<}
weening confidence, not to say presumption, which is so often found to be a drawback on youthful cleverness.’
Het is vooral in tegenstelling met dezen schrijftrant van onze nieuwere letterkundigen, dat wij op dit boekje, gelijk op andere werken van den Heer limburg brouwer, wijzen. Bij hem vindt gij de echt klassische eenvoudigheid en gemakkelijkheid. Zijn stijl is los en vrij, ongedwongen en ongekunsteld. Gij vindt daar niet die gezochte en telkens terugkeerende antithesen, niet dat streven om geestig te zijn, niet die zonderlinge woordvoegingen, die geen ander doel schijnen te hebben, dan om anders te schrijven dan men gewoonlijk doet, niet die gekunstelde gevoeligheid, noch ook die onnatuurlijke natuurlijkheid, welke elders maar al te veel worden aangetroffen. Daar is, zou men zeggen, geene moeite op gedaan; het is de uitdrukking der gedachten, zoo als zij zich van zelve aan den geest voordoet, en is er kunst hij, zoo heeft die kunst deze hoogte bereikt, dat zij tot natuur is geworden. Dat is het, wat ook Rec. doet behooren tot de ouderwetsche menschen, die den Heer limburg brouwer lezen, niet alleen voor de rariteit. Hij wijst hem eene eerste plaats onder onze prozaschrijvers aan, en gelooft, dat onze taal en stijl aan hem evenzeer groote verpligtingen hebben van wege zijne populaire geschriften, als de klassische oudheid van wege zijne geleerde onderzoekingen.
Ook dit boekje gaf ons daarvan een nieuw bewijs. De bekende Ezelgeschiedenis van den ouden tijd heeft hem hier tot grondslag gediend voor een nieuw verhaal, waarin meesterlijk partij getrokken is van de oorspronkelijke Ezels, maar dat door de wijze van behandeling een bepaald doel heeft verkregen en eene zedelijke beteekenis, waarmede het, onzes inziens, volstrekt niet den naam van hybridisch heeft verdiend, dien men hetzelve naar het hoofd heeft geworpen. Ongetwijfeld zullen zij zich met het boekje het meest vermaken, die door hunne kennis der Ouden zich het best in den geest van hetzelve kunnen verplaatsen; maar de losse en gemakkelijke verhaaltrant, de geestigheid van den stijl zullen ook anderen, hopen wij, aanlokken en met welgevallen het lieve boekje doen lezen.
Ook het tweede stukje: Eenig speelgoed, is geestig; geld, liefde, roem, zietdaar het menschelijke speelgoed, waarover hier wordt gehandeld, de drie voorwerpen, waarnaar der menschen verlangen zich doorgaans reikhalzende uitstrekt,

{==102==} {>>pagina-aanduiding<<}
en waarover hier, in den toon der satire, menige waarheid wordt gezegd. Als een enkel staaltje daarvan laten wij eenige regelen volgen, aan het slot van dit stukje ontleend, waar gesproken wordt over den roem en de middelen om dien bij den tijdgenoot te verwerven; het is de taal der ondervinding ligt van menigeen: ‘Gij kunt begrijpen, wat er van u worden moet, wanneer gij het waagt op eenen dier door het algemeen vergoden eene aanmerking te maken. Wat zeg ik, eene aanmerking? Een glimlach, het trekken van uwen mond, uw zwijgen zelfs, wanneer een lofzang op zulk eenen wordt aangeheven, is reeds genoegzaam om u voor altijd in ongenade te brengen. Horatius zeide: Wilt gij dat ik schreijen zal, schrei dan zelf eerst. Even goed had hij kunnen zeggen: Wilt gij dat men u aanbidde, bidt dan zelf eerst aan: bewierook den afgod des daags, en dan, ja dan eerst, zal men u de eer aandoen, op uwe verdiensten, zoo gij ze hebt, een' genadigen blik te werpen; maar zijt gij onhandig genoeg deze voorzorg niet te nemen, dan kunt gij verzekerd zijn, dat, naarmate gij meer bezit van hetgeen gij zoudt meenen dat u bij anderen moest aanbevelen, gij naar diezelfde mate meer achteruit geschoven zult worden.’
Iets daarvan zal ligt de Heer limburg brouwer van de algemeen vergoden van den dag, voor wie ‘menschen, die een eigen gevoelen durven hebben, lastig zijn,’ mede moeten ondervinden. Maar wij hopen, dat er nog genoeg ouderwetsche lieden zullen zijn, die, gelijk hij, ‘nog niet op de hoogte zijn, welke het Nederlandsche proza thans bestegen heeft,’ en die met welgevallen en goedkeuring zijne werken lezen.





De reis bij nacht. Volksverhaal. Van verre naar 't Nieuw-Grieksch. Door Dr. W. Hecker. Te Groningen, bij J. Oomkens. 1842. In gr. 8vo. 23 bl. f : - 25.

Men kan dit boekje op tweederlei wijze beoordeelen: men kan spreken over datgene, wat de Heer hecker hier heeft geleverd; en men kan vragen, of hij ook iets anders had kunnen, misschien moeten leveren. De Dichter zelf zal welligt tegenwerpen, dat Rec. slechts heeft te vragen naar datgene, wat hier gegeven wordt, en de meerdere of mindere

{==103==} {>>pagina-aanduiding<<}
waarde daarvan heeft te toetsen, zonder dat hij regt heeft meer van dit stukje te eischen. En zeker is het een zonderling iets, gelijk meermalen gebeurt, dat de Rec. bladzijden vult met datgene, wat naar zijn oordeel schrijver of dichter had behooren te leveren, en dan zich met een paar woorden afmaakt van datgene, wat in de daad geleverd is. Misschien zou ook de Heer hecker zich over iets dergelijks kunnen beklagen; vriendelijk of bescheiden althans heeft men hem niet behandeld. Wij hopen het voorbeeld, aldus gegeven, niet te volgen, al zullen ook wij, na de beoordeeling van datgene, wat de Dichter hier heeft gegeven, eenige bedenking maken met betrekking tot de vraag, of eene andere handelwijze van den Dichter niet wenschelijk ware geweest. In eene korte inleiding spreekt hij over het Grieksche volksgezang. Hoe diep de natie ook vernederd was, hoe diep zij ook gezonken blijft van de hoogte, waarop eens Griekenland heeft gestaan, daar zijn nog trekken van gelijkheid over. Poëzij is er nog de geliefkoosde kunst, en, gelijk de Heer hecker zegt, ‘het minder gelukkige nakroost bezit ook heden ten dage nog eene even hartstochtelijke liefde voor al wat volkspoëzij heet. Wat heldenstuk er van daag of morgen bedreven is, zegt Duitschlands groote wijsgeer hegel, een doodsvoorval, met al zijn bijzondere omstandigheden, eene begravenis, elk liefdes- of oorlogsavontuur, eene enkele wreedaardigheid, door Turken gepleegd, alles wordt bij hen dadelijk tot lied, en er zijn voorbeelden genoeg, dat reeds op den dag zelven van 't gevecht liederen op de naauw bevochten zege gezongen werden.’ Deze vatbaarheid voor gezang en muzijk maakt de nieuw-Grieksche letterkunde rijk aan volksliederen, en van deze deelt ons hecker er hier een, gelijk hij zelf zegt, in verre navolging, om- en uitgewerkt mede. Zien wij dus eerst,
wat wij hier vinden.
Fauriel, door den navolger aangehaald, zegt teregt, dat dit volkslied ons de beroemde romance van burger, Lenore, herinnert. In zeker opzigt ligt dezelfde waarheid aan beiden ten gronde; het is de morrende tegen de beschikking des lots en den wil der Voorzienigheid, en de straf, welke haar wacht. Doch van den anderen kant is er een groot verschil in beide stukken, geheel overeenkomstig den geest der beide volken. Bij burger is het een jong meisje, treurende over het uitblijven van haren minnaar; in het Griek-
{==104==} {>>pagina-aanduiding<<}
sche lied eene moeder, die bij het verlies van al hare zonen jammert om de afwezigheid van eene eenige dochter. Gelijk bij burger de geest des minnaars het jammerende meisje weghaalt en naar zijne grafstede voert, zoo brengt in het Grieksche lied de geest des oudsten zoons, die voor de terugkomst zijner zuster, zoodra de moeder die mogt begeeren, met dure eeden borg is gebleven, arete aan de moeder weder, die, in overeenstemming met het volksgeloof, de verschijning van den doode met haar leven boet.
Er is in het geheele stuk eene treffende aandoenlijkheid. Het beeld der moeder, die met haar geheele hart aan de eenige teerbeminde dochter hangt, en bij den dood van hare negen zoons in wanhoop om haar afwezig kind schreit, is levendig geteekend.

Een jaar ging om, een nieuw begint; 
De negen broeders sterven. 
Nu schreit de vrouw hare oogen blind, 
Dat ze altegaar moet derven. 
De hairen scheurt ze zich van 't hoofd, 
En gants van hoop en troost beroofd, 
Vloekt ze, om haar leed te doven, 
Zichzelve en God hierboven. 
 
Nu ijlt ze hier, dan ijlt ze daar, 
In wanhoop schier verloren, 
En roept: ‘Waar is Arete, waar 
Mijn eenige uitverkoren? 
Waar is ze en waar mijn negental, 
Die ik voor eeuwig missen zal? 
Mijn negen zoons te gader 
In 't graf reeds bij hun vader! 
 
O, groote God! gena, gena! 
Of blijft er niets te hopen, 
Dan zink de grond, waar ik op sta, 
En splijt zijn kaken open! 
Hergeef mijn kinders uit het graf 
Of neem mijzelve 't aanzijn af! 
Ik wil niet langer leven, 
Maar bij mijn lijken sneven! 


Wij deelen deze coupletten mede, als eene niet ongelukkige

{==105==} {>>pagina-aanduiding<<}
proeve van de wijze, waarop hecker zich van zijne taak heeft gekweten. Hij heeft het oorspronkelijke niet weinig uitgebreid, niet wat de eigenlijke geschiedenis betreft, maar de geheele wijze van voorstelling is veranderd; door tusschenvoeging is er de gang van een verhaal in gebragt, en heeft het in den vorm nog meer gelijkenis met de straksgenoemde romance van burger verkregen, dan het Grieksch eigenlijk had. Het komt ons voor, dat daarmede verholpen is, wat fauriel in de door hecker aangehaalde woorden berispt: ‘le début de la pièce est un peu embarrassé.’ Uit dit oogpunt beschouwd, zouden wij den Dichter dus kunnen prijzen, dat hij ons eerder eene verre navolging dan eene vertaling heeft gegeven, ofschoon wij minder ophebben met het jagtmaken op uitdrukkingen, als: ‘O moeder, lieve moeder mijn! schoone arete dijn, tot stervens toe verslegen,’ enz.
Stond dit boekje geheel op zichzelf, en werd het ons aangeboden eenvoudig als eene romance, waarvan de inhoud en een gedeelte der denkbeelden aan het nieuw-Grieksch ontleend zijn, dan zouden wij geene verdere aanmerkingen maken, maar het stukje gaarne als zoodanig ter lezing aanbevelen. Doch de Dichter zelf geeft ons door zijne inleiding regt, om iets anders te verwachten, of althans onze bedenkingen te laten gelden tegen zijn verder voortgaan op den nu ingeslagen weg. Zijn oogmerk is, meldt hij, om eene afzonderlijke verhandeling over het nieuw-Grieksche volkslied uit te geven, zoodra hij eene meer volledige verzameling van dergelijke zangen zal hebben bijeengebragt en in het Nederduitsch overgezet. Moeten wij nu deze Reis bij nacht beschouwen als eene proeve van de wijze, waarop hij dezen arbeid denkt te verrigten, dan meenen wij daarop gegronde aanmerking te moeten maken. Het is dan niet enkel des Dichters doel, om ons aandoenlijke en treffende, of misschien losse en vrolijke dichtstukjes te leveren, maar ons het nieuw-Grieksche volkslied te doen kennen. Dan kan er, dunkt ons, geene sprake zijn van verre navolging, van omen uitwerking, maar wordt eene zooveel mogelijk getrouwe overbrenging gevorderd. Het is dan niet voldoende, dat men den inhoud dier liederen kenne; ook de vorm, welken dezelve in het oorspronkelijke hebben, dient zooveel mogelijk bewaard te worden, opdat het geheel den Nederlandschen lezer helder voor den geest sta, voor zoo veel dit in

{==106==} {>>pagina-aanduiding<<}
eene dichterlijke overbrenging mogelijk zij. Daaraan is in dit stukje geheel niet voldaan. Wie hecker's Reis bij nacht gelezen heeft, kent, ja, de geschiedenis van ΗΝϒΚΤΕΡΙΝΗ ΠΕΡΠΑΤΗΣΙΑ, maar het eigenaardige van het oorspronkelijke dichtstuk kent hij niet, dat in den vorm niets heeft van dien, welken de navolger daaraan heeft gegeven. Wat wij derhalve als een bevallig dichtstukje gaarne prijzen, dat behaagt ons veel minder, als wij het beschouwen als eene proeve van een nieuw-Grieksch volkslied. Uit welke van beide oogpunten wil nu de Dichter zijn werk beschouwd hebben? Dat is ons niet geheel duidelijk; het komt ons voor, dat hij zelf tusschen beide heeft gewankeld. Wij beoordeelden daarom liefst het stukje zoo als het daar voor ons ligt, en dan was dat oordeel gunstig; maar wij mogten toch niet nalaten hem te waarschuwen, om niet op dien weg voort te gaan, zoo hij ons het nieuw-Grieksche volkslied wil doen kennen. Met belangstelling zien wij zijnen arbeid te gemoet, zoo het hem gelukken moge, ook in vorm en toon, den geest dezer poëzij weder te geven. Die belangstelling deed ons ook bij de Reis bij nacht niet alleen vragen, wat de Dichter ons heeft geleverd, maar ook, wat hij had kunnen, welligt moeten leveren, wat wij althans bij het voortzetten van zijnen arbeid van hem meenen te mogen verlangen. Tot dien arbeid wenschen wij hem lust en gelegenheid, en ook gaarne de vervulling van zijn verlangen: ‘Mocht het op de plaats zelve zijn!’ dat hij zijnen schat verzamelen kon.





Winterlectuur, ter bevordering van kennis en godsvrucht, door E.A. Boerman, Emeritus-Predikant van Hoornaar. Te Dordrecht, bij H. Lagerwey. 1843. In gr. 8vo. 159 bl. f 1-40.

De Eerw. boerman gaf dit dertigtal kleine stichtelijke vertoogen in het licht, ten einde naar zijn vermogen in den avond zijns levens nuttig te zijn en tevens zijne huiselijke belangen te bevorderen, en de bescheiden man doet zulks zoo nederig, dat zich de kritiek daardoor bijna zou laten ontwapenen. Doch dat eenigzins gevorderde Christenen er juist niet vele kennis uit zullen opzamelen, mogen wij niet verzwijgen; ter opwekking tot godsvrucht vindt echter ook

{==107==} {>>pagina-aanduiding<<}
een eenvoudig woord zijne plaats. Voor eenvoudige landlieden zal, gelijk de Opsteller gewoon was voor dezulken te prediken, dit werkje wel het geschiktste zijn. De slotversjes - eigenlijk moesten wij schrijven: rijmpjes - der vertoogen beduiden niet veel. Doch de man meent het wèl; zijn bijzonder belang wordt door de uitgave bevorderd; het Christendom, dat hij aanprijst, is eenvoudig en verlicht; redenen genoeg, om het werkje hartelijk en welmeenend aan te prijzen in den kring, voor welken het bijzonder geschikt is. Wij wenschen den Eerw. Schrijver eene genoegelijke rust, ook op dit werk.


De Erfgenaam van Thorpe-combe. Door Mrs. Trollope, Uit het Engelsch. II Deelen. Nieuwediep, bij C. Bakker. 1843. In gr. 8vo. 705 bl. f 7-20.

Rec. heeft zich meermalen verwonderd, dat bij den vloed van romans, die uit het Engelsch worden vertaald, verschillende werken van Mrs. trollope die eer niet hebben genoten. Vond ons publiek misschien in hare vroegere verhalen minder smaak? Daaraan heeft hij het althans toegeschreven, dat b.v. haar Widow Barnaby niet bij ons is overgebragt; een boek, met welks lezing in het oorspronkelijke Rec. zich in der tijd zeer heeft vermaakt, en dat eene karakterschildering bevat, sterk genoeg gekleurd zeker en een weinig caricatuur, maar waarin men toch veel terugvindt, wat Rec. ook in de wezentlijkheid wel eens had aangetroffen. Ook in dezen roman, dien Rec. over het algemeen met genoegen heeft gelezen, is zulk eene karakterschildering de hoofdzaak, en het listige, eigenbatige, hatelijke karakter van sophia martin, de erfgename van Thorpe-combe, is tot aan het einde toe goed volgehouden. Rondom haar bewegen zich de verdere leden der familie in bonte verscheidenheid en afwisseling, maar meest alle insgelijks goed geteekend, zoodat het boek eene aangename lectuur oplevert. Wij durven het dan ook gerustelijk aan leesgezelschappen en leesbibliotheken aanbevelen. De vertaling is goed, even als de uitvoering, en wij twijfelen niet, of dit boek zal ook bij ons den verdienden bijval vinden, dien het oorspronkelijke in Engeland vond. Mrs. trollope is eene goede opmerkster van het menschelijke hart en leven, en

{==108==} {>>pagina-aanduiding<<}
weet het opgemerkte op eene aangename wijze in hare verhalen aan anderen mede te deelen.





Romantische Tafereelen in Verhalen en Schakeringen. Door G.A.v.D. Te Haarlem, bij Gebr. van Dobben. 1843. In gr. 8vo. 205 bl. f 1-80.

Schoenmaker, houd u bij uw leest! is een spreekwoord, dat velen mogt worden toegeroepen, en waarnaar weinigen willen luisteren. Wij zouden het den Schrijver van dit boek ook hebben toegeroepen, zoo hij vóór de uitgave ons oordeel had gevraagd en hem, gesteld eens hij ware boekhandelaar, hebben gezegd: Gij kunt misschien boeken innaaijen, boeken verkoopen, boeken lezen, maar boeken schrijven - laat dat over aan diegenen, die ten minste eenig denkbeeld hebben, wat daartoe behoort! Lezer, gij ontvangt hier den onbeduidendsten, smakeloossten kost, die u ooit werd opgedischt. Het zijn verhalen, waar geen verhaal in is, tafereelen, waarin niets geschetst wordt, schakeringen, waarin niets te schakeren valt. De Heer G.A.v.D. berigt, dat hij over zijne stukken vooraf het gunstig oordeel van eenen letterkundigen vriendenkring heeft ingewonnen. Vrienden mogen die beoordeelaars geweest zijn, maar letterkundigen ... de hemel beware de letterkunde voor zulke beoefenaars! Zulke vriendenkringen mogen aangenaam zijn; zij mogen zelfs aanleiding geven, dat men eenige uren misschien niet geheel nutteloos doorbrengt: maar als zij de pedanterie zoo verre opwekken en aanmoedigen, dat men begrijpt, ook al als schrijvers te mogen optreden, wee dan onze arme literatuur!
Eene ontleding te geven van deze verhalen gaat bezwaarlijk. Er valt niet aan te ontleden. B.v. Een jongeling gaat in wanhoop op reis, (van Amsterdam naar Bennebroek!) en ontmoet eenen vriend, wien hij zijn ongeluk vertelt. Zijn meisje heeft hem bedankt - omdat hij op zekeren avond niet bij haar heeft kunnen komen. Hij komt terug, hoort dat zij trouwt, en kort daarna dat zij overleden is. Ziedaar eene schets van het eerste verhaal; en zoo wij u, lezer, een proefje van den opwekkelijken stijl uit datzelfde verhaal wilden geven, gij zoudt ons toeroepen: ‘waartoe uwe bladzijden gevuld met dien zouteloozen kost? Het boek verdient immers niet, dat men er verdere notitie van neemt!’ Dat zullen wij dan ook maar niet doen, en hopen, dat de vrienden van den Heer G.A.v.D. hem niet weder zulk eenen slechten vriendenraad zullen geven, als zij deden, toen zij hem tot het uitgeven van deze prullaria aanspoorden.






{==109==} {>>pagina-aanduiding<<}

Boekbeschouwing.

Geschiedenis der Joden in Nederland, door Mr. H.J. Koenen, Lid van den edelachtbaren Raad der stad Amsterdam, enz. Uitgegeven door het provinciaal Utrechtsch Genootschap van Kunsten en Wetenschappen. Te Utrecht, bij C. van der Post, Jr. 1843. In gr. 8vo. XVIII en 519 bl. f 4-20.

Het was een gelukkig denkbeeld van het Utrechtsch genootschap, om door het uitschrijven eener prijsvraag eene geschiedenis van de Joden in ons vaderland uit te lokken. Wie is er, die geen belang stelt in de lotgevallen eener natie, welke de gewigtigste gebeurtenissen der wereldgeschiedenis in haar midden aanschouwde, en die eeuwen lang, als sprekende getuigen voor de waarheid der openbaring, in hare ballingschap een afzonderlijk volksbestaan heeft bewaard? Het was eene moeijelijke taak, om eene geschiedenis te leveren, voor welke vroeger zoo weinig was voorgewerkt, wier volledige bronnen niet gemakkelijk toegankelijk waren en op menig punt niet dan karig vloeiden. De Heer koenen liet zich door de bezwaren, aan dezen arbeid verbonden, niet afschrikken en leverde een antwoord, dat de werken van het Genootschap tot sieraad en onzer vaderlandsche letterkunde tot eer verstrekt.
Onze taak bij de aankondiging van dit boek kan geene eigenlijk gezegde beoordeeling zijn; bevoegde beoordeelaars hebben reeds vóór de uitgave er hun zegel op gezet; en buitendien, er behoorde schier eene studie toe van het onderwerp, gelijk aan die des Schrijvers, om in den eigenlijken zin hier eene volledige recensie te geven. Daartoe erkent Rec. zijne onbevoegdheid gaarne. Liever zal hij den indruk mededeelen, welken de lezing op hem heeft gemaakt, eenig verslag van den inhoud geven en daarbij enkele aanmerkingen voegen.

{==110==} {>>pagina-aanduiding<<}

Van het begin tot aan het einde las Rec. dit boek met onverminderde belangstelling; de inhoud is rijk en afwisselend, de stijl gemakkelijk, zuiver en aangenaam. Het geheel getuigt van groote belezenheid, grondig onderzoek van het onderwerp, zucht tot onpartijdige beschouwing en ook van hooge belangstelling in het lot van abraham's nageslacht. Des schrijvers theologisch standpunt is bekend; maar ook dit verdient, onzes oordeels, hoogen lof, dat hij niet, gelijk zulks maar al te dikwijls geschiedt, overal te pas of te onpas zijne godsdienstige overtuiging op den voorgrond plaatst en zijne bijzondere begrippen telkens laat luchten. Dat deze invloed hebben op zijne wijze van beschouwen, spreekt van zelfs en zal ook door niemand worden gewraakt. Wij willen onzen lezers althans eenigzins met den inhoud van dit belangrijke boek bekend maken.
De eerste afdeelingen der Inleiding, die over de bronnen en bouwstoffen tot eene Geschiedenis der Joden in Nederland handelen, gaan wij met stilzwijgen voorbij, enkel opmerkende, dat zij ons de bewijzen opleveren van het grondige onderzoek, waardoor de Schrijver zich tot de volvoering van zijne taak heeft voorbereid. In de laatste bladzijden dier Inleiding geeft de Heer koenen het standpunt op, van waar hij bij zijne bewerking is uitgegaan. ‘Hij zal,’ zegt hij, bl. 32, ‘het onderwerp beschouwen uit een Christelijk-nationaal oogpunt. De historie, die hij wenscht te beschrijven, is niet zoozeer de geschiedenis van godsdienstige meeningen, van eene godsdienstsecte, van een kerkgenootschap, als wel van eene Natie, van de Joodsche Natie, voor zoo verre zij, op Nederlandschen bodem gevestigd, daar geleefd, gebloeid, zich ontwikkeld heeft.’ ‘Het gekozen standpunt doet als hoofdvoorwerp dezer behandeling voorkomen: het nationaal bestaan des volks tot op de inlijving in het Nederlandsche volk ten jare 1796, toen het, van den staat eener meer of min zelfstandige Natie, tot dien van eene gezindheid, later tot dien eens kerkgenootschaps overging.’ Over het algemeen kunnen wij ons met deze wijze van zien zeer wel vereeni-
{==111==} {>>pagina-aanduiding<<}
gen; maar wij zouden toch vragen, of deze beschouwing der Joden als afzonderlijke natie de geschiedenis der godsdienstige meeningen, der godsdienstige inrigtingen en gebruiken had behoeven uit te sluiten. Integendeel komt het ons voor, dat beide deze zaken ten naauwste behoorden vereenigd te zijn. Wat is het, dat aan de Joden een zeker zelfstandig volksbestaan gaf? Het zijn hunne godsdienstige begrippen. Van den aanvang hunner geschiedenis af zijn Godsdienst en Staat bij de Israëliten als het ware één. Ook als volk kenschetsen zij zich in vroegeren en lateren tijd door hunne godsdienst; door deze bestonden zij,
om zoo te spreken, als natie, terwijl zij overigens bijna alles misten, wat tot een eigenlijk zelfstandig volksbestaan wordt gevorderd. Onze algemeene aanmerking op het geheele plan zou dus zijn, dat deze inwendige geschiedenis des Joodschen volks in Nederland te veel is voorbijgegaan, dat wij hier hunne uitwendige lotgevallen vinden opgeteekend, maar tot hun innerlijk volksleven niet geheel worden toegelaten, dat met hunne godsdienstige begrippen en gebruiken ten naauwste zamenhing.
Doch de Heer koenen heeft zich nu eenmaal op dit standpunt geplaatst, en wij mogen het betreuren, dat hij, bij zijne rijke kennis van het onderwerp, ons niet nog meer heeft medegedeeld, wij hebben van den anderen kant reden, om ons te verblijden over de menigte van belangrijke zaken, welke hij ons als de resultaten van zijn onderzoek aanbiedt. In het eerste gedeelte van het werk handelt hij over de Geschiedenis der Joden in de Nederlanden gedurende de Middeneeuwen, en wel in het eerste hoofdstuk, van de vroegste tijden af tot op den eersten Kruistocht. Kort gaat hij de geschiedenis na der Joden tot op hunne eerste verschijning in de Nederlanden. Eenigzins vreemd komt ons daarbij de opmerking voor, dat ‘Israëls volk, zoolang david's regerend vorstenhuis en de stad en het heiligdom het midden en steunpunt hunner nationaliteit uitmaakten, minder geschikt was voor handelsverkeer, zelfs door onderscheiden voorschriften zijner wetgeving en door zijne zeden van den handel afkeerig,’ (bl. 36). Er be-
{==112==} {>>pagina-aanduiding<<}
stonden hieromtrent toch belangrijke uitzonderingen, en in het tijdvak van salomo's regering bloeide er ongetwijfeld een aanzienlijke handel. - Met de Romeinsche legerbenden kwamen de Joden waarschijnlijk het eerst in deze streken, en Keulen was tot op den ondergang des Romeinschen rijks de voorname plaats, waar zij zich vestigden, om hunnen handel te drijven. Onder de Frankische koningen begonnen de pogingen vooral, om hen tot het Christendom toe te brengen, terwijl zij onder latere vorsten, gelijk bijv. onder lodewijk den Vrome, niet weinig voorregten genoten. Reeds toen telden de koningen onder hunne gunstelingen meermalen bekwame Joden, en benevens den handel (spoedig vooral den geldhandel, die zoo ligt in woeker ontaardde) was het ook de geneeskunst, waarop zij zich bijzonder toelegden. De
oproeping tot den eersten kruistogt had op den toestand der Joden eenen treurigen invloed, en gaf het sein tot eenen vreeselijken Jodenmoord, waarbij, zoo de kronijken waarheid spreken, alleen in Beijeren 12,000 Joden zouden zijn omgekomen.
Het tweede hoofdstuk brengt hunne geschiedenis tot op de regering van karel V; een tijdvak van verdrukking en vervolging. ‘Thans werden zij als ketters en ongeloovigen dikwijls uitgeworpen, en dweepende monniken vernieuwden telkens hun prediking tegen hen. Met de toeneming des bijgeloofs werden ook steeds meerdere voorvallen verdicht van schennis aan heilige dingen, aan maria-beelden en gewijde ouwels, door Joden gepleegd, en van het moorden van onnoozele kinderen, om Christenbloed voor hunne Paaschplechtigheden te kunnen bezigen, en zoodanig gerucht was genoegzaam om hen in een' Volksoploop bij menigte te doen vermoorden. Nu werd ook de vergiftiging van bronnen en waterputten eene zeer gewone verdenking; en deze was genoegzaam, om hen uit eene geheele landstreek te doen verdrijven.’ (Bl. 58). De Schrijver gaat thans in de afzonderlijke streken de opkomst en de lotgevallen der Joden gedurende dit tijdvak na. Hij begint met het graafschap Vlaanderen, waar reeds

{==113==} {>>pagina-aanduiding<<}
zeer vroeg Joden werden gevonden; doch, gelijk van zelf spreekt, zijn de berigten omtrent hen zeer schaarsch en onbeduidend; hetzelfde geldt ook van het hertogdom Braband; opmerkelijk en treffend is hier het advies van den beroemden thomas van aquino, aan aleid van bourgondië gegeven op hare vraag, of het haar geoorloofd ware, den Joden in hare landen buitengewone opbrengsten af te vorderen, (bl. 65 en verv.) hetgeen de gematigde en gemoedelijke denkwijze van den geleerden man in een helder licht stelt. Niet altijd hadden de Joden het zoo dragelijk; in 1349 en 1350 hadden zij, bij het woeden der zwarte pest, door toedoen van de zoogenoemde Flagellanten veel te lijden. - Ook in de tegenwoordige Nederlandsche gewesten, in Gelder en Zutphen, in Utrecht, Friesland en Holland, zijn reeds vroegtijdig Joden gevonden; hun toestand was nu eens gunstiger, dan ongunstiger. Somtijds stonden zij onder de schuts der regenten, welke deze als vorstelijk regt uitoefenden ten bate hunner schatkist; dan weder zagen zij zich verbannen en verdreven, vervolgd en mishandeld. Trekt men kortelijk te zamen, wat tot dusverre door den Schrijver is gezegd, dan ziet men het Joodsche volk beschouwd, ‘in het Romeinsche rijk als eene door het keizerlijk gezag gewettigde secte; onder de Germaansche volkerschappen als een der vele stammen, die op den bodem van het op nieuw bevolkt Europa gezeteld waren, in de Europesche volkenmaatschappij sedert de kruistochten, als ongeloovigen of ketters, die de zaligmakende kerkleer bestreden.’ (Bl. 91.)
In het derde hoofdstuk worden de algemeene maatschappelijke toestand der Joden in de middeneeuwen en de onderlinge betrekkingen van kerk en synagoge beschouwd. Bij de beschouwing van dit laatste punt, gedurende den tijd vóór de kruistogten, munt vooral het gedrag van gregorius uit, die vreemd was aan de vervolging der Joden, gelijk blijkt uit zijnen brief de Judaeis non persequendis. Doch hij was eene uitzondering op den regel, en de Joden hadden van de kerkelijken meestal veel te lijden. In dit tijdvak zien wij hun daar, waar zij geduld worden, in

{==114==} {>>pagina-aanduiding<<}
afzonderlijke gedeelten der steden woningen aangewezen; strenge bevelen tegen elke gemeenschap met hen worden uitgevaardigd. De geldhandel is in hunne handen, en als geneesheeren hebben sommigen grooten naam. Synagogen of scholen waren er waarschijnlijk in ons land nog niet, en hun geheele maatschappelijke toestand had veel donkers. Maar een helderder dag zou welhaast aanbreken, en in ons vaderland althans zouden zij vinden, wat zij begeerden, ‘eene zachte ballingschap en eene niet harde herbergzaamheid.’
Dat blijkt ons uit het tweede, natuurlijk belangrijker gedeelte van dit werk, dat de nieuwere geschiedenis der Joden in Nederland bevat. De vestiging der Spaansche en Portugesche Joden in ons vaderland opent hier als een nieuw tijdvak; en tot regt verstand van het volgende heeft daarom de Schrijver, bij wijze van inleiding, een historisch overzigt van de lotgevallen dezer Joden vóór hunne verdrijving laten voorafgaan. In Spanje bloeiden zij luisterrijker, dan zij ergens elders hadden gedaan na de verwoesting van Jeruzalem. Maar onder ferdinand en isabella moesten zij het land ruimen of Christenen worden. Achtmaalhonderdduizend moesten het rijk verlaten; velen begaven zich naar Portugal; doch ook vandaar werden zij weldra, ten gevolge van de inblazingen van het Spaansche hof, verdreven, of gedwongen zich te laten doopen. Niet weinigen besloten tot dit laatste, maar veranderden wel van belijdenis, doch niet van geloof, zoodat deze zoogenaamde nieuw-Christenen eigenlijk niets anders waren, dan heimelijke Joden. Dit gaf aanleiding, dat de inquisitie gestrengelijk tegen de zoodanigen woedde, en de laatste jaren van de Spaansche heerschappij in ons vaderland droegen insgelijks de duidelijke blijken van de vijandige gezindheid, welke men op het schiereiland tegen de Joden in het algemeen en tegen de gedoopte nieuw-Christenen, die heimelijk hun oud geloof getrouw bleven, in het bijzonder koesterde.
De moedige strijd, die de ketenen van gewetensdwang in ons vaderland afschudde, opende ook voor de verdrukte

{==115==} {>>pagina-aanduiding<<}
Joden een helderder uitzigt, en reeds in 1567 trad een der vermogendste Spaansche Joden of nieuw-Christenen met de partij van den Prins in onderhandeling, die echter voor zijne geloofsgenooten in het algemeen zonder belangrijk gevolg bleef.
Doch toen het meer en meer bleek, dat de Spaansche magt voor altijd in deze gewesten was gefnuikt, begon men dadelijk pogingen in het werk te stellen, om hier vrijheid ter vestiging te erlangen. Middelburg was de plaats, die oorspronkelijk door de Portugesche Joden daartoe werd uitgezocht; doch de magistraat maakte zwarigheid, en dit gaf aanleiding, dat men in Holland en wel te Amsterdam beproefde, wat in Zeeland mislukt was. In 1590 vertrokken drie aanzienlijke Joden derwaarts, en hun getal nam weldra zoo zeer toe, dat zij vijf jaren later op den grooten Verzoendag eene heimelijke vergadering hielden. In 1598 werd de eerste Synagoge, zoo het schijnt, opgerigt. Wij kunnen natuurlijk den Schrijver niet op den voet volgen bij zijn verhaal. Oogluikend werden de godsdienstige zamenkomsten der Joden geduld, en te verwonderen is het niet, dat in latere dagen de Remonstranten, bij het ondervinden van belemmeringen in hunne godsdienstoefeningen, zich meermalen beriepen op de verdraagzaamheid, door de heerschende kerk of de regering ten aanzien der Joden betoond.
Meer en meer begon de Portugesche gemeente in bloei toe te nemen, en van haar gingen pogingen uit, om den toestand harer geloofsgenooten in andere landen zoo veel mogelijk te verbeteren. Belangrijk is datgene, wat hierover met opzigt tot Spanje en Engeland wordt medegedeeld van bl. 151-161.
De groote Synagoge te Amsterdam werd in 1675 voltooid en ingewijd, waarbij de beroemde romein de hooghe een Latijnsch vers vervaardigde, dat hier, benevens de vertaling, op bl. 167, 168 staat opgeteekend. Rec. zou er aan twijfelen, of de bedoeling van den dichter met de beide laatste regelen van zijn gedicht in de overbrenging juist is gevat.

{==116==} {>>pagina-aanduiding<<}


State diu, pia tecta, aliis invisa Monarchis, 
Mirenturque apices saecula sera tuos. 


Deze woorden vertaalt de Heer koenen aldus:

Bloei duurzaam, vrije staat! In spijt van menig koning 
Blink door al de eeuwen heen uw achtbre stedenkroon! 


Zou het pia tecta, dat hier de Sponsa Sion in den mond wordt gelegd, op Amsterdam of op de nieuwgebouwde Synagoge slaan? Rec. gelooft het laatste, het invisa monarchis is daarop evenzeer van toepassing, als de dichter zinspeelt op de ongunst, die de Joden van andere vorsten hadden ondervonden, waarover hij in de eerste regelen spreekt.
Op bl. 171 en verv. worden ons bijzonderheden aangaande de inwendige geschiedenis, de synagogale instellingen en schoolinrigtingen medegedeeld, en daarmede iets gegeven van datgene, wat wij gaarne meer en opzettelijker in dit geheele werk hadden gevonden. Wat het inwendige bestuur betreft, men zocht nog eenen schijn van staatkundige onafhankelijkheid aan te nemen, en sprak daarom van eene staatkundige regering, bestaande uit de oudsten of Parnassijns, eene Rabbinale, bestaande uit den Opperrabbijn, benevens drie gewone Rabbijnen, belast met het kerkelijk toezigt, van een academisch bestuur en van het armbestuur. (Bl. 173). Het spreekt van zelf, dat er eigenlijk geen ander dan kerkelijk bestuur zijn kon; het zoogenaamd academische gold de scholen, die omstreeks dezen tijd begonnen te worden ingerigt. De gemeente was verdeeld in lidmaten, bijwoners (die eerst na zekeren tijd lidmaten werden) en vreemdelingen. Koophandel was het voorname middel van bestaan; en de handel op de Levant werd vooral door de Joden naar Amsterdam overgebragt. Diplomatische betrekkingen werden door meer dan een' hunner vervuld, en als geneesheeren handhaafden zij hunnen ouden roem.
Van de Portugesche Joden wendt de Schrijver zich, op bl. 190, tot de Hoogduitsche, over wie het oordeel, althans

{==117==} {>>pagina-aanduiding<<}
in dit tijdvak, veel minder gunstig is. Hunne mindere afkomst en opvoeding plaatsten hen als van zelf op lageren trap van ontwikkeling, dan hunne geloofsgenooten, uit het schiereiland overgekomen. Langzamerhand verdween dit onderscheid en mogt men beide afdeelingen als op gelijke hoogte staande beschouwen.
Met der Joden vestiging in 's Gravenhage in 1675 begint de Schrijver zijn derde hoofdstuk, dat tot op de omwenteling van 1795 loopt. Wij kunnen hem daarin niet in bijzonderheden volgen, hetgeen ons verslag te breed zoude doen uitdijen, en moeten ons vergenoegen met aan te stippen, dat ook dit gedeelte rijk is in merkwaardige berigten, de beide afdeelingen der Joden in Nederland betreffende. Datzelfde geldt ook van het vierde hoofdstuk, waarin de Joden in betrekking tot den Staat en de Kerk in de Vereenigde Nederlanden worden beschouwd. De Schrijver toont hier, dat zij als een op zich zelf staand volk werden aangemerkt (bl. 240) en daarom in staatsstukken doorgaans de Hebreeuwsche of Joodsche natie werden genoemd, maar tevens als vaste ingezetenen des lands en onderdanen der hooge overigheid. Deze tweevoudige betrekking had invloed op hunnen maatschappelijken toestand. Zij werden geregeerd door hunne eigene wetten, op den grondslag der Mozaïsche, iets, hetgeen vooral bij huwelijken aanleiding gaf tot moeijelijkheden, omdat de Mozaïsche wet verbindtenissen toelaat, welke 's lands wet verbood. Stedelijke handvesten en keuren regelden in de tweede plaats hunnen toestand, terwijl zij eindelijk aan 's lands wetten, aangevuld door het Romeinsche regt, onderworpen waren, gelijk alle andere ingezetenen. Merkwaardig is datgene, wat bl. 258 en verv. over de bemoeijingen der kerk met opzigt tot de Joden wordt medegedeeld, waarbij verslag wordt gegeven van de geschriften, in het licht verschenen, om de Joden van hunne dwalingen te overtuigen. De Schrijver kan zich van den invloed van dergelijke pogingen weinig goeds beloven, als wij hem (bl. 268) hooren zeggen: ‘Opmerkelijk is het, dat, niettegenstaande de loffelijke pogingen, door de kerk

{==118==} {>>pagina-aanduiding<<}
in al dien tijd aangewend, om de Joden door overtuiging tot bekeering te brengen, de merkwaardigste proeven eener ware bekeering tot christus doorgaans door eene meer onmiddellijke werking van Gods genade geschied zijn. Gezegend waren dikwijls menschelijke pogingen onder de Heidenen; de bekeering van Zijn eigen volk schijnt de Heer meer bijzonder aan zich zelven te hebben voorbehouden.’ Wat zal men bij deze zonderlinge en onbewezene redenering anders doen, dan de schouders ophalen? Tegen het eene voorbeeld, waarop hier gewezen wordt, zou men er vele anderen kunnen overzetten. Wij hebben met die leer van onmiddellijke werkingen van Gods genade weinig op, en gelooven, dat het middellijke ook hier niet zal ontbreken, al sluit dweepzucht of ingenomenheid met deze of gene geliefkoosde begrippen daarvoor ook ligtelijk het oog. Zien wij op het geringe aantal van bekeeringen uit de Joden, dan zou men den Schrijver mogen vragen: Of Gods onmiddellijke genade dan zoo zeldzaam werkt? Want die onmiddellijke genade zal toch wel onwederstandelijk zijn, vermoeden wij. - Doch genoeg hiervan; wij wenden ons tot het vijfde hoofdstuk, dat een nieuw veld voor den geschiedschrijver opent.
Het is de Geschiedenis der Joden in de Nederlandsche Volkplantingen, welke hem hier sloffe oplevert. Oostindië was in dit opzigt van weinig of geen belang; de West-Indische bezittingen verdienden des te meer eene afzonderlijke en opzettelijke beschouwing. In Brazilië hadden zich reeds onder de Portugesche regering vele Joden nedergezet, hetzij zij derwaarts gedeporteerd waren, of zich vrijwillig naar die streken hadden begeven. Toen omstreeks het jaar 1624 de Hollanders zich van dit land meester maakten, breidde het aantal van Joden zich aldaar grootelijks uit. Jammer slechts, dat eene bezitting van zoo groot belang, ten gevolge van traagheid, laauwheid en verkeerde maatregelen, slechts korten tijd de onze bleef en eerlang weder in Portugesche handen terugviel. De Nederlandsche Joden keerden naar het moederland. Langduriger was hunne vestiging in Guijana, en ofschoon zij

{==119==} {>>pagina-aanduiding<<}
bij de lotwisselingen der kolonie, die eerst in handen van de Engelschen, later in die van onze landgenooten was, niet weinig hadden te lijden, zij bleven daar toch gevestigd en oefenden groeten invloed op den bloei der geheele volkplanting. Meermalen maakten zij zich zeer verdienstelijk; nu eens bij het verdedigen des lands tegen de aanvallen der Franschen, dan weder in den oorlog tegen de Indianen of tegen de Maronnegers. Verscheidene namen van Joodsche planters zijn met roem tot de nakomelingschap overgekomen. Wanneer wij de verhouding der Joodsche bevolking tot de Christelijke in aanmerking nemen, dan begrijpen wij ligt, dat de Joden in Suriname veel invloed moesten hebben. Men vond er tegen het einde van de zeventiende eeuw één Jood tegen drie Christenen; van de vierhonderd plantaadjes behoorden honderd vijftien aan de Joden.
Een zesde hoofdstuk handelt over Joodsche geleerdheid en letteren in Nederland; het is niet het minst gewigtige gedeelte van des schrijvers onderzoek. Taal en taalstudie, bijbelsche uitlegkunde en godsdienstleer, dichtkunst en welsprekendheid, theosophie en philosophie zijn de onderwerpen, aan welker behandeling onderscheidene Joden zich hebben toegewijd, wier namen en verdiensten hier worden vermeld. Wij mogen hier in geene bijzonderheden treden, maar maken alleen opmerkzaam op de onpartijdige beoordeeling van spinoza, over wien hier, bl. 349-356, wordt gesproken.
Het laatste gedeelte van dit werk behelst de nieuwste Geschiedenis der Joden of van de Israëlitische kerkgemeenschap in Nederland. Het minst kunnen wij ons vereenigen met deze afdeeling van het boek. Wij vinden daarin de tijden der omwentelingen vermeld, waarin het volksbestaan der Joden ophield, en zij geheel als burgers van Nederland met alle andere werden gelijk gesteld. Het oordeel over deze gebeurtenis en over hen, die tot de bereiking van dit doel hebben medegewerkt, moest, onzes inziens, gunstiger zijn, dan het hier gegeven wordt. Wij kunnen het ons begrijpen, dat er onder de Joden velen

{==120==} {>>pagina-aanduiding<<}
gevonden werden, die tegen deze inlijving als burgers waren, omdat zij meenden daardoor op te houden een afzonderlijk volk uit te maken. Maar was dat afzonderlijke volksbestaan eigenlijk wel veel meer dan in schijn? Had het eenigen gunstigen invloed op hunne ontwikkeling? Wij gelooven het niet. Wij houden het daarvoor, dat in dit opzigt, gelijk in vele anderen, de laatste jaren der voorgaande eeuw gunstig hebben gewerkt, wat men ook overigens over de dwaasheden en verkeerdheden dier tijden moge zeggen. De mannen, die de emancipatie der Joden en hunne geheele gelijkstelling met alle onderdanen van den staat hebben bewerkt, staan bij ons hoog aangeschreven als weldoeners van hun volk, en de weldadige vruchten van hunnen arbeid openbaarden zich ook in de latere lotgevallen der Joden in ons vaderland, in de ontwikkeling, die velen hunner ten deele viel, en den roem, door menigen tijdgenoot onder de vaderlandsche Israëliten behaald. De Schrijver ziet een en ander ook niet voorbij in het Aanhangsel, waarin hij een beknopt overzigt geeft van den staat der Joden in Nederland gedurende de regering van willem I. Ons schijnt ook daarom de tegenwoordige staat van zaken belangrijk, omdat hij eene toenadering tusschen Joden en Christenen moet teweegbrengen, die niet dan gunstig kan werken op eene toekomstige toebrenging der eersten tot het Evangelie; daarvan getuigen reeds de woorden van den Hoogleeraar tholuck, hier, op bl. 400, aangehaald, en die betrekking hebben op de emancipatie der Joden in de meeste Christenstaten. ‘Het is zeker,’ zegt deze, ‘dat gedurende de laatste dertig jaren meerdere Joden tot het Christendom bekeerd zijn, dan gedurende de achttien eeuwen, die verloopen zijn sedert de verwoesting van Jeruzalem. Niet alleen in Duitschland, maar ook in Polen, zijn groote en gewichtige uitkomsten
verkregen. Ik zal enkel spreken van de daadzaken, van welke ik getuige ben geweest, of die voorgevallen zijn in de hoofdstad van Silezië, mijn vaderland. Er zijn aan de academie van Breslau drie Hoogleeraren, die eertijds Joden waren, de Hoogl. der philo-
{==121==} {>>pagina-aanduiding<<}
logie, die van de scheikunde en die der wijsbegeerte. Aan de universiteit van Halle zijn niet minder dan vijf bekeerde Israëliten als Professoren geplaatst; een Hoogl. der geneeskunde, een der wiskunde, een der rechtsgeleerdheid, en twee, die de wijsgeerte leeren. Eenige dezer bekeeringen zijn geschied bij mannen van de grootste bekwaamheid en de uitgestrektste kunde: ik beroep mij op Dr. neander van Berlijn, Dr. branisz van Breslau en Dr. stahl van Erlangen.’ (*) Dergelijke gebeurtenissen pleiten niet voor het gevoelen van den Schrijver, die meent, dat de Joden nimmer algemeen tot de Christenkerken, gelijk die nu bestaan, zullen overgaan. Daarmede strijdt, volgens hem, menige voorspelling des Ouden Verbonds, en hij verwacht daarom uit hun' eigen boezem ‘eenen grooten hervormer, die, even als weleer johannes de Dooper, den weg bereiden zal voor Hem, dien beide Joden en Christenen uit den hemel zijner heerlijkheid verwachten.’ (Bl. 402). Doelen deze laatste woorden op een millenium, of wat meent de Schrijver eigenlijk? In allen gevalle zien wij weinig grond voor zijne verwachting ten opzigte van den hervormer uit de Joden.
Het werk wordt met eene menigte aanteekeningen en bijlagen gesloten, waarin mede veel belangrijks gevonden wordt. Wij kunnen daarbij evenwel niet stilstaan en moeten ons verslag eindigen. De zesde bijlage alleen levert ons nog stoffe tot eene bedenking; wij vinden daar, in den titel en in de bijlage zelve, gelijk ook hier en daar in het werk, den naam van herdoopers. De Schrijver past dien naam niet enkel op de bekende Munstersche Wederdoopers toe, maar gebruikt dien ook promiscue voor Doopsgezinden. Voor het minst mag men dit zeer onheusch noemen ten aanzien van een achtingwaardig kerkgenootschap, dat dezen naam als een' scheldnaam moet beschouwen, die te allen tijde aan de algemeene verachting is prijs gegeven.

{==122==} {>>pagina-aanduiding<<}
Wij willen niet vooronderstellen, dat de Heer koenen opzettelijk zich van deze ongepaste benaming heeft bediend; maar wij betreuren het toch, dat zijne betere kennis der zaak en zijn kiesch gevoel hem niet teruggehouden hebben van dergelijk eene beleedigende uitdrukking.
Doch het wordt tijd, dat wij de pen nederleggen, onzen dank herhalende voor het belangrijke en schoone werk, ons door den Heer koenen geleverd. Wij rekenen het onder de opmerkelijkste en degelijkste geschriften, welke onze letterkunde in den laatsten tijd heeft voortgebragt. De Schrijver heeft zich daardoor eene eervolle plaats verzekerd onder onze vaderlandsche auteurs, en het verlangen levendig opgewekt, dat hij moge voortgaan dergelijke rijpe vruchten zijner studiën aan het letterkundige publiek aan te bieden.
Het Utrechtsche Genootschap heeft voor eene nette en fraaije uitgave van dit werk gezorgd.








Stukken, betrekking hebbende tot de Lijdensgeschiedenis.

De Christelijke gemeente wordt in dezen tijd weder bepaald bij de geschiedenis van 's Heilands laatste lijden en sterven. Daarom achten wij het niet ongepast, thans eenige stukken aan te kondigen, welke hiertoe betrekking hebben; van welke sommige zekerlijk breedvoeriger beoordeeling zouden erlangen, wanneer wij naar meerder ruimte wachtten, doch omtrent welke het tijdige tegen het korte opwege.

Proeve van beantwoording der vraag: wat leert het Nieuwe Testament van den dood van Jezus? voor Godsdienstleeraars niet alleen, maar ook voor alle vrienden des gekruisten (gekruisigden) Heilands hoogst gewigtig. Uit het Hoogduitsch van F. Karig. Te Arnhem, bij P.A. de Jong. 1843. In 12mo. 219 bl. f 1-25.

Het onderzoek, in dit stukje gedaan, loopt over een

{==123==} {>>pagina-aanduiding<<}
hoogstbelangrijk onderwerp. De Schrijver heeft hetzelve, onzes inziens, regt goed aangevat. Hij spoort namelijk afzonderlijk na, wat johannes de Dooper, jezus zelf, de Apostel johannes, petrus en paulus hebben gezegd van de kracht, de werking, het oogmerk des doods van den Heer; met de opgave van het daaruit getrokken resultaat wordt ieder gedeelte besloten. Doch bij eene oplettende lezing kan men de opmerking niet onderdrukken, dat hetgeen nopens de ‘verlossende, verzoenende, heiligende en zaligende kracht’ van jezus' dood wordt opgegeven, eigenlijk minder de slotsom van het onderzoek is, dan eene vooraf opgevatte meening, overeenkomstig welke de gezegden in het N.T. worden beschouwd en opgehelderd. Veel waars en goeds wordt overigens van het onderwerp zelf in het midden gebragt, en er ligt over het geheel een tint van hartelijkheid, en van hooge ingenomenheid met den Heer en het Evangelie, aan welke men de declamatiën, waarin de Schrijver nu en dan vervalt, gemakkelijk vergeeft. Doch het is, indien wij niet geheel verkeerd zien, een wezentlijk gebrek, dat bij de vergelijkingen in het N.V. tusschen den dood van jezus en de offers der Israëlitische Godsdienst niet genoeg onderscheiden wordt tusschen leer en leervorm. De Schrijver houdt dan ook sterk vast aan het denkbeeld van het plaatsbekleedende van 's Heilands lijden en sterven. En hoe verdedigt hij dit? ‘Waarom heeft men aanstoot genomen aan deze leer? Zou het ook met u zijn, Christelijke lezer? O! beproef u zelven, dring door in uw hart, enz. en vraag u voor het oog des Alwetenden af: waar op aarde menschelijke troost in staat was, het onstuimige hart tot ruste te brengen?’ enz. (Bladz. 40.) Dat zal men toch moeijelijk den naam van een wetenschappelijk onderzoek kunnen geven; gezwegen, dat wij niet inzien, waarom niet de
troost en kracht, die men uit den dood van jezus ontleent, even groot zou kunnen zijn, en waarom de vereering van Hem, als onzen Zaligmaker, en de dankbare hoogschatting van zijn Evangelie, minder zou moeten wezen, wanneer men de Anselmiaansche voldoeningstheorie

{==124==} {>>pagina-aanduiding<<}
ter zijde stelt. Elders, bladz. 126, heet het: ‘Zoo gaarne wij willen toegeven, dat de uitdrukkingen: christus heeft voor onze zonden geleden, is voor onze zonden gestorven, op zich zelve beschouwd, eenvoudig kunnen beteekenen: Hij heeft tot ons heil dat lijden ondergaan; Hij is ten onzen beste opgeofferd, om ons eeuwige zegeningen deelachtig te maken; zoo zijn toch de schrijvers des N.V., wanneer zij van offerlam en offerdood spreken, aan het denkbeeld van een plaatsbekleedend lijden en sterven zoozeer gewoon, dat wij hun onregt aandoen, indien wij hunne woorden in eenen anderen zin opvatten, dan zij, naar het toenmalig spraakgebruik en de toenmalige wijze van voorstellen, enkel en alleen hebben kunnen. Den Israëliten was elk zond- en schuldoffer plaatsbekleedend. Het moest de schuld desgenen verzoenen, voor wien het gebragt werd?’ Maar gevoelde nu de Schrijver niet, dat hij zich aan de verregaandste inconsequentie schuldig maakte, wanneer hij het eene in eenen eigenlijken, het andere in eenen zinnebeeldigen zin opvatte? En hij zal het er toch wel niet voor houden, dat de offerdieren onder het O.T. eenen waren en eigenlijken plaatsbekleedenden dood stierven? Doch wij kunnen daarover nu niet verder uitweiden. Den belangstellenden lezer, die meer van dit onderwerp wenscht te weten, en begeerig is naar een wetenschappelijk onderzoek, waar de resultaten waarlijk resultaten zijn, en geene vooraf opgevatte meening, verwijzen wij naar meer dan eene verhandeling in het bekende Groninger Tijdschrift, waarin niet, zoo als men met woordverdraaijing anderen zoekt diets te maken, de verzoenende kracht van 's Heilands dood geloochend, en Zijn kruis krachteloos gemaakt wordt, maar aangetoond, dat de voldoeningsleer geenen redelijken grond heeft, en
tevens, dat haar te ontkennen geen het minste nadeel toebrengt, veeleer bevorderlijk is aan het geloof in, de liefde jegens, de dankbaarheid tot jezus christus, den Heer. Kortom, als bijdrage tot de beschouwing der allergewigtigste zaak, heeft dit werkje zijne verdiensten; maar uit een wetenschappelijk oogpunt, als een stap tot ontwikkeling

{==125==} {>>pagina-aanduiding<<}
der Christelijke waarheid, brengt het ons niet verder, en op de verklaring van enkele gezegden van den Heer en zijne Apostelen zou hier en daar nog al wat aan te merken vallen. De wijze van voordragt is, als gezegd, hartelijk en waardig, en minder deftige uitdrukkingen, gelijk: ‘Hij, die in den hemel zijnen troon gevestigd heeft, lacht om al dat woelen en tieren’, bladz. 96, zijn zeer zeldzaam.


De Goddelijke Wereldverlosser in zijne laatste uren, of Homiletische Beschouwingen over 's Heilands Lijdensgeschiedenis. Vrij bewerkt naar het Hoogduitsch van F.A. Bauer; door A. Radijs, Predikant te Doesborgh. Te Utrecht, bij J.G. van Terveen en Zoon. 1843. In gr. 8vo. 289 bl. f 2-50.

De vertoogen, uit welke dit boek bestaat, hebben het voorkomen van lijdenspredikatiën, die eenigzins veranderd zijn. De toon is zeer declamerend en ontaardt hier en daar in een poëtisch proza, dat minder aangenaam leest. Ook heeft de Vertaler de wijdloopigheid van zijnen schrijver op verre na niet genoeg verholpen. Maar de eerste is zelf doorgaans breed genoeg in hetgeen hij schrijft. Veel nieuws of bijzonder verrassends hebben wij in deze beschouwingen niet aangetroffen, maar ook weinig dat ons ongepast toescheen. De Schrijver toont hartelijke ingenomenheid met de zaak, waarover hij spreekt, en bijzonder beviel ons zijne bepaalde hoogschatting van christus den Heer, als eenigen en algenoegzamen behouder van zondaren. En dit komt bij hem vooral te sterker uit, omdat deze beschouwingen van eenen Roomsch-katholijken schrijver zijn. Wij achten het jammer, dat dit niet op den titel van het geschrift is uitgedrukt, met verzwijging van den naam des Vertalers. Waarschijnlijk zou zulks voor de goede zaak der waarheid voordeelig geweest zijn bij sommigen, die nu dit boek misschien niet zullen lezen, en het anders denkelijk zouden gedaan hebben; te meer, daar onder degenen, wien deze overdenkingen nu vooral zullen ter hand

{==126==} {>>pagina-aanduiding<<}
komen, geen gebrek is aan praktikale schriften over de lijdensgeschiedenis.


Beschouwingen over de zeven Kruiswoorden des Verlossers; benevens een Gebed op den goeden Vrijdag. Naar het Hoogduitsch. Te Doesborgh, bij Kets en Lambrechts. 1843. In gr. 8vo. 156 bl. f 1-40.

De uitgave van dit en het vorige geschrift wordt verontschuldigd, of beter gezegd verdedigd, door de opmerking, dat het lijden en sterven van jezus zoo oneindig rijk is, dat het als stof van Christelijke overpeinzing nimmer is uitgeput. En op zich zelf is dit ook waar; er is altijd iets nieuws van te zeggen, nieuwe gezigtspunten te kiezen, nieuwe vertroostingen en vermaningen uit af te leiden. Maar waar men dit niet doet, waar men het reeds honderdmalen gezegde slechts met andere woorden herhaalt, daar zien wij geene reden tot uitgave van een boek of boekje, dat wel niets berispelijks heeft, maar ook niets, dat men elders niet even goed, of in sommige opzigten beter, vinden kan: Dit acht Ref. van toepassing op dit werkje, eigenlijk Leerredenen over de zoogenoemde zeven kruiswoorden van onzen Heer. De wonderlijke vernuftsspelingen, de vergedreven termen-regtzinnigheid, het voedsel geven aan levendige verbeelding, waarbij het verstand in de diepste rust wordt gelaten, kenmerken van een onlangs uitgekomen oorspronkelijk werk over dit onderwerp, zal men hier geenszins aantreffen. De geest is goed, schoon de oorspronkelijke Schrijver, de Berlijnsche Predikant arndt, zich niet overal van het eerstgenoemde, spelingen van een te levendig vernuft, heeft onthouden. Het gebed voor den goeden vrijdag is - zeven bladzijden lang! Eerder eene overdenking dan een gebed, en dan nog wel bijna enkel herhaling van het reeds op vorige bladzijden gezegde.


De val en het uiteinde van den Landvoogd van Judea, Pontius Pilatus, te Vienne la Dauphinoise. Ge-
{==127==} {>>pagina-aanduiding<<}
schiedkundige overlevering; vrij vertaald uit het Fransch, door A.G. Bruinses. Te Groningen, bij H. Geertsema, Jun. In gr. 8vo. 36 bl. f : - 30.

De overlevering, dat pilatus, naar Gallië verbannen, zich te Vienne van het leven zou beroofd hebben uit berouw over de toestemming en medewerking tot den dood van jezus, wordt in dit stukje ingekleed, en de gewezen Landvoogd zelf ten tooneele gevoerd, onder anderen aan zijnen vriend albinus verhalende, dat de ontbodene hulp tegen de oproerige Joden een' dag te laat kwam, en dat daaraan de dood van jezus is toe te schrijven; dit een en ander is niet zeer waarschijnlijk. Doch het stukje laat zich niet onaangenaam lezen. Alleen zou men mogen wenschen, dat het kostuum beter ware in het oog gehouden. Sommige moderniteiten zijn inderdaad belagchelijk. Zoo spreekt pilatus van zijnen Secretaris en van zijn Proces-verbaal van jezus' dood!


Goede Vrijdags-viering. Eene lectuur voor den heiligen dag. Door C.H. van Herwerden, CHz., Theol. Doct. en Predikant te Groningen. Uitgegeven ten voordeele van behoeftigen. Te Groningen, bij W. van Boekeren. 1813. In gr. 8vo. 23 bl. f : - 30.

De Groningsche gemeente wenschte, dat de Eerw. van herwerden zijne op goeden vrijdag in 1842 uitgesprokene rede met de gebruikte gezangen zou in het licht geven. Aan dien wensch heeft de bekwame Redenaar het volgende jaar voldaan, opdat hij deze viering der gedachtenis van 's Heilands dood, tegen de vernieuwde nadering van dezen feestdag, zou aanbieden aan zijne landgenooten. Tegen de andermaal terugkeerende viering van dien plegtigen gedenkdag kondigen wij dit stukje aanprijzend aan. Waarom, vroegen wij ons weder onder de lezing, wordt de viering van jezus' dood bijna overal tot ééne godsdienstoefening op den avond van eenen gewonen werkdag beperkt?

{==128==} {>>pagina-aanduiding<<}

Het volgende stukje heeft op de lijdensgeschiedenis geene regtstreeksche betrekking, doch Paschen de algemeene tijd van het afleggen der Christelijke belijdenis zijnde, kondigen wij het hier aan:


Het uur zijner openbare belijdenis van het Evangelie, het onvergetelijkste uur uit het leven van den Christen. Leerrede over Joh. I: 40 laatste ged.; bij de openlijke bevestiging van ledematen gehouden door C.N. de Graaff, Theol. Doct. en Predikant te Oudshoorn. Te Leyden, bij D. du Mortier en Zoon. 1843. In gr. 8vo. 26 bl. f : - 30.

Eene voor de gelegenheid zeer doelmatige leerrede, die behartiging verdient van elk, bij wien de toetreding tot de gemeente des Heeren meer is, dan eene uitwendige plegtigheid. De tekst heeft iets verrassends, doch wij zagen hem meer, ook in uitgegevene stukken, bij zoodanige gelegenheid gebezigd. Gaarne prijzen wij dit stukje aan.



De bekwame Scheepsdokter, of Hulpboek voor Zeevarenden ter onderkenning en behandeling van onderscheidene ziekten en gebreken. Te Amsterdam, bij Gebr. Diederichs. 1843. In kl. 8vo. XII, 152 bl. f 1-20.

De Vertaler zegt, dat dit werkje den scheepsbevelhebbers onzer koopvaardijschepen, die van eenen scheepsdocter verstoken zijn, welkom moet wezen. Wij vooronderstellen, dat geen hunner van dit voorregt behoefde verstoken te zijn, indien hij zulks niet wil of begeert. Wij meenen zelfs, dat de reeders verpligt zijn tot het aannemen van eenen scheepsarts. Maar welke wet bestaat er, die men om deze of gene reden niet tracht te ontduiken? Waar het zoo gesteld is, zal deze bekwame Scheepsdokter ook van weinig invloed zijn. Deze vertaling is gevolgd, zoo als de Vertaler aanmerkt, naar Dr. schlesinger's Schiffs-Capitain als Arzt, hetwelk even zoo zot klinkt

{==129==} {>>pagina-aanduiding<<}
als der Arzt Schiffs-Capitain. Grappig vinden wij den raad, aan scheepsbevelhebbers gegeven, zich of iemand van de equipage, daartoe het meest geschikt zijnde, bij dezen of genen heelmeester te laten onderrigten, om eenige handigheid te verkrijgen in de kleine kunstbewerkingen van beenbreuken te herzetten, het inbrengen van darmbreuken enz. Waarom de scheepsdokters niet ook les laten nemen in kleine diensten voor de stuurmanskunst? Kan men de kwakzalverij fraaijer in de hand werken? Dit is een schoone weg, om de Stevens van der Klok te vermenigvuldigen en de twaalf ambachten met dertien ongelukken meer en meer uit te breiden. Zoude het misschien niet nog beter wezen, den ziekentrooster ook voor het ligchaam te laten zorgen, in navolging van den geestelijken Noordbrabandschen oogmeester? Welligt ware nog de kok de geschiktste persoon, om al deze anders zeer uiteenloopende betrekkingen in zich te vereenigen. Laat ons echter ook het goede in deze voorrede niet voorbijzien en, volgens den raad van den ons onbekenden Vertaler P.L., in het oog houden, dat vele ziekten en gebreken bij een' goeden leefregel en gepast verhouden door de Natuur zelve genezen worden. Ja! wierd deze wijze raad, zoo te water als te land, meer behartigd en gevolgd, de klagten onder de Heeren Doctoren zouden nog luider klinken, dan thans over het elkander verdringen en wat meer van dien aard is. - De raadgevingen zijn alphabetisch gesteld, en bijzonder trof ons de behandeling der wind- of trommelzucht met kleine giften rhabarber, alle 2 uren één grein; waarbij wij ons met genoegen de reeds vermelde aanmerking herinnerden, de Natuur zelve geneest vele ziekten. Wij stappen hiermede van dezen bekwamen Scheepsdokter af, en wenschen hem eenen Recensent toe, zoo gemoedelijk als die over het Koudwaterboek van Vincenz, ook gezegd de Overwinnares, in zeker
tijdschrift, hetwelk wij evenwel niet willen noemen.






{==130==} {>>pagina-aanduiding<<}

De schadelijke Insecten in tuinen, met de middelen tot derzelver verdelging, benevens eene opgave der voor tuinen nuttige Insecten. Met Platen. Door Mr. S.C. Snellen van Vollenhoven. Te Rotterdam, bij H.A. Kramers. 1843. In kl. 8vo. 122 bl. f 1-40.

Dit werkje was ons een aangenaam verschijnsel. Vooreerst omdat het eene uitzondering maakt op de gewone geschriftjes, welke van tijd tot tijd over dit onderwerp door minkundige Vertalers onoordeelkundig gekozen en slecht overgebragt worden, ten andere, omdat het een oorspronkelijk werk is van eenen schrijver, die toont zelf waarnemer te zijn, en wien wij dus willen aanmoedigen, om op den ingeslagen weg met volharding voort te gaan. De afbeeldingen, bij het werkje gevoegd, zijn door den Schrijver zelv' op steen gebragt en verdienen als eerste proeven eene gunstige beoordeeling.
Een paar kleine aanmerkingen vergunne ons de verdienstelijke Schrijver. Op bl. 33 wordt, als kenmerk, waardoor de larven der bladwespen van die der schubvleugelige insekten verschillen, behalve het aantal pooten, ook het getal der oogen vermeld; doch voor minkundigen, waarvoor dit boekje is opgesteld, is dit kenmerk minder belangrijk en zonder vergrootglas niet wel te ontdekken, 't geen wel had behooren opgeteekend te worden. De rups van Noctua gumma heeft niet slechts in Frankrijk, gelijk, bl. 72, gezegd wordt, somtijds groote verwoestingen aangeregt, maar ook in ons vaderland. Het was deze soort, welke (vóór 14 jaren zoo ik wèl heb) in de provincie Groningen en in Friesland zoo veel schade veroorzaakte. Dat, gelijk, bl. 96, gezegd wordt, doorgesnedene slakken weder tot een volkomen dier zouden aangroeijen, betwijfelen wij, en zoo de Schrijver dienaangaande eigene waarnemingen heeft, 't geen wij evenwel niet gelooven kunnen, onthoude hij ze niet aan het wetenschappelijk publiek.

{==131==} {>>pagina-aanduiding<<}

Wij wenschen aan dit boekje een ruim vertier, en hopen, dat deze eersteling door andere geschriften zal gevolgd worden.


Wereldgeschiedenis voor alle standen, van de vroegste tijden tot het jaar 1831. Door Carl von Rotteck, Dr. Hofraad en Prof. te Freyburg. Naar den vijfden druk uit het Hoogduitsch. Iste Deel. Te Groningen, bij J. Römelingh. 1842. In gr. 8vo. 360 bl. f 2-50.

De naam van den Schrijver dezer algemeene Geschiedenis is ook in ons vaderland niet onbekend, en ofschoon, uitwijzens de lijst van inteekenaren, slechts ruim 100 exemplaren van deze vertaling begeerd werden, schijnen Vertaler en Uitgever zich genoegzaam te hebben aangemoedigd gevonden, om dit werk in onze taal overgebragt het licht te doen zien. Om meer dan eene reden keuren wij dat goed; want overvloed hebben wij van dergelijke werken niet. Om niet te spreken van oude, ook vertaalde, gelijk die van rollin en tailhié, van millot (dien onze onvergetelijke leermeester van heusde, om zijne voorstelling der facta, gewoon was aan zijne leerlingen aan te prijzen) en dergelijke, bezaten wij van lateren tijd slechts de vertaling van j. von muller's algemeene geschiedenis in XXIV Boeken, die, hoe uitstekend ook door wijlen den Hoogl. van kampen in onze taal overgebragt, slechts de schets was van een groot geheel. Vertaald en oorspronkelijk bekwamen wij in de laatste jaren meer dan een bruikbaar en verdienstelijk Handboek, maar deze leverden naar het doel, dat men er zich mede voorstelde, alleen resultaten, en lieten de voorstelling der gebeurtenissen over aan uitvoeriger werken. Von rotteck's Weltgeschichte, die het midden houdt tusschen te groote uitvoerigheid en te strenge beknoptheid, heeft vele verdiensten; schoon niet allen, maar dat behoeft ook niet, met zijne wijze van sommige personen en zaken in de geschiedenis te beschouwen, zullen instemmen. In het bijzonder zijn wij het met den Vertaler eens, dat de Schrijver, ‘door de gewijde geschiedenis als gewone geschiedenis te behandelen, van eene grondstelling is uitgegaan, die geenszins te verdedigen is, en dat hij sommige Bijbelsche personen in een

{==132==} {>>pagina-aanduiding<<}
verkeerd licht heeft gesteld.’ Zeer zacht uitgedrukt; wij noemen het jammerlijke mishandeling der Bijbelsche geschiedenis, wanneer men schrijft: ‘Bij diegenen (wonderen) echter, welke mozes als door hem zelven ondervondene of verrigte wonderen verhaalt, kunnen wij vaak duidelijk eene bij het verhaal ten grondslag liggende, werkelijke daadzaak ontdekken, die nu eens door haren bijzonderen aard, dan eens door de geestdrift, die zij te weeg bragt, dan weder door de dichterlijke uitdrukking, of ook door eene verstandige en voor den tijd berekende staatkunde van den verhaler ligtelijk de gedaante van een wonder verkreeg.’ Dit teekent de Vertaler dan ook met (!). ‘Doch het was de goddelijke geest, die een geest van liefde en regtvaardigheid is, niet, welke mozes de gruwzame wetten tegen Kanaän ingaf; maar, voor zijn hoofddenkbeeld [het bezit van Kanaän door de Israëliten] met geestdrift ingenomen, vervolgde hij hen - hetgeen vele, anders edele menschen overkomt - blind voor alles, wat regt en gevoel daartegen inbrengen.’
‘Het [Israëlitische volk] bleef bij zijnen eisch [eenen Koning te hebben], zoodat samuel eindelijk daaraan toegaf, en met sluwe staatkunde uit een der onaanzienlijkste geslachten, uit den zwaksten stam, benjamin, eenen man tot Koning zalfde, van wien, ofschoon hij zich door verstand en moed onderscheidde, de priester, die hem uit het stof verheven had, geene wezenlijke inbreuk op de aangematigde magt meende te vreezen te hebben.’
‘Samuel liet zich noode de heerschappij ontrukken, en saul wilde geen bloote speelbal in de hand des Priesters zijn. Saul, omdat hij des Priesters bevelen, die als goddelijke bevelen gelden zouden, blinde gehoorzaamheid geweigerd, en nog meer, omdat hij eens bij samuels wegblijven zelf geofferd had - werd, zoo als de heerschzuchtige Priester zeide, door God verworpen, en de onverzoenlijke samuel zalfde op voorgewend goddelijk bevel in 't geheim david uit den stam van juda tot tegenkoning.’ Zulke ellendige verdraaijingen der geschiedenis verdienen geene wederlegging. Alleen mag het vreemd dunken, dat von rotteck goedgevonden heeft, aldus enkel de Bijbelsche geschiedenis te mishandelen; hadde hij met de algemeene even zoo gehandeld, dan beteekende zijn boek niets in het minste. Het is intusschen jammer, dat een overigens verdien-
{==133==} {>>pagina-aanduiding<<}
stelijk werk door zulke voorstellingen en oordeelvellingen ontsierd wordt.
De beoefenaar der geschiedenis zal hier overigens veel lezens- en nadenkenswaardigs, en veel nieuws in beschouwing en oordeel aantreffen. De orde is natuurlijk, de voorstelling pragmatisch, en de beschrijving, nu en dan, waar het pas geeft, van het tooneel der gebeurtenissen, juist en nuttig. Bij de vermelding van dit eerste Deel, die uit den aard der zaak, meer aankondiging is, dan beoordeeling, moeten wij iets zeggen van het oogpunt, waaruit de Schrijver zelf in zijne Inleiding zijne behandeling der geschiedenis te beschouwen geeft.
De algemeene of wereldgeschiedenis is hem ‘eene zamenhangende voorstelling van alle voornaamste veranderingen, die met de aarde en het menschdom zijn voorgevallen, waaruit zich de tegenwoordige en elke vroegere toestand van beide, tegelijk met deszelfs oorzaken, laat opmaken.’ Uit dit gezigtspunt wordt alleen datgene in de geschiedenis opgenomen, wat van algemeen belang is; bijzondere voorvallen, die meer op zich zelve staan, doch geenen uitgebreiden invloed uitoefenden, worden episoden, doch die in den loop der beschouwing moeten worden voorbijgegaan. De geschiedenis wordt alzoo ook niet een zamengevoegd uittreksel uit de onderscheidene bijzondere geschiedenissen; de opeengehoopte bijzonderheden mogen de gestadige oplettendheid op het geheel niet verhinderen; de geschiedenis, als één geheel beschouwd, moet éénheid hebben van voorwerp, doel en voorstelling. ‘Niet slechts,’ wij halen deze woorden geheel aan, ‘geruchtmakende voorvallen, zoo als veldslagen, omverwerping van troonen, verandering van heerschappijen en dergelijke, zijn belangrijke dingen voor de algemeene geschiedenis, maar vooral ook die zachtkens plaats grijpende veranderingen, welke van algemeenere en duurzamere gevolgen zijn, dan de hevigste stormen, en die stille aaneenschakelingen van zedelijke oorzaken, wier natuurlijk, ja niet zelden geringste uitwerksel de door de menigte met verbazing aangestaarde uitbarstingen zijn. Het is in de wereldgeschiedenis even als in de natuur: een storm, of eene aardbeving moge enkele, voorbijgaande verwoestingen aanrigten; wat is nogthans hunne kracht bij den zachten, albezielenden adem der lente, bij den langzamen, maar onwederstaanbaren invloed van het we-
{==134==} {>>pagina-aanduiding<<}
der of de jaargetijden, enz.? Bedwelmend was de omkeering van het Europesche Staten-stelsel, welke de
Fransche omwentelingsoorlog op het geweldigst te weeg bragt: maar de Fransche omwenteling zelve was het natuurlijk gevolg eener lange reeks van zedelijke oorzaken, die in stilte en onzigtbaar werkten. De veroveringen van een' Dschengis-Khan traden met groot gedruisch in de wereldgeschiedenis op, doch zijn thans vergeten: in stilte werd de Christelijke Godsdienst ingevoerd en verbreid, maar zij bepaalt de gedaante der wereld zelfs tot den laatsten tijd.’ (Aan de verdiensten van het Christendom tot beschaving der menschheid wordt door den Schrijver, om dit in het voorbijgaan te zeggen, regt gedaan.)
De zware taak, die hier te verrigten is, bestaat daarin, om ‘de onmetelijke wereldgeschiedenis tot een door innerlijk verband zamenhangend geheel te vormen.’ Daartoe behoort in de allereerste plaats eene doelmatige verdeeling. De deelen moeten door natuurlijke, in het oog loopende grenzen gescheiden zijn. De tijdvakken moeten noch te vele, noch te weinige wezen. In het laatste geval is de verdeeling onvoldoende; in het eerste wordt de geschiedenis te veel versnipperd. De verdeeling in oude, middeleeuwsche en nieuwe geschiedenis prijst zich op den eersten blik aan; von rotteck volgt die insgelijks, en noemt ze: oude wereld; middeleeuwsche barbaarschheid en nieuw statenstelsel. De kenmerken zijn: van het eerste deel de oudheid, ‘verwijdering van alles, wat met onze tegenwoordige ervaringen, zeden en gewoonten overeenkomt,’ - eene als het ware voorbijgegane wereld; van het tweede ‘de barbaarschheid, die verwoestte, wat de oude beschaving opbouwde, en uit welke het menschdom zich andermaal met moeite heeft moeten verheffen’; van het derde, ‘dat de aangelegenheden van schier alle volken door de betrekkingen van het Europisch statenstelsel bestuurd worden, en al wat niet tot Europa behoort, zoo het daarop geen invloed heeft, of vandaar bepaald wordt, op den achtergrond en in de schaduw treedt.’
In ieder dezer drie gedeelten vindt de Schrijver weder drie verschillende ‘gestalten’, ontstaan, voortduring, einde; en hieruit ontwikkelt zich nu de volgende verdeeling:
I. Oude geschiedenis: van den aanvang der geschiedenis, tot de groote volksverhuizing.
1) kindschheid der oude wereld: van adam tot cyrus,

{==135==} {>>pagina-aanduiding<<}
den stichter van de eerste duidelijk bekende wereldheerschappij.
2) kracht der oude wereld: van cyrus tot augustus.
3) ondergang der oude wereld: van augustus tot theodosius den Groote.
II. Middeleeuwsche geschiedenis: van de groote volksverhuizing tot de ontdekking der beide Indiën. (*)
4) het doorbreken der middeleeuwsche barbaarschheid: van theodosius tot karel den Groote.
5) de heerschappij der middeleeuwsche barbaarschheid: van karel den Groote tot het einde der kruistogten en de herleving der beschaving in Europa.
6) het verdringen der middeleeuwsche barbaarschheid: van het einde der kruistogten tot columbus.
III. Nieuwe geschiedenis: van de ontdekking van Amerika tot op ons.
7) de invoering van het nieuwe Staten-stelsel: van columbus tot den Westfaalschen vrede.
8) de voortduring van hetzelve: van den Westfaalschen vrede tot de Fransche omwenteling.
9) de ontbinding [en herstelling immers?] van hetzelve: van de Fransche omwenteling en den nieuwsten stand van zaken tot nu.
Kortheidshalve is het niet geheel verwerpelijk, de tijdvakken te noemen naar de voorname mannen, die bij derzelver begin of einde bloeiden, inzonderheid, wanneer die mannen, zoo als cyrus, karel de Groote en columbus, eenen beslissenden invloed hadden op den loop, dien de geschiedenis neemt; doch daar zich dit van augustus (meer dan nog van julius caesar) en theodosius minder zeggen laat, moesten zij of niet vermeld zijn, of men hadde bij het 5-6de tijdvak philippus den Schoone (een van de voornaamste vorsten van zijnen tijd), hij het 7-8ste lodewijk XIV, en bij het 8-9de napoleon kunnen noemen. Doch, wij erkennen het, dit wordt meer gezegd om de Symmetrie, want het is beter, de tijdvakken in de geschiedenis naar zaken, dan naar personen te noemen.
De vorm is noch gestreng Synchronistisch, noch ook geheel Ethnographisch; zij is eene afwisseling van beide, naar

{==136==} {>>pagina-aanduiding<<}
de aard der geschiedenis het daar medebrengt; en bepaalt zich, om er eindelijk dit nog van te zeggen, niet tot het enkel staatkundige, maar zal ook kunst en wetenschap, Godsdienst en staatsgesteldheid, zedelijkheid en levenswijze omvatten.
Deze zijn hoofdzakelijk de regelen, die zich von rotteck heeft voorgeschreven. Hoe hij die in het oog houdt, kan natuurlijk eerst dan worden beoordeeld, wanneer het geheel voor ons ligt. In dit eerste Deel wordt de oude geschiedenis behandeld. In het eerste tijdvak worden achtervolgens de lotgevallen der volgende volken gedurende hetzelve beschreven: de Hebreën - de Egyptenaren - de volken van Middel-Azië - de Syriërs en Pheniciërs - de bewoners van Klein-Azië - de Grieken - de oudste inwoners van Italië - de Karthagers - de volken, die aan en buiten de grenzen der toen bekende wereld woonden: Ethiopiërs, Celten, Scythen, Indiërs en Chinezen. Bij gebrek aan bronnen moet hier veel oppervlakkig en onbepaald zijn. Het tweede tijdvak is in dit opzigt rijker. De Perzen, Grieken, Macedoniërs, en de rijken, die uit de verdeeling van dat van alexander den Groote ontstonden, het Nieuw-Macedonische, Syrische en Egyptische, benevens de kleinere, Thracie enz. Nu volgt de Romeinsche geschiedenis, in drie afdeelingen: tot, gedurende en na de Punische oorlogen; de burger-oorlogen vallen geheel in de derde afdeeling. De geschiedenis van het Romeinsche rijk wordt in het derde tijdvak voortgezet; voorts daar, waarde Christelijke Godsdienst op het tooneel der wereld treedt, vooraf een enkel woord gezegd van de oudste geschiedenis der Godsdienst, en met
de lotgevallen der Duitschers, Parthen, Medo-Perziërs, Indiërs en Chinezen dit deel besloten. Het is dus de staatkundige en Godsdienst-geschiedenis van het eerste hoofddeel; waaraan eene tabel is toegevoegd.
Wij zullen nog meermalen op dit werk moeten terugkomen, waarom wij het voor ditmaal bij dit aankondigend verslag willen laten berusten, alleen nog zeggende, dat de stijl, schoon eenigzins ineengedrongen, onderhoudend, de vertaling zuiver, de uitvoering zindelijk, en de prijs zeer matig gesteld is.







{==137==} {>>pagina-aanduiding<<}

Geschiedkundige Beschrijving der Stad Amsterdam, sedert hare wording tot op den tegenwoordigen tijd: onder medewerking van eenige Geschied- en Letterkundigen, door C. van der Vijver. Met Platen. Iste Deel. Te Amsterdam, bij Gebr. Diederichs. In gr. 8vo. 400 bl. f 4 - :

Er was een tijd, dat elke stad van eenige beteekenis haren geschiedschrijver had, die, toegang hebbende tot het stedelijk archief, met naauwkeurigheid te boek stelde, wat voor de inwoners en veelal voor de landgenooten belangrijk kon heeten. Zoo had Amsterdam zijn' dapper, domselaar, commelin en wagenaar, den Haag een' de riemer, Haarlem een' koning enz. In die tijden vond men ook in de soms kleine boekerij van elken gezeten burger, met den Bijbel, de werken van cats en de eene of andere Vaderlandsche Historie, ook voorzeker eene Plaatsbeschrijving in fol. (met kostbare platen) die reeds den jongen kinderen tot beschouwing en den ouderen tot lektuur diende. Op die wijze werden dan ook meestal de inwoners eener stad, ofschoon zij op de school ook nimmer van aardrijkskunde hadden hooren spreken, meestal met de topographie hunner geboorteplaats tamelijk gemeenzaam, en wisten den vreemdeling te verhalen, welke groote mannen hunne stad had zien geboren worden, welke veranderingen de voorname gebouwen van tijd tot tijd hadden ondergaan, en welke lotgevallen die geboorteplaats in vroegere en latere eeuwen getroffen hadden.
Welke tijden waren dit? vraagt welligt de eene of andere lezer, die nog nimmer zich heeft verledigd, om eene plaatsbeschrijving uit zijn vaderland door te lezen, dewijl zijne cosmopolitische hersens onderwerpen van veel te wijden omvang bevatten, om zich tot zulk eene burgerlijke lektuur te verledigen, en hij het voor veel nuttiger en belangrijker houdt, de Mysteres de Paris te bestuderen, al valt het hem eenigzins moeijelijk, ook met zijn woordenboek gewapend, de schoone en krachtige woorden en uitdrukkingen te vatten, welke de klassieke sue den droesem der bevolking van den hoofdzetel der Europesche beschaving in den mond legt, om elkander de verhevenste gevoelens mede te deelen, die zulke uitvaagsels des menschdoms bezielen. Reeds verlangt deze wereldburger naar de door verschillende uitgevers aan-
{==138==} {>>pagina-aanduiding<<}
gekondigde Physiologie en Verborgenheden van Amsterdam, waarmede de eene of andere verborgen schrijver zich onledig houdt, om, in navolging van zijnen grooten Haagschen voorganger, zijne stadgenooten te onthalen op den pestwalm der bordeelen, dobbelhuizen en dievenkotten.
Die tijden dan, waarvan wij zoo even spraken, duurden nog voort in de voor de geschiedenis niet zeer belangrijke eerste helft der achttiende eeuw, de eeuw van jan salie, zoo als de mannen van den Gids die met hunne gewone geestigheid noemen; eene eeuw, die met onze heldeneeuw van vooruitgang op verre na niet te vergelijken is, maar waarin evenwel burgerdeugd en burgerzin, huiselijke Godsdienst en Christelijke deugden, met huiselijk geluk, bij veelal onbekrompene middelen van bestaan, dien stilstand van jan salie nog niet zoo geheel en al onbehagelijk maakten.
Die tijden zijn geweest, en keeren niet weder, wat zou het dus baten, dezelve te betreuren? Beter is het, met onze eeuw van vooruitgang in het wetenschappelijke, en van deficits in het finantiéle, zonder trage handen of slappe knieën, het goede te werken, daar en waar men kan, en met moed den stroom des tijds niet tegen te werken, maar dien zoo veel mogelijk tot heil der maatschappij te leiden.
Dit heeft ook de Schrijver van het boven aangekondigde werk getracht te doen. Hij besefte, dat er nog veel goeds bij het thans levende geslacht is overgebleven, en dat, bij den stortvloed van vreemde lektuur en vreemden smaak, toch nog menig godsdienstig of wetenschappelijk werk goeden opgang maakt, en den uitgevers op den duur eene betere rekening levert, dan de prullaria der Cyniekers onzer eeuw.
Met moed en volharding heeft hij de moeijelijke taak op zich genomen, om de oude kronijken en bescheiden van het wereldberoemde Amsterdam te doorsnuffelen, en het belangrijkste, dat tot zijn oogmerk kon dienen, in gekuischten en onderhoudenden stijl te ordenen en op het papier te brengen; en dit eerste Deel bewijst, naar ons gevoelen, dat hij welgeslaagd is.
De uitgave geschiedt, naar de gewoonte van onzen tijd, bij afleveringen van 3 bladen letterdruks, die, stevig ingenaaid zijnde, niet het ongemak hebben, om, als losse bladen, in het ongereede te geraken, eer het werk half compleet is.

{==139==} {>>pagina-aanduiding<<}

Wij hebben dit eerste Deel, dat thans in handen der inteekenaars is, met opmerkzaamheid gelezen, en durven den Schrijver aanraden, om op het ingeslagen pad rustig voort te gaan, en tevens onze stad- en landgenooten aanmoedigen, om deze gelegenheid niet te laten voorbijgaan, ten einde zich niet alleen met de belangrijke rol, die Amsterdam steeds in de staatkundige aangelegenheden van de voormalige Republiek der Vereenigde Nederlanden heeft gespeeld, maar ook met de groote mannen, die hier het eerste levenslicht aanschouwden, en met de voornaamste gebouwen en derzelver geschiedenis bekend te maken: wij houden ons verzekerd, dat hij, die nog niet geheel door vreemden wansmaak is verbasterd, het boek niet onbevredigd uit de hand zal leggen, maar integendeel naar het vervolg verlangend uitzien; want het geschiedkundige gedeelte moet, uit den aard der zaak, steeds belangrijker worden, hoe nader wij het tijdperk komen, dat wij zelven of onze ouders beleefd hebben. Vooral zijn wij verlangende naar de tijden der Bataafsche Republiek, van het Koningrijk Holland, der inlijving in het Fransche Keizerrijk, enz., van welke schouw- of treurspelen de acteurs nog in levendig aandenken bij velen der tijdgenooten zijn. Dan wij willen niet vooruitloopen, maar liever den lezer een beknopt exposé geven van hetgeen hij hier zal vinden.
Dit eerste Deel is verdeeld in 23 Hoofdstukken. Het 1ste en 2de bevat de aloude geschiedenis der stad in hare opkomst, onder de Heeren van amstel. In het 3de vindt men de kloosters opgegeven, die hier voormaals bestonden, en in het 4de de eerste vergrooting der stad geschetst. In het 5de wordt met onpartijdigheid het begin der Hervorming en de toenemende bloei des handels en der neringen beschreven. Het 6de en 7de bevat de voornaamste gebeurtenissen, waarin de stad, ten gevolge der Spaansche onlusten, werd betrokken. In Hoofdstuk 8 en 9 vinden wij de tweede en derde vergrooting der stad opgegeven, leycester's verblijf alhier, en verscheidene kerken en openbare gebouwen beschreven. Het 10de bevat onder anderen de oprigting der Oost- en Westindische Maatschappijen, en de vestiging der Israëliten alhier. Hoofdstuk 11 bevat de naauwkeurige beschrijving der vierde vergrooting, benevens de stichting der Beurs en Wisselbank. Het 12de meldt ons veel wetenswaardigs van j. van den vondel en de stichting der Remon-
{==140==} {>>pagina-aanduiding<<}
strantsche gemeente binnen Amsterdam. Het 13de levert de beschrijving van verscheidene gebouwen, en de droogmaking van het Diemer- of Watergraafsch meer. Het 14de geeft, behalve verscheidene bijzonderheden tot de geschiedenis der stad betrekkelijk, de levensschetsen van eenige beroemde Amsterdammers. In het 15, 16 en 17de vindt men weder vele topographische, historische en biographische bijzonderheden. Het 18de beschrijft de laatste uitlegging der stad, met de opgave van het aantal huizen en inwoners in dien tijd. Het 19de en 20ste beschrijft de voornaamste kerken. De belangrijkste gebeurtenissen, na den dood van willem II voorgevallen, vinden wij in het 21ste en 22ste Hoofdstuk geschetst, terwijl het ons brengt tot aan het merkwaardige jaar 1672. Eindelijk levert het 23ste en laatste Hoofdstuk ons nog de levensschetsen van eenige
beroemde stadgenooten.
Behalve een fraai titelvignet, voorstellende Amsterdam van den IJkant vóór het jaar 1400, vindt men in dit Deel eenige fraaije steendrukplaten: De platte grond van Amsterdam in het begin der 13de eeuw. Het eerste Stadhuis op den Dam. Het St. Margaretha-klooster en de St. Pieters-kapel. Omgang der Leprozen op koppermaandag. Afbeelding eener medaille, ter gedachtenis van het schenken van een nieuw stedewapen. Eerste, tweede en derde Waag op den Dam. De St. Anthonies-poort, nu de Waag, op de Nieuwmarkt. De Haarlemmerpoort in het jaar 1577. Noodmunten in 1578 te Amsterdam geslagen. Plaats of Dam op marktdag. De oude en nieuwe kerken in 1544. Grafteekens van adam (lees izaac) sweers en jacob van heemskerk. De oude en nieuwe kerk van binnen. De Jan-Rooden- en oude Heilige-wegspoorten. De Jan-Roodenpoorts- en Haringpakkerstorens. De Synagogen der Portugesche en Hoogduitsche Joden. De oude Haarlemmerpoort. De Beurs met den toren van 1613, en dezelve van binnen. Het Aalmoezeniers-Weeshuis. Het N.Z. Heerenlogement, nu het Weeshuis der Hersteld-Luthersche gemeente. De Westerkerk en markt. Het Roomsch-katholijke Maagdenhuis. Het Athenaeum Illustre. De Luthersche oude kerk. Vertooningen ter eere van maria de medicis. De Muiderpoort. De Willemspoort. De Amstelkerk naar het inwendige verfraaid in 1840. De Luthersche nieuwe en Episkopale kerk. De kerk der Doopsgezinden en Hersteld-Lutherschen. De Mozes- en Aärons-kerk. De kerk de Pool en de Kweekschool voor de Zee-
{==141==} {>>pagina-aanduiding<<}
vaart. De kerk der bisschoppelijke Klerezij De Ooijevaar. Het portret van p.c. hooft.
Zie daar, Lezer, wat gij hier al zoo kunt lezen en aanschouwelijk in plaat vinden! Vraagt gij, of wij geenerhande aanmerkingen hebben? O ja, want waar vindt men menschelijken arbeid zonder feilen? Zoo zouden wij onder anderen den Schrijver in bedenking geven, om bij de vermelding van de gebouwen wat meer chronologische orde in acht te nemen: wij hebben er niet tegen, dat men, van een oud gebouw sprekende, deszelfs lotverwisselingen volgt tot op onzen tijd, maar wij zouden liefst de geheel nieuwe gebouwen, zoo als bij voorbeeld de Hersteld-Luthersche kerk, de Willemspoort, de Episkopale kerk, als van veel lateren tijd zijnde, nog niet hebben vermeld gezien, daar het na voltooijing des werks den lezer moeijelijk zal vallen, zulke gebouwen op te zoeken, als hij er iets van wil weten, hetwelk alleen door een alphabetisch register zal te verhelpen zijn.
Voorts meenen wij, dat de handschriften van p.c. hooft niet meer, zoo als de Schrijver, bl. 381, zegt, in het Athenaeum Illustre berusten, maar, met de stadsboekerij, naar het Paleis van Justitie zijn verplaatst. Van lucas rotgans lezen wij, bl. 400, dat deze dichter een Hekeldicht, willem III, Koning van Brittanje, heeft geschreven, dit zal wel Heldendicht moeten zijn.
Den Corrector zij voor de volgende Deelen ook nog meer naauwkeurigheid aanbevolen, daar wij hier en daar eene drukfeil ontdekken, die een werk van blijvende waarde, dat geen kost voor leesbibliotheken is, altijd ontsieren.






Begrafenisplegtigheden, bij gelegenheid van het stoffelijk overschot van wijlen Z.M. Koning Willem Frederik, Graaf van Nassau, te Rotterdam is ontscheept, en naar de koninklijke grafkelder te Delft is overgebragt, in Januarij 1844. Voorafgegaan van eenige korte historische Herinneringen uit zijn Leven, en Gedachten bij zijnen plotselingen Dood. Opgeluisterd door Afbeeldingen en Portret. 's Gragenhage, bij Gebr. van Lier. In gr. 8vo. 19 bl. f : - 75.


Beschrijving der Plegtigheden, na het overlijden en bij de

{==142==} {>>pagina-aanduiding<<}
ter aarde bestelling van het stoffelijk overschot van Z.M. Koning Willem Frederik, Graaf van Nassau. Voorafgegaan van eene korte Levensschets. Versierd met eene naauwkeurige Afbeelding van den statigen Optogt; geteekend en op steen gebragt door Ch. Rochussen. Te Rotterdam, bij S. van Reyn Snoeck en W.J. van Oosterzee. 1844. In kl. 8vo. 63 bl. f 1-50.

Onder de even fraaije als kostbare oude boek- en plaatwerken, welke nog in de verzamelingen der liefhebbers worden aangetroffen, beslaan de folio- of quarto-beschrijvingen der Begrafenisplegtigheden van Vorstelijke Personen geene onaanzienlijke plaats. Voor zulke ondernemingen is de tijd lang voorbij; thans wordt echter in het verlangen naar zoodanige herinneringen op eene meer eenvoudige, meer goedkoope wijze voorzien.
Eene bekwame hand voldeed aan dat verlangen, toen Nederlands geliefde Koningin den 26 October 1837 ten grave daalde. Thans, nu haar Vorstelijke Gemaal haar daar volgde, zijn weder verscheidene Beschrijvingen der daarmede verbondene plegtigheden, met afbeeldingen voorzien, spoedig in het licht verschenen.
De twee boven aangekondigde zijn Ref. ter hand gesteld. Zoo kort mogelijk wil hij er iets van zeggen.
Hij heeft, toen hij den titel van het bij Gebroeders van lier uitgekomen boekske bovenaan plaatste, alleen die volgorde in het oog gehouden, welke hem door den tijd der uitgave aangewezen werd. Immers, slechts twee of drie dagen na de plegtigheid zag men het reeds in de nieuwspapieren aangekondigd, terwijl het andere, zeker dewijl de meerdere uitgebreidheid en wijze van uitvoering ruimeren tijd vereischten, verscheidene dagen later verscheen.
In No. I dan, mist de vooraan geplaatste afbeelding des Doorluchtigen Overledenen (blijkbaar naar een bekend portret gevolgd), op verre na wel alle gelijkenis niet, maar stelt ons diens karakter meer in deszelfs ernst en vastheid, dan ook in die minzaamheid voor, welke zich daarmede doorgaans zoo gelukkig vereenigde. Pl. II geeft een niet ongetrouw denkbeeld van den Lijktroon, zoo als die eerst in de bovenzaal der woning van den Directeur der Marine, op 's Rijks werf te Rotterdam, was ingerigt, en Pl. III vertoont ons de Groote Markt te Delft, tijdens de plegtige Lijk-
{==143==} {>>pagina-aanduiding<<}
stoet de nieuwe kerk aldaar naderde. In No. II wordt geene andere afbeelding dan die van dezen statigen optogt aangetroffen. Van den Heer ch. rochussen, wien wij deze danken, was wel niets anders dan veel goeds te verwachten. Onder andere kleine onnaauwkeurigheden hoorde Ref. opmerken, dat hier de paarden voor den lijkwagen de zwarte en witte pluimen missen, met welke zij getooid zijn geweest, en die op de Plaat in No. I ook werkelijk worden opgemerkt. Daarentegen maken, om in geene meerdere vergelijkingen te treden, in No. II de verwijzingen naar het Programma, door nommers, de herkenning der figuren den beschouwer gemakkelijker.
Gaan wij nu tot den bijgevoegden tekst over, dan vinden wij hier het werk van twee ongenoemde Schrijvers, maar die beiden evenzeer toonen, van echt vaderlandsche gevoelens doordrongen, en voor de door hen welwillend opgenomen taak wèl berekend te wezen. Beiden laten eene korte Levensschets van den overledenen Vorst voorafgaan, in No. II meer met zoodanige juiste opmerkingen, omtrent zijne persoonlijke deugden en verdiensten, de talrijke verpligtingen welke Nederland aan hem gehad heeft, enz. vermengd, dan in No. I, waar eene afzonderlijke afdeeling van het Opstel hieraan meer opzettelijk is toegevoegd. No. I wordt met het bekend Programma der plegtige begrafenis besloten, hetwelk in No. II tusschen den overigen tekst is ingelascht. Aan den spoed, in zoodanige gevallen tot het uitgeven verlangd en gevorderd, zal het wel toe te schrijven zijn, dat de correctie van No. I nog al iets te wenschen overlaat; ook in No. II merkte Ref. eene kleinigheid van dien aard op. Mogten de boekskens een' herdruk beleven, dien wij ze hartelijk toewenschen, dat de Uitgevers dan hierop letten. Ware het niet om deze oorzaak, Ref. zou dan, in dit geval althans, van zulke kleinigheden hebben gezwegen.
De Schrijver van No. II is veel meer in bijzonderheden omtrent het sterfgeval, de overvoering van het Lijk, de bewaring er van te Rotterdam, en het vervoer van daar naar Delft, getreden, dan die van No. I, in wiens plan dit minder gelegen blijkt te hebben, welk plan toch bepaaldelijk meer schijnt geweest te zijn, der Natie, bij deze gelegenheid, eenige gepaste woorden toe te spreken. Moge het nu ook al waar zijn, dat die van No. II deze bijzonderheden grootendeels uit de nieuwspapieren geput heeft, zoo als hij

{==144==} {>>pagina-aanduiding<<}
zelf, door het meermalen aanhalen der Allg. Preussische Zeitung en Rotterdamsche Courant erkent, en dat het Publiek, uit deze of andere dagbladen, vele dier bijzonderheden reeds kende, goed en nuttig is het toch niet alleen, dat ze, ook voor latere Lezers, hier tot een wèl zamenhangend geheel, op eene smaakvolle wijze, en met invlechting van wijze opmerkingen, zijn vereenigd, maar de Schrijver schijnt, bovendien, nog met het een en ander bekend gemaakt te zijn, hetwelk Ref. zich niet herinnerde, vroeger ergens gelezen te hebben.
Ofschoon het, verder, wel van zelf spreekt, dat het voorafgaand historische gedeelte in beide stukjes, in de hoofdzaken, onderling moest overeenstemmen, is dit echter in No. II breeder ontwikkeld; terwijl de Schrijver van No. I op een of ander enkel punt, de laatste levensuren des Vorsten betreffende, misschien nog wel zoo naauwkeurig heeft kunnen ingelicht worden, b.v. waar hij, bl. 9, zegt, dat deze zich onledig hield met op eenige verzoeken om hulp of onderstand, zoo als er hem zoo vele werden toegezonden, eene gunstige beschikking te nemen; om tranen te droogen, ongelukkigen, welligt ondankbaren, op te beuren.
Ref. zeide boven reeds, dat de pen der beide Schrijvers door echte vaderlandsliefde bestuurd is geworden. Dit zal ieder onbevooroordeeld lezer dezer werkjes hem gaarne toestemmen, wanneer hij beiden, ieder op zijne wijze, tegen eene voorbarige veroordeeling van sommige handelingen des Doorluchtigen Overledenen ziet waarschouwen; beiden den wensch hoort uiten, dat hetgene door den tijdgenoot niet te beoordeelen is, door den nakomeling met onpartijdigheid en waarheidsliefde beoordeeld moge worden; den eersten (bl. 12) ten ernstigste hoort ijveren tegen de schandelijke pogingen der zoodanigen, die (naar zijne meening door vreemden invloed aangehitst), onze eensgezindheid langs allerlei wegen trachten te verbreken; - den tweeden zijn geschrift (bl. 62), behalve met eenige goede versregelen, dus ziet besluiten: ‘Worde, bij het graf des edelen Afgestorvenen, het verbond van eendragt en vaderlandsliefde tusschen Vorst en Volk vernieuwd, ten zegen van den dierbaren grond onzer vaderen en ter verhooging van dien roem en die welvaart, die wij te allen tijde, onder de banier van Oranje, getrouw aan pligt, Godsdienst en wetten, ingeoogst en genoten hebben.’
Mogen deze beden worden verhoord, en mogen zij, welke

{==145==} {>>pagina-aanduiding<<}
zulks nog niet deden, door het zich aanschaffen dezer niet dure boekskens, een bewijs geven dat zij daarmede instemmen, en gaarne, voor zichzelven en hunne nakomelingen, ook deze herinneringen aan het leven, het uiteinde en het ten grave dalen des Mans willen bewaren, die eens, naast God, de Redder, die eens het voorwerp der algemeene liefde en hoogachting, die, tot in zijne laatste oogenblikken, de weldoener van zoovelen was!


De Dochter van den Vrek. Naar het Engelsch van W. Harrison Ainsworth, Schrijver van den Chrichton, den Tower te Londen, Pest en brand, enz. enz. II Deelen. Te Amsterdam, bij J.D. Sijbrandi. 1843. In gr. 8vo. 664 bl. f 7-50.

De roman van ainsworth, die hier aan ons publiek vertaald wordt aangeboden, is geheel onderscheiden van de overige produkten van zijne pen, welke tot dusverre bij ons zijn overgebragt. Hij heeft hier, grootendeels althans, het historische veld verlaten en eenen anderen trant van schrijven gekozen, die ligt menigeen beter zal behagen. Wat ons in zijne vroegere romans meermalen hinderde, was het opeenstapelen van avonturen, de drukte en het gewoel, daarbij ook niet zelden de zucht, om zijne lezers op ijselijkheden te vergasten. De aanleg van het verhaal heeft hem deze beide klippen als van zelf doen vermijden. De vrek, wiens dochter den naam aan dezen roman geeft, is eigenlijk de hoofdpersoon, om wiens karakterteekening het den Schrijver te doen was, en wiens beeldtenis wij op de beide goed uitgevoerde vignetten dadelijk herkennen. De teekening is hem goed gelukt; hij heeft zich daarbij gewacht, om de bekende stukken van plautus en molière na te volgen, en, gelijk de Vertaler teregt aanmerkt, minder de bespottelijke dan de ernstige zijde van zulk een karakter doen uitkomen. Vele der tooneelen, waarin hij optreedt, zijn regt karakteristiek, gelijk zijne woede bij het onverwachte aflossen eener hypotheek, zijne wanhoop over het verdwijnen van zijn geld, op het titelvignet van het eerste Deel goed uitgedrukt, zijne verblindheid ten aanzien van zijnen sluwen Neef, de gebeurtenissen van den laatsten avond en nacht van zijn leven. Aan de teekening van hilda, zijne doch-
{==146==} {>>pagina-aanduiding<<}
ter, is vrij wat minder zorg besteed, gelijk ainsworth in het algemeen niet schijnt uit te munten in de voorstelling zijner vrouwelijke karakters. Daartoe is misschien zijn penseel niet fijn genoeg, om de gevorderde nuances aan te brengen.
Doch ook van eene andere zijde lazen wij dezen roman met genoegen, als eene schildering van zeden en levenswijze in Londen bij het begin der achttiende eeuw. In scherp kontrast staan daarbij de beide ooms van den jongen randulph; de groote wereld van dien tijd wordt er in al hare dwaasheid en ligtzinnigheid geschilderd, en de woelingen der Jacobijnen in 1715, hunne pogingen tot zamenspanning ter herstelling van de stuarts op den Engelschen troon, geven daarbij eene niet onbehagelijke afwisseling.
Over het geheel hebben wij dezen roman dan ook met genoegen gelezen, in sommige opzigten zelfs met meer genoegen dan andere stukken van ainsworth. Diep indringen in het menschelijke karakter en hart moet men hier niet zoeken; maar eene aangename en onderhoudende lectuur, die ons geene ontrouwe schets geeft van het Londensche leven in dien tijd, zal men hier werkelijk vinden. Ook deze roman zal dan, verbeelden wij ons, bij de liefhebbers van dergelijke lectuur en de lezers van ainsworth's vroegere werken wel bijval vinden, dien wij hem ook gaarne toewenschen.


Etienne en Valentijn, of Waarheid en Logen. Naar het Fransch van Mlle Ulliac de Trémadeure, (Schrijfster van Eugenie.) Met Platen. Te Amsterdam, bij J.D. Sijbrandi. In kl. 8vo. 207 bl. f 1-50.

Met groot genoegen ontvingen en lazen wij dit boekje, dat, gelijk vele schriften der begaafde Schrijfster, onder de uitstekende werkjes voor de jeugd mag worden gerangschikt. Met regt zeggen Vertaler en Uitgever in het voorberigt: ‘Daar zijn weinige gebreken, waartegen de jeugd zoo ernstig behoort gewaarschuwd te worden, als tegen de zucht, om van de waarheid af te wijken; daar is geene deugd, wier belangrijkheid en beminnelijkheid ernstiger haar moeten worden voorgehouden, dan die der opregtheid en waarheidsliefde.’ Dit is het doel, hetwelk de Schrijfster zich

{==147==} {>>pagina-aanduiding<<}
heeft voorgesteld en met gelukkig gevolg heeft bereikt. Hare voorstelling is vrij van de overdrijving, waaraan anderen zich wel eens schuldig maken, en de natuurlijkheid des verhaals, de rijkdom en de aangenaamheid der zaken, het boeijende van haren verhaaltrant maken dit boekje zeker tot een welkom geschenk voor jongelieden; terwijl de Uitgever door netten druk en fraaije plaatjes het geheel een bevallig aanzien heeft gegeven.


Almanakken voor 1844.

(Tweede Verslag.)
Wij hebben ons tweede Almanak-verslag, even als vroeger, eerst in dit No. willen plaatsen, opdat daarin mede zouden kunnen opgenomen worden sommige Jaarboekjes, die wij eerst onlangs ontvingen. Wij moeten, ook overeenkomstig de aan het slot van onze vorige aankondiging gedane belofte, ditmaal beginnen met:

Vergeet mij niet. Jaarboekje voor 1844. Te Zaltbommel, bij J. Noman en Zoon. In lederen prachtband. f 3-90.

Deze pracht-Almanak - of liever dit pracht-Jaarboekje, want het heeft ook niets van hetgeen het tot eenen Almanak maken zou - is eene nieuwe onderneming, welke de ongenoemde Redactie hoopt, dat de keus der stof van dergelijke prachtboekjes vermeerderen moge. In hoeverre zulks noodig ware, staat ons minder te beoordeelen. Van romans en dichtbundels is men niet gewoon, te vragen naar het noodzakelijke der uitgave; waarom zou men het dan hier doen? Inhoud, plaatwerk en uitvoering moeten dergelijke boekjes aanprijzen; gebrek aan soortgelijke kan dit niet.
De titel herinnert bekende Engelsche en Duitsche jaarboekjes, en spreekt ‘de gedachte uit, welke vrienden en vriendinnen bezielt, als zij elkander zulke prachtboekjes schenken.’ De inhoud is, gelijk meestal, eene afwisseling van proza en poëzij. Van het eerste ontmoeten wij eerst: het model van Pierre Mignard, een verhaal van Mejufvrouw toussaint, dat zich met veel genoegen laat lezen, maar dan ook voor zulk een boekje volstrekt niet langer moest zijn. Het verplaatst den lezer te Parijs onder de regering

{==148==} {>>pagina-aanduiding<<}
van lodewijk XIV. Een verhaal van dezelfde hand in een ander jaarboekje bragt ons naar Maltha, en schoon wij geene reden hebben tot aanmerkingen op het tijdelijke of plaatselijke, zoo veroorloove ons de bekwame Schrijfster van het Huis Lauernesse den wensch, dat zij, die daar zoo meesterlijk het vaderlandsche teekent en de vaderlandsche geschiedenis te baat neemt, dit ook in hare kleine verhalen meer blijve doen. Waenzinnig Truken is eene schets, en droeve Laura eene vertaling van een Fransch stukje, beide door kneppelhout; het eerste schijnt meer dan verdichting te zijn, en het laatste heeft het voorkomen van om het plaatje te zijn vervaardigd. Heldring verloochent zijne gewone overdrevenheid niet in eene pastorij in den achterhoek, waarin weder een uitval tegen het herderlijk bezoek van zekeren Predikant niet kan achterblijven. Is dit waarheid of verdichting? In het eerste geval hadde de Leeraar bepaalde berisping verdiend, die enkel en alleen om het lekker eten en drinken een gedeelte zijner gemeente bezoekt - want dit is de kennelijke bedoeling; - en in het laatste geval beklagen wij den man, die zelfs in zijne verbeelding ontrouwe ambtsbroeders voor zich ziet. In allen gevalle staat zulk een zijdelingsche uitval tegen medebroeders den Predikant heldring zeer leelijk.
Van het poëtische zullen wij slechts een gedeelte kunnen vermelden. Sifflé (die, om dit in het voorbijgaan te zeggen, of geene, of geene zijner gelukkigste verzen in den Almanak zijner provincie plaatst) staat aan het hoofd met een gedichtje: vergeet mij niet, en treedt op het laatst nog eens op. Met het grootste genoegen vonden wij in eenen Lijkkrans de nagedachtenis van petronella moens door prudens van duyse waardiglijk vereerd. Het is ons aangenaam, dat dan toch niet geheel in de jaarboekjes de nagedachtenis vergeten is eener dichteresse, die ook deze boekjes met welwillendheid plagt te bedenken. Ook in den Utrechtschen Volks-Almanak heeft Ds. dusseau eenige dichtbloemen op haar graf nedergelegd. Onder de beste verzen tellen wij dat van j.j. van vollenhoven, waartoe de treffende bijzonderheid het onderwerp gaf, dat het klokkenspel der St. Petri-kerk te Hamburg nog onder het branden en als onder het nederstorten het lied: Allein Gott in der Höh' sey Ehr speelde en aldus vernield werd; voorts: wintertjes schilderen, door potgieter; eene wandeling van

{==149==} {>>pagina-aanduiding<<}
fenelon (de bekende anecdote der koe) naar het Fransch van andrieux, door c.w. van der pot; eene Geuzenwake, door j.j.a. gouverneur; Bonaparte, vertaling naar la martine, door s.j. van den beergh (bijzonder gelukkig). Wij konden nog meerdere opnoemen, zelfs bijna allen, want niets, dat hier geene plaats verdient, is ons voorgekomen. Behalve de meermalen ook in andere jaarboekjes voorkomende namen van hecker, bennink, janssonius, lesturgeon, robidé van der aa, van zeggelen en anderen, treffen wij hier ook aan boxman, van dam van isselt, da costa met een paar versjes aan eene vriendin, waarvan het eerste, eene dankzegging voor een geschenk van fijnen wijn, ons te gekunsteld dunkt, en waarin wij liever het spelen met de bruiloft te Kana en den Avondmaalswijn niet hadden aangetroffen; lulofs, die een herzien lied uit zijnen jongen tijd geeft, het bekende:

Meisje-lief! 'k ben opgetogen, 
Over uw betoov'rende oogen enz. 


en zelfs tollens, die een allerliefst versje geeft op eene koperen bruiloft (denkelijk van een' reeder of zeehandelaar, althans dan is het nog aardiger). Wij zouden wel lust hebben, het uit te schrijven, maar moeten zuinig zijn met onze ruimte. Enkele regels kunnen wij niet terughouden:

Ieder koopman, ieder reeder, 
Die van schip en scheepvaart weet, 
Bakert tegen wind en weder, 
Tegen worm en haaijebeet, 
't Vaartuig in een koopren kleed. 
Is dan 't scheepje goed beslagen 
In zijn bronzen overjas, 
Zal het weêr den togt gaan wagen, 
Dan nog drinken vriend en magen 
Op zijn goede reis een glas - 
 
heden 
Hing de gastheer en zijn vrouw 
't Koopren dekkleed om de leden 
Van het scheepje hunner trouw, enz. 


Lublink weddik bezingt, maar korter en eenvoudiger,

{==150==} {>>pagina-aanduiding<<}
wat meppen in de Aurora gedenkt, de bijzonderheid eener blinde, die met de lippen den Bijbel las; maar wij kunnen alles niet opnoemen.
De plaatjes zijn zeer goed; niet meer maar ook niet minder, en het geheele voorkomen van dit, aan H.M. de Koningin opgedragen jaarboekje zoodanig (de lederen band is net; fluweelen hebben wij niet gezien), dat wij deze onderneming gaarne aanprijzen; en het is een zeer geschikt verjaargeschenk, en kan daartoe nu bij dezen, dan bij genen, het geheele jaar door, dienen. Het zou mogelijk geene ongelukkige speculatie zijn, daartoe een dezer prachtboekjes, b.v. door een gedrukt, maar oningevuld blaadje bepaaldelijk te bestemmen.
Thans komen wij tot de provincialen, voor zoo ver wij die ontvingen. Naar rangorde der gewesten beginnen wij met:


Noord-Brabandsche Volks-Almanak. Te 's Hertogenbosch, bij P.R.D. Muller. f : - 90.

Het titelblad van dezen tweeden jaargang is versierd met eene welgelijkende afbeelding van de groote kerk te Breda; voorts vindt men eene grondteekening van het oorspronkelijke 's Hertogenbosch met een stukje van den Redacteur en Uitgever; het grafteeken van volkert van bern, waarbij iets over den oorsprong der abtdij van dien naam, door den Eerw. pape, en het kasteel van Geffen, over hetwelk gesproken wordt in aanteekeningen over eenige kasteelen in de Meijerij van 's Hertogenbosch, door Mr. h.b. martini van geffen. Behalve versjes, kleinigheden en bladvullingen, die geene bepaalde betrekking tot de provincie als zoodanig hebben, geeft Ds. c.h. hermans een stukje over jan van den kornput, geboren te Breda, uitvinder van den Telegraaf; e.th. van beusekom, bladen uit een dagboek over de Belgische Kempen, en H-l, de slag of het gevecht van Lekkerbeetje. In dit stukje leest men, dat, gelijk uit een Tijdvers blijkt, men de letter W voor tien telde, ofschoon dezelve ‘nimmer onder de Romeinsche of Latijnsche telletters heeft behoord.’ Doch men wete, dat de W voor tien gold, omdat men ze aanmerkte als eene dubbele V, welke het getal 5 uitdrukt. De W plagt hier en daar ook dubbele u te heeten. Van de overige bijdragen is het ‘oorspronkelijke’ (dat wil eenvoudig zeggen: niet vertaalde)

{==151==} {>>pagina-aanduiding<<}
verhaal van h. kuyper gz. het onbeduidendste, en dat van Ds. g.d.j. schotel over het kaartspel (beter over de speelkaarten) het geleerdste. Dit zij genoeg over dezen, bij voortduring aan titel en doel zeer goed beantwoordenden Almanak.
De oudste der provincialen volge:


Geldersche Volks-Almanak. Te Arnhem, bij G. van Eldik Thieme. f : - 75.

Het belang van dit, thans ten tiendenmale verschijnend Jaarboekje, wordt weder door onderscheidene geschied- en oudheidkundige mededeelingen verhoogd, waartoe de Heeren haasloop werker, l.ph.c. van den bergh, j. herman de ridder en anderen niet weinig toebrengen. Minder bevielen ons de stukjes van graadt jonckers, die de kunst niet verstaat, om eene aangename saus over het drooge te gieten. De Redacteur zelf - overdrijft doorgaans alles; hij is er ook hier niet geheel vrij van, ofschoon wij, hetgeen hij voor Hoenderloo gedaan heeft en nog doet, op hoogen prijs stellen, en daarom met genoegen lazen, wat hij er hier van mededeelt. De plaatjes zijn wèl; de Geldersche hutspot is ten deele bekende kost, zoo als de naam van het geregt zelf; doch dit hinderde ons weinig. Meister Maorten Baordman ontbreekt niet; ook andere stukjes wijzen op het Geldersche dialekt; een gesprek over dat onderwerp tusschen eenen Hollander en een' Graafschapper (Zutphenaar), met vooringenomenheid voor het laatste geschreven, zal niet door ieder worden toegestemd. De vader van de provinciale Almanakken is overigens te lang en te gunstig bekend, om meer te behoeven, dan eene aankondiging, welke telkens, en ook nu weder, aanprijzing wezen kan.
Daar begroet ons een flink jongeling, die zijne afkomst van de ronde, fiere, degelijke Zeeuwen niet verzaakt, namelijk de


Zeeuwsche Volks-Almanak. Te Zierikzee, bij J. van de Velde Olivier. f : - 75.

De ijverige Redacteurs geven in een kort Voorberigt de redenen op, waarom hier het een en ander niet gevonden wordt, naar hetwelk men welligt zoeken zou, als ook die, welke hun aanleiding gegeven heeft, om de Statuten der

{==152==} {>>pagina-aanduiding<<}
Maatschappij tot bevordering en aanmoediging van Landbouw en Veeteelt op te nemen, waaraan zij zeer wèl hebben gedaan. Na het gewone en met zorg bewerkte Kalenderwerk, geeft de Mederedacteur van oosterzee, die, in vroegere jaargangen, eerst van het Zonnestelsel in het algemeen, later van de Zon meer afzonderlijk, zulke bevattelijke denkbeelden leerde vormen, ons een soortgelijk, niet minder duidelijk stuk over de Maan. Dan volgt eene hoogst nuttige opgave der Middelen van Vervoer, in de genoemde Provincie, en daarna de reeds genoemde Statuten der voormelde Maatschappij.
Het Mengelwerk levert eene aangename afwisseling van proza en poëzij op. Eerst vinden wij, door k.j.r. van harderwijk, te Rotterdam, ingezonden, een belangrijk Iets over levinus lemnius, in 1505 te Zierikzee geboren, en in 1568 aldaar overleden; een man, die zich als geneesheer en schrijver blijvenden naam verworven heeft. De Rethorijkers te Goes, door r.c.h. römer, en een Naschrift daarop van den Mederedacteur van oosterzee, over de Rederijkers te Zierikzee, zijn aangename bijdragen tot de geschiedenis dier eerste vormers en bevorderaars onzer Letterkunde. Ds. swalue, te Goes, leverde eene historische beschrijving der Goessche kerk, waarbij een lief plaatje gevoegd is. De Oost-Indische Voyage der drie eerste Zeeuwsche Compagnieschepen danken wij den geleerden en naauwkeurigen ab utrecht dresselhuis; terwijl de ijverige van oosterzee, bij al het reeds van hem genoemde, het proza nog met een paar bijzonderheden uit reigersberg's Kronijk van Zeeland, met betrekking tot natuurverschijnselen, en met eenige historische ophelderingen, ten geleide van een plaatje, waarop willem beukelsz., de uitvinder van het haringkaken, naar eene oude glasschilderij gevolgd, staat afgebeeld, heeft vermeerderd. Naïf en karakterestiek, ook ten opzigte van het volksdialect, is de Brief van een jong Matroos, uit het Eiland Schouwen, waarvan Mr. a. moens van bloois ons den inhoud doet kennen.
De Dichtstukjes, in trant en waarde verschillende, zijn, naar de volgorde, in welke wij die, tusschen het proza vermengd, hier opgenomen vinden, van de Heeren r.c.h. römer, Mr. a.f. sifflé, j. was, f. wijsman, b.c.s. adama van scheltema, j. van harderwijk, rz., h.m.c. van oosterzee, d. dorbeck, thz., de bosson en er-
{==153==} {>>pagina-aanduiding<<}
herins. Het bestek laat niet toe, die een voor een te beschouwen. Men schaffe zich, niet alleen in Zeeland, maar ook elders, dit waarlijk nuttig en onderhoudend Jaarboekje aan, en leere zelf den inhoud en bijzonderheden kennen.
De


Utrechtsche Volks-Almanak. Te Utrecht, bij L.E. Bosch en Zoon. f 1-25,

houdt zich getrouw aan het mededeelen van de namen dergenen, die in provincie, steden en gemeenten besturen, vertegenwoordigen, regt spreken, belastingen innen, acten opmaken, dagvaardingen doen, wijken en brandspuiten beheeren enz. Het voornaamste, waarmede wij te maken hebben, is het mengelwerk. Proza en gedichten staan in afzonderlijke gelederen. Behalve het boven (vergeet mij niet) reeds gedachte, beteekenen de laatste niet veel; ook de cantate niet van van someren bij de inwijding der nieuwe kerk te Kralingen, een stukje vol herhalingen (NB. dit rijm is toevallig!), dat hier verzeild schijnt, ten minste uit eene noot te oordeelen, omdat de vorige kerk aan het Utrechtsche Bisdom behoorde vóór de Hervorming. Nu ja - het zij zoo: en de Cantate moest ergens staan.
Het proza wordt geopend door een kort, maar niet onbelangrijk stukje van W.v.P. over de Domkerk te Utrecht, de groote mannen, die er in begraven zijn, en over de steenen, die derzelver graven bedekt hebben, waarop volgt: iets van den uitgever over de Marie kerk te Utrecht, waarbij twee platen behooren, de eene, de kerk van buiten voorstellende in 1750; de andere de bekende pilaar op ossenhuiden, omtrent welke eene bouwkundige opheldering de aandacht verdient. Prof. tijdeman geeft iets bij het (zeer gelukkig uitgevallen) fac-simile van een' brief van spinoza, waardoor velen misschien anders, en dan niet minder gunstig over dezen bekenden, - of beruchten! - man zullen leeren denken. Het breedvoerigste is de levensschets van wijlen h.m.a.j. van asch van wijk, door nepveu, waarin aan eenen dóórkundigen en edelen man (dikwijls nog iets anders, en altijd iets meer, dan edelman) hulde wordt bewezen; dat de Schrijver er zijne eigene denkwijze omtrent sommige staatkundige onderwerpen in uitstalt, was niet geheel te vermijden; de wijze waarop, en de geest waarin dit geschiedt, laten wij onbeoordeeld, omdat het daartoe hier de plaats

{==154==} {>>pagina-aanduiding<<}
niet is. In de afbeelding van van asch van wijk herkenden wij hem moeijelijk; doch bij gebrek aan een later, heeft men zich met een portret van vóór jaren moeten behelpen. De voornaamste aanmerking, die wij op dezen Almanak hebben, is, dat dezelve meer stedelijk dan provinciaal is en blijft.
Volge de geleerde


Overijsselsche Almanak voor Oudheid en Letteren. Te Deventer, bij J. de Lange. f 1-50.

Onderscheidene Letter- en Oudheidkundigen, waarvan sommigen uit vroegere bijdragen bekend zijn, en anderen voor het eerst optreden, hebben het hunne toegebragt ter verrijking van dezen jaargang, die insgelijks ten negenden male verschijnt, en welks volgende zal verrijkt worden met eenen hladwijzer op de dan verschenen tien jaargangen, iets, dat wij, bij het wetenschappelijk belangrijke, hetwelk ook die boekjes bevatten, welke zich Volks-Almanakken noemen, navolgenswaardig achten. Het eerste en laatste der stukken heeft op Overijssel geene betrekking. De verzameling toch wordt geopend met eene bijdrage uit de nagelaten papieren van wijlen m.j. visser (medegedeeld door 's mans kleinzoon, Mr. p.r. feith), zijnde een verslag der ontdekking van grafsteden, lijken enz. in de Fransche kerk (de kapel op het Binnenhof) te 's Gravenhage in 1770, voor den gewonen lezer misschien minder behagelijk; doch dat is het geval met de meeste hier voorkomende stukken. En aan het slot staat eene bijdrage van Ds. halbertsma, niet, zoo als men misschien verwachten zou, uit de taal- en oudheidkunde, bij welke zich zijne studiën sedert jaren bepalen, maar - over de versche lucht. De man verwachte van ons geene apologie der kagchels, zie bladz. 304; ook geene tegenspraak tegen zijn beweren, dat hij ‘aanspraak maakt op een beetje gezond menschenverstand.’ Hier en daar zijn zeker geene kwade wenken, maar het schijnt tot de zonderlingheden van Ds. halbertsma te behooren, dáár over het eene of andere te schrijven, waar men het niet zou zoeken.
Uit dezelfde provincie ontvingen wij:


Jaarboekje voor de Provincie Overijssel. Te Zwolle, bij J.J. Tijl.


{==155==} {>>pagina-aanduiding<<}

geheel van eenen statistieken inhoud en bewerkt door den kundigen d. van schreven, waarin men het personeel van het algemeen bestuur en van het inwendig beheer der provincie, benevens naauwkeurige statistieke tabellen, aantreft. In de melding der ridderorden zijn hier en daar kleine fouten, hetgeen zeker bij een zoo groot aantal moeijelijk te vermijden was. De tijdige verschijning van dezen jaargang bewijst, dat de bekwame Verzamelaar, op hetgeen wij van het een jaar te laat ontvangen eenes vorigen gezegd hadden, geene aanmerking had behoeven te maken.
Ten achtsten male verscheen de


Groninger Volks-Almanak. Te Groningen, bij J. Oomkens. f : - 75.

Ook dezen Almanak ontbreekt het niet aan belangrijke mededeelingen, die tot de geschiedenis der provincie, doch ook meest van hare hoofdstad, betrekking hebben. Versjes van betere, of ook enkele van mindere gehalte, wisselen datgene af, hetwelk een meer geleerd aanzien heeft, waardoor deze Almanak ook kost voor allerlei monden wordt. Het plaatwerk, gelijk de geheele uitvoering, voldoet. Ten aanzien van het kalenderwerk, of misschien beter gezegd, het astronomische, is de Groninger, nevens den Zeeuw en den Overijsselaar het uitvoerigste en naauwkeurigste. Beperktheid van ruimte dwingt ons, korter te zijn en meer en meer te worden, dan wij wenschten. Groningen neme dus met algemeene aanprijzing genoegen.
Het laatste der ons tot heden ter hand gekomen provinciale jaarboekjes is:


Drentsche Volks-Almanak. Te Koevorden, bij D.H. van Scheer. f 1-10.

Wij moeten toch maar herhalen, wat wij meermalen hebben gezegd, dat dit kleinste van onze gewesten geen der minste is ten aanzien van de waarde van zijnen Almanak. En moge men dan Drenthe eene miniatuur - provincie hebben genoemd, zij heeft gelijk, dat zij de vriendbuurlijke aanbieding, in der tijd gedaan, om haar met eene andere te vereenigen, hier eens beantwoordt. Van het Mengelwerk trokken het meeste onze aandacht die plaatsen, waarin ge-
{==156==} {>>pagina-aanduiding<<}
zegd wordt, niet enkel, dat Drenthe slechts voor een derde gedeelte bebouwd is, want dit is bekend genoeg; maar dat de bezwaren tegen verdere grond-ontginning niet zoo vele en zoo gewigtig zijn, als men zich dit doorgaans voorstelt; en dat dezelve eenvoudig door eene krachtige marken-verdeeling van hooger hand zeer zou bevorderd worden. Mogen de daaromtrent gegevene wenken niet vergeefsch zijn! Duizende onvruchtbare bunders in vruchtbaar land te herscheppen, is waarlijk niet onverschillig, en inderdaad eene vermeerdering van den nationalen rijkdom, een middel tegen de hand over hand toenemende armoede in de gevolgen geene onbelangrijke zaak voor 's Rijks schatkist. Dat men tot landontginning naar Suriname gaat, keuren wij niet af, maar dat men, wanneer het uitvoerlijk is, en aan de kosten beantwoordt, zooveel duizend morgen gronds onbebouwd in ons vaderland liggen laat, is onverantwoordelijk. Doch het is hier de plaats niet, om daarvan meer te zeggen. Tot eene eenvoudige opmerking gaf de Drentsche Almanak ons eene te gereede aanleiding, dan dat wij er geen gebruik van zouden gemaakt hebben.
Van den


Almanak voor Dienstboden. Te Schoonhoven, bij S.E. van Nooten. f : - 40

is de tegenwoordige de vijfde jaargang. Proza en poëzij zijn weder regt gepast voor den stand, voor welken dit Jaarboekje bestemd is. De inkleeding in verhalen en voorbeelden is daarvoor wel het geschiktste; en uit dien hoofde zouden wij het anders lezens- en behartigenswaardige stukje van Ds. swalue om den vorm minder, dan om de stof, aanprijzenswaardig rekenen, te meer, daar de stijl niet zeer vloeijend is, en hij hier bijna voor kinderen schreef. Kome maar dit nuttige boekje in de regte handen!
Wij eindigen met den één jaar ouderen


Almanak tot gezellig onderhoud. Te Gorinchem, bij A. van der Mast. f : - 35,

die insgelijks zijn geld wel waardig is, en eene geschikte, noch onnuttige, noch onaangename lectuur oplevert voor diegenen, voor welke vele andere jaarboekjes te hoog in toon of kostbaarheid zijn.







{==157==} {>>pagina-aanduiding<<}

Boekbeschouwing.

Het Leven van Jezus, critisch verdedigd tegen Strauss, door T.C. de Greuve. Te Groningen, bij P. van Zweeden. 1843. IIIde of laatste Aflevering. In gr. 8vo. 131 en 377 bl. f 3-90.

Met belangstelling ontvingen wij uit de handen van den Hoogleeraar de greuve de twee eerste afleveringen zijner critische verdediging van jezus' leven tegen den aanval van strauss, en gaven van beiden eenig verslag aan de lezers van dit Tijdschrift. Na het lezen van dit besluit zijns onderzoeks, wenschen wij hem gaarne geluk met den welvolbragten arbeid, en spoeden ons, om zoowel den inhoud dezes stuks, als ons gevoelen aangaande deszelfs belangrijkheid en den strijd tusschen wijsbegeerte en Godgeleerdheid aan onze lezers bekend te maken. Om in geene herhalingen van het vroegere te vervallen, kunnen wij ditmaal kort zijn.
Deze aflevering bevat zoowel het derde hoofdstuk der tweede afdeeling, handelende over de geschiedenis van jezus' lijden, dood en opstanding, als de derde afdeeling zelve, die de slotverhandeling van strauss ten toets zal brengen. Bij de beoordeeling der beide vorige afleveringen deelden wij onze bedenkingen mede op de methode door de greuve gevolgd (*), en het is ons onnoodig dezelve hier te herhalen. Wilden wij het hier geleverde als volledige wederlegging van strauss aanmerken, ons oordeel zou ongunstig moeten uitvallen. Beschouwen wij het echter als negatieve apologie der Evangeliegeschiedenis, dan zijn ons hier belangrijke opmerkingen voorgekomen, die, ook zonder onze aanwijzing, den wetenschappelijken lezer van zelf in het oog vallen. Nog grooter zou in dit opzigt de voorraad zijn, had de geleerde Schrijver niet meer-
{==158==} {>>pagina-aanduiding<<}
malen zich vergenoegd, of met eenvoudig strauss af te schrijven, en dan verder de zaak met eene enkele tegenwerping of uitroeping af te doen, (zie b.v. de behandeling van de schijnstrijdigheden in de Hemelvaartgeschiedenis, bl. 936-940) of eenvoudig zijn gevoelen tegenover dat van strauss te stellen, zonder het verder te bewijzen, ja zelfs het gevoelen van strauss eenvoudig om te keeren of te vermelden (b.v. bl. 849 en elders). In de opstandingsgeschiedenis behaagde ons bijzonder de oplossing van het door strauss gestelde dilemma, bl. 899-905, gelijk ook die der bedenking, waarom jezus niet aan zijne vijanden is verschenen. Ter overeenbrenging der verschillende Evangelische verhalen van jezus' herleving hadden wij gaarne iets grondigers ontvangen, dan ons hier wordt
aangeboden. Vooral ook aangaande het ligchaam des Verrezenen laat het onderzoek van de greuve tegenover dat van strauss nog veel te wenschen over. Voortreffelijke diensten had hem hier kunnen bewijzen de Dissertatie van j.j. doedes, de Jesu in vitam reditu, vóór eenigen tijd te Utrecht verdedigd. Integendeel achten wij de behandeling van judas' verraad zeer goed geslaagd. Teregt zegt de greuve tegen de bedenking van strauss, (opdat wij tevens eene proeve mededeelen van het voor ons liggende werk) waarom jezus judas tot Discipel aanstelde, zoo Hij het verraad heeft vooruitgezien? ‘dat dit te veel bewijst, dewijl men dezelfde bedenking tegen de Goddelijke alwetendheid zou kunnen aanvoeren, en vragen van iederen diepgevallen jongeling: ‘indien God, die zoo goed is, de inborst diens jongelings vooraf kende, en wist, dat hij onder zulk eene leiding zoo diep zou zinken, waarom stelde Hij hem dan niet in eene betere gelegenheid? Of waarom spaarde Hij deszelfs ouders niet langer in het leven? Of waarom liet Hij hem niet vroeger in zijnen nog onschuldigen levensbloei sterven? Of waarom, in één woord, laat God zulke wezens geboren worden? De Godverzaker alleen zal bij dergelijke vragen misschien medelijdend de schouders ophalen; maar zelfs twijfelaars aan eene Goddelijke openbaring in

{==159==} {>>pagina-aanduiding<<}
J.C., zoo zij ten minste aan een' God gelooven, zullen de onnaspeurlijke wegen zijns albestuurs eerbiedigen, ootmoedig het hoofd buigen, en verstommen.’
De derde afdeeling bevat de critiek der slotverhandeling van strauss, waarin deze dogmatisch heeft trachten te herstellen, wat hij historisch had afgebroken. Ook hier wordt de vijand op den voet gevolgd, schoon wij wel gewenscht hadden, dat de Heer de greuve meer kennis van strauss bij zijne lezers had voorondersteld, en niet zoo vele plaatsen uit het handboek des ongeloofs uitvoerig en woordelijk had overgenomen, om die vervolgens beknoptelijk te wederleggen. Of waartoe is het noodig, dat b.v. bladz. 1004 sq. woordelijk het résumé van schleiermacher's Christologie wordt wedergegeven, zoo als strauss het, bl. 743-745, had medegedeeld? (zoo ook bl. 1007-1009, vergeleken met strauss, bl. 745 sq., en geheel de § 108 met strauss, bl. 746-752.) Zoo wordt ook, wat de greuve over de Rationalistische en Symbolische Christologie mededeelt, weinig meer dan bloote vertaling van strauss, of verslag zijner bedenkingen, met eenige losse opmerkingen doorweven. Belangrijker wordt het hier geleverde, waar de greuve de speculative Christologie van strauss zelf gaat beoordeelen. Hier ziet men, dat hij zich op het regte terrein bevindt, en genoeg in hegel's geest en schriften is doorgedrongen, om te bewijzen, dat strauss enkele gezegden des meesters, die voor hem schenen te spreken, scherpzinniglijk heeft te baat genomen, en andere plaatsen, die tegen hem zouden getuigen, onvermeld heeft gelaten. Aan hetgeen hij, bl. 1049-1052, tegen Ds. cool mededeelt, moeten wij volkomen onze toestemming geven. En hoogstbelangrijk is de speculative wederlegging van het gronddenkbeeld des Straussischen
ongeloofs: de menschwording Gods niet in één individu, maar in de geheele menschheid! Met zeldzame juistheid van begrippen heeft hier de Schrijver eene vastheid des geloofs vereenigd, die ons gunstig voor hem inneemt. Ook de Straussische Vermittlungsversüche worden juist beoor-
{==160==} {>>pagina-aanduiding<<}
deeld, als zelfs op zijn standpunt inconsequent en grenzende aan Godverzaking. Het verwondert ons dan ook niet, dat (gelijk hier had kunnen vermeld worden door den Heer de greuve) strauss zich in de 4de uitgave van zijn werk weder geheel op zijn eerste standpunt, dat hij in den 3den druk gedeeltelijk had verlaten, heeft teruggezet. Bij de aanwijzing, dat het zuivere Hegelsche stelsel geenszins tot Pantheïsme leidt, hadden welligt die plaatsen uit hegel, waarmede strauss in de Glaubenslehre het grofste Pantheïsme vergoelijkt, nog wel opzettelijk kunnen ter sprake komen. De vertaling van Genie (welken naam strauss, gelijk bekend is, aan onzen Heer heeft gegeven) door Vernuft, kwam ons minder juist voor.
De geleerde Schrijver behoeft het niet, dat wij onze aanmerkingen verder mededeelen. De korte aanstipping van het een en ander zij hem een bewijs van de belangstelling, die zijn arbeid ons heeft ingeboezemd. De meesten onzer bedenkingen betroffen meer den vorm dan den inhoud van zijn onderzoek. Wij herhalen gaarne onze verklaring, dat hij vooral voor hen, die met de Hoogduitsche litteratuur op dit punt minder bekend zijn, een belangrijk Christelijk-wijsgeerig tegenschrift tegen dat van strauss heeft geleverd, dat wel op volledigheid geene aanspraak kan maken, maar toch eene eervolle plaats naast de nieuwere Apologeten verdient. Zijn arbeid leide den Godgeleerde van beroep tot voortgezet en dieper onderzoek van de waarde des Mythischen en Pantheïstischen stelsels van strauss, dan hier kon geleverd worden. De Heer de greuve is toch te veel Christen-wijsgeer, om het pleit, door hetgeen hij hier leverde, reeds voor gesloten en voldongen te willen verklaren.





Vier Leerredenen, met eenige Bijlagen. Door J.A.M. Mensinga, Predikant te Sijbecarspel. Uitgegeven voor rekening van den Schrijver, ten voordeele der Protestantsche Gemeente op het eiland Curaçao. Te

{==161==} {>>pagina-aanduiding<<}
Amsterdam, bij J. van der Hey en Zoon. 1843. In gr. 8vo. VIII, 103 bl. f 1 - :

De eerste van dit viertal handelt over Luc. I:5-25, de eerste belofte in het Nieuwe Verbond. Het is eene bijbeloefening. De tweede handelt over Matth. II:16-18, de kinderenmoord te Bethlehem. Deze geschiedenis wordt en als een afgrijzen, en als een ontroering en meêwarigheid verwekkend tafereel beschouwd. Verder is er geene bijzondere verdeeling opgegeven. De derde handelt over Matth. XIX:29, honderdvoudige belooning. Wij geven de schets met des Schrijvers eigene woorden: ‘Gij hoort, de tekst is eenigzins bijzonder; de gelegenheid, waarbij hij gesproken werd, was ook zeer bijzonder. Het hindere u dan niet, dat de wijze, waarop ik over dien tekst zal prediken, mede eenigzins bijzonder zij (is). Ik heb u eigenlijk slechts over twee zaken te spreken, over het verlaten der opgenoemde tijdelijke dingen, om jezus' Naams wille, en over de belooning, die daarop beloofd wordt. En daar dergelijke moeijelijke waarheden het best door voorbeelden begrepen worden, zal ik ook door voorbeelden tot u spreken. Ik zal er drie kiezen, één uit den Apostolischen tijd, een uit een later tijdperk der Christelijke kerkgeschiedenis, en een uit onzen leeftijd.’ Dat eerste voorbeeld nu is paulus. Dat tweede voorbeeld zijn de refugiés uit den tijd van lodewijk XIV. Dat derde voorbeeld - zijn de opofferingen, die ieder zich getroosten moet ter liefde van christus. Achter deze leerrede volgen: Historische aanteekeningen op het tweede Deel van de voorgaande leerrede, zijnde eenige aanmerkingen, betrekking hebbende op de refugiés. De vierde leerrede eindelijk handelt over 1 Cor. XIII:1; een Paulus zonder liefde, van welke
leerrede Rec. meent, dat de hoorders ook al bezwaarlijk eene schets zullen kunnen navertellen. Achter deze leerredenen zijn eenige aanspraken enz. gevoegd, die de Eerw. Schrijver om verschillende redenen beter had gedaan achterwege te laten.
Deze leerredenen zijn in alle opzigten verschillend van

{==162==} {>>pagina-aanduiding<<}
die, welke men gewoonlijk hoort voordragen of van de pers ziet komen. Als homiletische kunststukken kunnen zij eigenlijk niet in aanmerking komen. Wij noemen ze hartelijke toespraken. Ons schijnt het toe, het ontbreekt den Schrijver aan studie der Homiletiek. Stijl en uitdrukking zijn nu en dan naïf, maar, deze naïviteit is somtijds overdreven en op den predikstoel ongepast. Wat een' man als claus harms goed staat, wil daarom nog niet in iedereen bevallen. Wij twijfelen ook zeer, of het gehoor, tot hetwelk Ds. mensinga gewoon is te spreken, zich behoorlijk zal te huis gevoelen in die gedeelten zijner predikatiën, die vrij wat kennis en beschaving vooronderstellen. Men oordeele. De tweede leerrede, handelende over den kinderenmoord te Bethlehem, begint aldus:
‘De geschiedenis, die ik u daar voorlas, heeft meer dan een kostbaar voortbrengsel der schilderkunst in het leven geroepen. Heeft iemand uwer ooit de beide overheerlijke stukken, die in de Hoofdstad onzes Rijks ten toon gesteld hangen, met nog een ander dan schilderkunstig oog beschouwd? En herinnert gij u de aandoeningen, daarbij in u opgewekt, nog genoegzaam om ze te kunnen ontleden?’ - Is het, zoo vragen wij, niet te veel gevergd van eenvoudige landlieden, dat zij de bedoelde meesterstukken op het Trippenhuis, te Amsterdam, beschouwd, met een schilderkunstig oog beschouwd, met nog een ander dan schilderkunstig oog beschouwd zullen hebben? En - passen zulke uitweidingen op den predikstoel?
Eveneens schijnt het ons ongepast, van de algemeene geschiedenis zulk een gebruik in eene leerrede te maken, dat het Christelijke Element gevaar loopt op den achtergrond te geraken. Daarom maken wij eene aanmerking op de volgende passage (niet de eenigste in dat genre,) uit de derde leerrede: de honderdvoudige belooning, waarbij bovendien uit het oog verloren is, dat er tot eenvoudige dorpbewoners gepredikt wordt (bl. 59): ‘Of hoe! is er ons een chaufepié en een huet, een luzac en een collot d'escurgy niet te eerwaardiger om, omdat

{==163==} {>>pagina-aanduiding<<}
hunne voorouders om jezus' Naams wille goed en have, Vaderland en magen, Vorstengunst en eer hebben verlaten? Ik, Mijne Hoorders! ik draag er geen leed over, dat mijn geslachtsnaam noch edel noch beroemd is; maar, dan zou ik hem met zekeren hoogmoed dragen, en dat kan ik hun bijna benijden, wanneer zij hunnen naam noemen, en dan zeggen: mijne voorouders, die mij dien naam hebben nagelaten, zij waren vlugtelingen om het geloof, zij waren refugiés in Nederland! - -
Doch men oordeele zelf. Den een mishaagt, wat den ander behaagt. Ons mishaagde dat op den voorgrond stellen der individualiteit van den spreker. Maar: de gustibus non est disputandum, en, wat de preekmethode van Ds. mensinga in het algemeen aangaat, Z. Eerw. zegt in de Voorrede: Variis modis benefit. Wij gelooven het gaarne.
Wij wenschen dit viertal leerredenen vele lezers, den Uitgever veel debiet, inzonderheid om de gemeente van Curaçao, en den Eerw. Schrijver eenen uitgebreideren werkkring dan die, waarin hij nu arbeidt, opdat hij aanmoediging vinde en gelegenheid om zijne gaven met vrucht aan anderen mede te deelen.








Rekenschap van gevoelens bij gelegenheid van den strijd over het Adres enz. gegeven door Mr. J. da Costa. Tweede druk. Te Amsterdam, bij G. van Peursem. 1843. In gr. 8vo. 67 bl. f : - 70.


Andwoord aan Mr. J. da Costa, ter wederlegging van het stukje: Rekenschap van gevoelens, enz. Te Leiden, bij H.W. Hazenberg en Comp. 1843. In gr. 8vo. 50 bl. f : - 60.


Letter en geest. Eenvoudige verklaring en ontwikkeling van eenige Bijbelplaatsen, die dikwijls, vooral in onzen tijd, worden misbruikt. Door T. van Duinen, Predikant te Surhuisterveen. Te Groningen, bij A.L. Scholtens. 1843. In gr. 8vo. 71 bl. f : - 60.



{==164==} {>>pagina-aanduiding<<}

Brief aan Christophilus, betreffende de bijdrage tot verdediging van de leer der voldoening, door Ds. B.J.H. Taats. Te Utrecht, bij van Paddenburg en Comp. In gr. 8vo. 45 bl. f : - 50.

Groot is en blijft nog altijd de spanning der gemoederen in den opgewekten strijd tusschen verschillende leeraren en leden der vaderlandsche Hervormde kerk. Het viertal stukjes, dat wij aankondigen, is ten gevolge van dien strijd in het licht verschenen. En terwijl wij het natuurlijk te dezer plaatse onze taak niet kunnen achten, om over de zaken in quaestie zelve in weinige aphorismen eene beslissende uitspraak te vellen, refereren wij kortelijk, wat door ieder der bovengenoemde Schrijvers in het midden is gebragt.
No. 1. Met eenige vooringenomenheid, wij ontkennen het niet, tegen het standpunt van da costa, namen wij zijne Rekenschap in handen. Wij waren de Bezwaren tegen den geest der Eeuw nog niet vergeten. Met des te grooter overtuiging kunnen wij, aan het einde der lezing, onze prijsstelling op dit stukje betuigen. Wij hebben deszelfs inhoud overwogen, de wijze van redeneren getoetst, op den aangeslagen toon met scherpe ooren toegeluisterd, maar kunnen niet anders zeggen, dan dat de Heer da costa den strijd op eene waardige wijze gevoerd heeft, en zijne brochure ernstige overweging waardig is. Billijk had het velen bevreemd, waarom hij zich niet aan het Haagsche Zevental had aangesloten. Hij meende, dat de zedelijke verpligting tot spreken op hem rustte, en wie zou hem die vrijheid betwisten? Bladz. 46 wordt het cardinale punt opgegeven, dat hem van de Adressanten afscheidt. Zij verwachten heil van de formulieren van eenigheid. Hij, ofschoon geheel met den kenmerkenden inhoud dier belijdenisschriften instemmende, kan van hunne strenge en letterlijke handhaving geen onbepaald heil verwachten voor de vaderlandsche kerk. Hij wil den gang der ontwikkeling, die de Heer op het gebied zijner kerk en zijner waarheid aan den loop der tijden verbonden

{==165==} {>>pagina-aanduiding<<}
heeft, niet beperken bij hetgeen de opstellers onzer symbolische schriften in hunne dagen voor oogen hadden. Hij pleit voor de regten der wetenschap, en wil die in onze dagen, zelfs in die rigting, welke hij meent te moeten bestrijden, geenszins aan banden zien gelegd. Hij wenscht slechts, dat ook aan de Theologie der herlevende regtzinnigheid gelegenheid gegeven worde, om zich onbelemmerd te laten hooren. Bladz. 18-45 worden de voornaamste bedenkingen des Schrijvers tegen de Groningsche school bijeengezet. Da costa acht, dat zij de hoofdwaarheid van het Christendom, de volstrekte Godheid en wezenseenheid des Verlossers met den Vader, miskent. Tegenover de Ariaansche opvatting der Christologie stelt hij de plaatsen, Joh. I:1. Joh. XX:28. Rom. IX:5 over, die uitvoerig en krachtig handhavende tegen iedere verklaring, ter verzwakking der letterlijke beteekenis beproefd of voorgeslagen. Hij daagt zijne tegenstanders uit, om met alle middelen, die hun ter dienste staan, de kracht dier bewijzen te weêrspreken. Nog andere bedenkingen worden tegen de Groninger school in het midden gebragt, waarvan de opgave ons hier te ver zou henenleiden. Wij zijn verre van alles te beamen, wat hier wordt gezegd. Onze beschouwing der grondbegrippen, die aan dezen strijd ten grondslag liggen, is in menig opzigt anders gewijzigd. Met dat al mogen wij, in den naam der billijkheid, de verklaring niet terughouden, dat de Heer da costa in het gebied zijner ontwikkeling (ware dit woord ook een Euphemisme voor wijziging!) van standpunt en gevoelens ook hier eene aanmerkelijke schrede heeft gedaan, die al zijne billijke tegenstanders van zijne gematigdheid en Christelijkwetenschappelijken zin moet overtuigen. Hij blijve dan nog veel letterlijk opvatten, wat welligt in ruimer' zin moet worden verstaan, zijn standpunt
is lang zoo exclusief niet jegens anderen als het Haagsche. En zijn toon is zoo kalm, zoo bescheiden, zoo Christelijk, in vergelijking van het Zevental, dat hij hierom alleen aanspraak op grondige beantwoording zou mogen maken, al ware ook de zaak zelve niet zoo hoogst belangrijk, als zij toch ontegenzeg-
{==166==} {>>pagina-aanduiding<<}
gelijk is. Wij kunnen ons dan ook niet anders voorstellen, of vroeger of later zal hij van de Groningsche zijde uitvoerig beantwoord worden. De Groningsche school zelve heeft vroeger den Heer elout c.s. uitgedaagd tot geleerde polemiek. Nu zij eene dergelijke uitdaging ontvangt, kan zij immers niet terugtreden? Dit zou voor hare vijanden bijna den schijn hebben, als had zij reden, voor den uitslag van den strijd te vreezen?
No. 2 schijnt dan ook wel gedeeltelijk van de Groningsche zijde te zijn uitgegaan, althans met de geestesrigting van het aangevallen tijdschrift in kennelijk verband te staan. Of de Schrijver Jurist of Theoloog is, weten wij niet: op geen van beider grondgebied is hij een vreemdeling te achten. Hij zelf erkent de betrekkelijk goede zijde van da costa's geschrift, bl. 2, en volgt hem van stuk tot stuk. In No. 1, gelooven en doen getiteld, moeten wij ons geheel aan zijne zijde scharen, daar dit zeker de eenzijdigste voorstelling in da costa's brochure bevat, en daarom ook niet door ons onder het goede, dat hem kenmerkte, moet worden opgegeven. Bladz. 10-16 wordt echter nog al heel wat tot de onverschillige, althans min belangrijke leerstukken gebragt. Bijzondere opmerking verdient, wat ter wederlegging van da costa's uitleggingswijze in het midden gebragt wordt. Even als da costa (die plaatsen, als 1 Tim. III:16, 1 Joh. V:20, Hand. XX:28 en andere, stilzwijgend voorbijging) is de Schrijver van gevoelen, dat men de bewijzen niet tellen, maar wegen moet. Hij wijst aan, (en zie hier de zenuw van zijn betoog tegen da costa) dat de verklaring niet alleen grammaticaal, maar te gelijk logisch moet wezen. Het hermeneutisch onderscheid tusschen sensus en significatio geeft hem scherpe wapenen in de handen. De regels van restrictie der Exegese, die voor da costa, als Jurist, moeten gelden, worden aan de hand van donellus, ulpianus en anderen ontwikkeld, en vervolgens overgebragt op het grondgebied van het N.T. - Alzoo ontvangt de Groningsche verklaring van Joh. I:1 een' hoogstbelangrijken steun. Ten slotte geeft de Schrijver, met

{==167==} {>>pagina-aanduiding<<}
korte woorden, zijne overtuiging op, aangaande het min juiste eener specifieke onderscheiding van 's Heeren Goddelijke en menschelijke natuur, welke hij voorstelt als ook de leer der Groninger Godgeleerden. Wij danken hem voor zijne hoogstbelangrijke brochure, waarin zich een echt Christelijke geest met fiksch wetenschappelijke rigting vereenigt. Met verlangen zien wij een nog meer bepaald Theologisch antwoord aan da costa te gemoet, dat grondigheid des geloofs met vrijheid der wetenschap in overeenstemming helpe brengen.
No. 3 is van meer populairen en practischen aard. Het tracht scheve opvattingen van enkele, uit het verband gerukte, bijbelplaatsen, welke gewoonlijk bij de gemeente in onze dagen worden verspreid, in het reine te brengen. Matth. XXII:14. Phil. II:12b, 13. Joh. VI:44b. Eph. II:1. 1 Cor. XI:29b. Rom. XIV:23b. Joh. XV:5b komen hier achtereenvolgens ter sprake. Alles wordt ontwikkeld op eene wijze, die van des Schrijvers helderen zin en echte gemoedelijkheid de gunstigste getuigenis aflegt. Het is niet voor geleerden, maar voor het bekrompen deel der gemeente geschreven, en zal zeker in dien kring, voor zoover men er in waarheid en met opregtheid dergelijke bedenkingen maakt, en dus voor overtuiging vatbaar is, nut kunnen verspreiden.
No. 4 beteekent minder dan de wederlegging van azonius. Het bevat enkele goede opmerkingen en getuigt van gematigden geest. Maar de Schrijver zegt meer, wat hij niet zal doen, dan dat hij iets wezentlijk en grondig afhandelt. Men moest niet zoo terstond vuur hebben gevat op zulke Bijdraagjes, als die van taats. De man zou zich waarlijk gaan inbeelden een wezentlijk belangrijk stuk te hebben geschreven.





Waakt op! gij die slaapt, staat op uit den dooden! En Christus zal over u lichten. - Eene Roepstem tot alle ware geloovigen en begeerigen in Nederland, gesproken door J.E. Feisser, Dienaar van God en Je-
{==168==} {>>pagina-aanduiding<<}
zus Christus. Te Groningen, bij W. van Boekeren. 1843. In gr. 8vo. 39 bl. f : - 30.

Bij wijze van captatio benevolentiae maakt de Eerw. feisser zich in de Voorrede aldus aan zijne lezers bekend: ‘Vroeger wist ik niet beter: ik was onwijs, ongehoorzaam, dwalende, menigerlei begeerlijkheden en wellusten dienende, in boosheid en nijdigheid levende, hatelijk en den anderen hatende.’ Dewijl de Schrijver nu in zijne oogen een' beteren weg bewandelt, ‘bevindende ook de getuigenis van Gods genade in zich,’ meent hij zijn licht voor de menschen te moeten laten schijnen, en tot de reiniging en opbouw der gemeenschap van de ware geloovigen het zijne te moeten toebrengen. - Zoo lang de beweging in de kerk nog levendig was zweeg hij, in stilte afwachtende wat des Heeren welbehagen met dezelve wezen mogt (zeer beleefd). Maar nu schijnen de tijden duisterder dan te voren, en de zoogenaamde gevestigde Hervormde kerk zal onmogelijk als kerk langer kunnen bestaan. Daarom zal de Schrijver handelen (omdat de Heer het hem niet naar den zin deed?). Reeds heeft de Schrijver in de plaats, waar hij Predikant is, velen gecensureerd, die zijnes erachtens door den Heiligen Geest niet geleid werden, zoodat het tot oneenigheden gekomen is. Dit verhaalt de Schrijver in zijn boekje op eenen, natuurlijkerwijs allerliefderijksten toon. Daarna wil hij ‘eene zuivere voorstelling van het wezen der ware gemeente Gods hier op aarde’ geven, welke hij dan ook geeft op eene zeer curieuse manier. Ter loops wordt ook gezegd, ‘dat de geloovigen alleen mogen gedoopt worden’; ‘dat de doop der kinderen, in betrekking tot kinderen, welke, onbegenadigd, in hunne zonden blijven, eene misdaad tegen God is, doordien men alsdan het teeken van het genadeverbond aan dezulken geeft, met welke God zelve het verbond niet toont aan te gaan. Terwijl het doopen van begenadigde kinderen, op zijn zachtst genomen, een vooruitloopen van den Heer is, 't welk
ons, die van die begenadiging vóór het geloof en de be-
{==169==} {>>pagina-aanduiding<<}
keering geen kennis kunnen dragen, geenszins betaamt of vrijstaat.’ Na dit treffelijke sermoen volgen dan besturingen aan de ware geloovigen en begeerigen (tot dezen wendt zich de Eerw. Schrijver voortdurend en bij herhaling); daarin wordt ook aan Prof. hofstede de groot, dien de Schrijver meent te moeten weêrleggen, een woordje toegevoegd. ‘Mogt,’ zoo spreekt hij, ‘inzonderheid, de Hoogleeraar de groot door de dwalingen, welke hij zoo in 't openbaar heeft durven uitspreken, tot inkeer worden gebragt.’ (Misschien vragen de lezers, hoe iemand door zijne in het openbaar uitgesprokene dwaling tot inkeer van die dwaling kan gebragt worden; - maar zoo naauw neme men het met den Heer feisser niet, Z. Eerw. heeft wel meer zulke onjuistheden.) Den Hoogleeraar wordt nevens veel goeds ook dit toegewenscht: ‘Mogt hij newtons brieven vooral lezen en herlezen, en mogt de Almagtige hem daardoor de oogen openen, dat hij regt zien kan.’ (Het schijnt, dat de Schrijver het N.T. niet krachtig of voldoende genoeg acht, om van dwalingen het verkeerde te leeren inzien. Wij gelooven, dat de Hoogl. de groot zich liever tot de schriften der Apostelen bepaalt, waar het te doen is om waarheid te vinden.) Ook moet Prof. pareau zich het noodige hooren toevoegen; daarna krijgen de heilzoekende lezers nog eenige krachtige wenken, (krachtig genoeg om orde en rust voor altijd te verjagen, als er dolzinnigen genoeg waren, om ze ter harte te nemen en ten uitvoer te brengen,) en wanneer dat alles afgeloopen is - dan is de indruk, dien het geheel achterlaat (wanneer het ten minste anderen zoo gaat als Rec.) deze: medelijden met den Schrijver, dat hij zich door zulk
een' geest laat bestieren, als die er in zijn boekje heerschende is.







Brieven over de uitoefening der Geneeskunde in ons Vaderland; geschreven in het jaar 1842, en uitgegeven door J. de Brauw, Med. Doctor te Woerden, enz. Te Woerden, bij C.J. van Leeuwen, Lz.

{==170==} {>>pagina-aanduiding<<}
1842. In gr. 8vo. VI en 56, tweede tweetal 76 bl. f : - 60.


Ontwerp eener Geneeskundige Staatsregeling voor Nederland. Te Deventer, bij A. ter Gunne. 1842. In gr. 8vo. VIII en 55 bl. f : - 70.


Humor en Ernst in Gedachten en Opmerkingen nopens de Rapporten over de Geneeskundige Staatsregeling in 1841, 1842. Door Doctor L. Te Deventer, bij M. Ballot. 1842. In gr. 8vo. X, 44 bl. f : - 50.

De speciale Commissie tot herziening der bestaande geneeskundige wetten en verordeningen, reeds sedert geruimen tijd zedelijk dood verklaard door een' der Heeren Schrijvers van de Geneeskundige Bijdragen, is ook den natuurlijken of ligchamelijken dood gestorven op den 31 Maart 1843. Met andere woorden, zij is door een koninklijk besluit van dien dag eervol ontbonden. Wij zouden derhalve ons beoordeelend werk kunnen staken. De Regering kan geacht worden genoeg voor- en ingelicht te wezen. Wij hebben met onzen arbeid ook niet beoogd, bij de vele teregtwijzingen nog de onze te voegen. Wij zullen echter, om der volledigheid wille, voor zoo verre dit betreft de aan ons toegezondene stukken, deze taak vervolgen, om, naar onze wijze van zien, te doen kennen, wat wij over een en ander van deze bijdragen denken.
Laat ons dan den inhoud der tot dusverre uitgekomene Brieven van Dr. de brauw kortelijk nagaan. Zij zijn vier in getal. Behalve deze heeft de Schrijver beloofd, nog op het Rapport zelf terug te komen; want wat de zamenstelling der Commissie betreft, schijnt het vooral de goedkeuring van den Heer de brauw niet weggedragen te hebben, dat de Geneeskunde te platten lande en ook de Apothekersstand in de Commissie niet zijn vertegenwoordigd geworden (bl. 9.) De Vroedvrouwen zouden in dit geval ook reden hebben om te klagen, vooral daar hij zelf, en wel op zeer goede gronden, met haar ingenomen is,

{==171==} {>>pagina-aanduiding<<}
terwijl zoo vele haar verdrongen wenschen te zien. De bedenkingen loopen voorts over het nagenoeg gemis eener Geneeskundige Staatsregeling, of, indien zij al besta, dat zij geenen gelijken tred heeft gehouden met de gedane reuzenschreden in de Geneeskunde (bl. 10). De bedenkingen omtrent het door anderen aangevallen klinisch onderwijs zijn juist (bl. 13.) Of echter eene Staatscommissie zelve allen zoude kunnen beletten den tempel van Aesculaap binnen te treden, die geene plaats in dat heiligdom verdienen, trekken wij in twijfel. De Heer de brauw schijnt dus ook geen groot vertrouwen in de Hoogleeraars te stellen, die thans de examina afnemen. Zulke gezegden zijn niet vleijend voor den gene, die pligt en eer liefheeft. Wij beämen met den Schrijver volkomen, dat de Hoogleeraars geene praktijk onder de burgers behooren uit te oefenen. Het is eene waarheid, die niet kan geloochend worden (bl. 19), dat hunne leerlingen in derzelver gewigtige belangen even zeer moeten lijden, als de verzorging der lijders gevaar zou kunnen loopen, wanneer de Geneesheer nog andere betrekkingen vervult, zoo als die b.v. van Burgemeester; welke vereeniging, mede in het oog gehouden dat men anderen het brood niet uit den mond moet nemen (bl. 19), als niet doelmatig te achten is. Een weinig sterk gekleurd mag het heeten, wanneer de Schrijver niet in Gods gerigt wil treden om te oordeelen de plattelandsheelmeesters, die door eene gebrekkige wetgeving in strijd gebragt worden met elkander weêrsprekende artikelen, bl. 21. Men moet den Heer de brauw gelijk geven in zijne klagte over de gevolgen van gebrek aan beschaving bij den aanstaanden kunstoefenaar voor het platteland. Zij mag evenwel den Heelmeesters in de stad ook niet ontbreken; want door gebrek aan beschaving mist men juist het standpunt, waarop men zoo gaarne wenschte te staan en kan het niet inhouden,
al heeft men er zich ook heengeïntrigueerd, en eindigt met zich door lage middelen als op de meerdere beschaving van anderen te wreken. Die beschaving wordt echter geenszins bevorderd, wanneer de voorwaarden, om bij eene klinische school toegelaten te

{==172==} {>>pagina-aanduiding<<}
worden, alleen bestaan, in behoorlijk te kunnen lezen en schrijven! Daarmede kan men naauwelijks verder dan tot eene tusschenschool den toegang verkrijgen. Van menschen, die zoo weinig behoeven, om plattelandsheelmeester te worden, heeft men datgene te wachten, waarover op het einde van dezen eersten Brief geklaagd wordt, en waartoe ieder beschaafd man uit zijne ondervinding soms zeer stuitende bijdragen zou kunnen leveren.
De tweede Brief loopt grootendeels over het dusgenoemd selbstdispensiren (bl. 18), of het leveren van geneesmiddelen door het geneeskundig personeel te platten lande of in steden daarmede gelijk gesteld. - De Schrijver heeft zich vroeger beklaagd, dat het platteland niet in de beruchte Commissie is vertegenwoordigd geworden. Uit een en ander door hem bijgebragt argument zou men meenen te kunnen opmaken, dat, indien de keus ook op hem gevallen ware, zij ook nog wel een en ander te wenschen zou hebben overgelaten. Men vergelijke het voorstel omtrent de uitvoerbaarheid van het houden van eenen provisor, bl. 33; bl. 49 over het voortgaan met den tijd, enz. Men brenge al deze voorstellen in verband met het maatschappelijk leven, zoo als het is, niet zoo als het kon zijn. (*) Men kan veel vergen van den armen practicus te platten lande; men zou dat dan met regt kunnen doen, indien men hem slechts van een goed inkomen vooraf verzekerde. Dat men toch de Maatschappij steeds anders voor oogen heeft, dan zij eigenlijk is zamengesteld!
De derde Brief heeft hoofdzakelijk tot onderwerp het schadelijke van eene te groote vermenigvuldiging der Vroedmeesters. De Schrijver zag gaarne de Vroedvrouwen meer in hare regten gehandhaafd. De door hem aangehaalde misbruiken en de het gevoel kwetsende handelingen verdienen behartiging. Eene zoogenoemde wederlegging van den Med. et Art. Obst. Doctor h.j. broers, te Utrecht,

{==173==} {>>pagina-aanduiding<<}
legt genoeg aan den dag, wat eigenlijk Dr. broers tot deze wederlegging gedreven heeft en waar het eigenlijk om te doen is. Het komt ons voor, dat Dr. de brauw wel wat te sterk op de verzaking der moraliteit van den Vroedmeester gedrukt heeft; dit geeft evenwel nog geen regt om iemand in zulk een bespottelijk daglicht te stellen; beter is het, gelijk Dr. broers zegt, ‘geen oude koeijen uit den sloot te halen.’
De vierde Brief behelst de gewone en bekende klagten over onze gebrekkige Geneeskundige Staatsregeling. De Minister van binnenlandsche zaken heeft te veel omhanden; de Raad-adviseur is slechts één persoon; ofschoon nu de Provinciale en Plaatselijke Commissiën uit meerdere leden zijn zamengesteld, het schijnt er daarom toch niet beter om te gaan. Men zou nagenoeg op ieder punt, met een lid van zekere Commissie, bij Koning lodewijk in der tijd ten gehoore toegelaten, en die, weinig of geen Fransch verstaande, telkens misérable Sire! zeide, dit woord ook hier van gedurige toepassing willen maken. Wij zien dus met overgroot verlangen de uitkomsten van het werk der zeven geneeskundige Heeren te gemoet, overgehaald, gelouterd, en wat er meer toe behoort, om uit heterogene deelen een homogeen stuk te maken.
Vele klagten van Dr. de brauw zijn niet ongegrond; maar veel kon en zou ook beter zijn, bestond er bij ons niet zulk een groote lust en zucht tot onderlinge wrijving. Welligt is deze toe te schrijven aan het veelvuldig voorkomen van wrijfpalen in onze weiden en dus eene soort van endemische kwaal.
De Schrijver van No. 2 noemt zijnen arbeid eene ruwe schets (toch niet rudis indigestaque moles?) der geneeskundige hervorming. Wij zouden zijne pogingen liever beschouwen als voortvloeijende uit goede bedoelingen, die over 't algemeen moeijelijk, in sommige opzigten in 't geheel niet uitvoerbaar zijn, de menschen, de maatschappelijke inrigtingen genomen zoo als zij zijn, niet zoo als zij behoorden te wezen. Daarmede willen wij evenwel niet zeggen, dat de Schrijver zich met hoogdravende woorden

{==174==} {>>pagina-aanduiding<<}
aan loutere bespiegelingen overgeeft; er heerscht veel bezadigdheid in zijne geheele wijze van beschouwing, en het: goed of niet goed, en dan maar alles verwerpen en omverhalen, is geenszins zijne leus. Maar als een bewijs voor de grootendeels bestaande onuitvoerbaarheid zijner voorstelling wijzen wij op de zamenstelling van een aanstaand Collegie van Curatoren. Dit Collegie zoude zamengesteld worden uit den Gouverneur der Provincie - van welke? uit den Burgemeester - denkelijk der stad, waar de Akademie gevestigd is? Zal deze keus voor Nepotismus vrijwaren of hetzelve bevorderen? Voorts zeven (dat zevental heeft nog al invloed) Doctoren in verschillende vakken, ook al uit de Provincie. Wat zullen dan de niet vertegenwoordigde Provinciën zeggen? Is dan eene Akademie provinciaal, of is zij ten nutte en dienste van het geheele land? Zoo stuiten ook de beste bedoelingen op niet wel te overkomen zwarigheden, en zoo zijn er niet weinige in dit anders met veel bescheidenheid gesteld ontwerp.
Dr. L. heeft gedacht eens eenige afwisseling te moeten brengen in de behandeling van dit drooge onderwerp. Al te lang is alles alleen van de ernstige zijde opgekomen, en de gevolgen daarvan zijn te berekenen. Hoe ernstiger men de zaak opneemt, des te vaster blijft men op zijn stuk staan, en het komt eindelijk, op zijn best genomen, tot minzame scheiding, daar beschaafde menschen niet ligt handgemeen raken, maar dan ook de pennen des te scherper versnijden. Ware deze zaak over het geheel niet zoo ernstig opgenomen, met een' tusschengeworpen kwinkslag zou misschien veel wederom goed te maken geweest zijn. Men heeft voorbeelden, dat, door te zamen aan te zitten, zaken vereffend zijn, anders niet zoo gemakkelijk en goedschiks ten einde te brengen. Men moet echter niet denken, alsof Dr. L. met de Rapporten den draak wil steken. Neen! Humor en ernst besturen zijne gedachten en opmerkingen. Wij zouden evenwel vragen, of, door ernst bij Humor te voegen, de eerste niet als overtollig te beschouwen zij? Liggen in het woord Humor

{==175==} {>>pagina-aanduiding<<}
niet ernst en scherts vereenigd opgesloten? Zoo komt ons de zaak althans bij sterne voor. Het is als eene ongemerkte ineenvloeijing of ineensmelting van beide, dikwijls echter zoo ongemerkt, zoo onverwacht, dat, terwijl de lach nog rondom den mond speelt, de traan reeds in het oog opwelt; getuige hiervan de geschiedenis van le fevre in den bekenden Tristram Shandy. De Schrijver had beter gedaan, zijn opstel Luim en Ernst te noemen. Men vergt veel van den Humorist. Luim kan door oefening worden aangekweekt; Humor is eene gaaf. Men kan zeer luimig en geestig wezen, maar daarom is men op verre na nog geen Humorist. Wij houden L. voor een' geestigen, puntigen, somwijlen zelfs scherp hekelenden Doctor; maar of hij op den titel van Humorist aanspraak kan maken, wordt door deze zoogenoemde Humoristische gedachten en opmerkingen niet bevestigd.
Dat Dr. L. met dit boeksken der minderheid van de Commissie niet zeer welgevallig is geweest, zouden wij meenen te mogen opmaken uit eene als uit de lucht gevallene, niet zeer zachtzinnige recensie van een anders reeds vergeten tooneelstuk in den Gids. Men zegt wel: die kaatst moet den bal verwachten; het heeft veel van eene kersenpartij, welke eindigt met elkander de steenen in het aangezigt te werpen. Dr. L. schijnt vol vuur, om eene lans voor de Hoogeschool te Utrecht te willen breken. Wij vertrouwen, dat bij alle onze Hoogescholen de geest goed is en er geene pligtvergeten Hoogleeraren zijn; ja dat vele meer doen dan zij verpligt zouden zijn om te doen.
Wij zouden hierbij ook nog van eenige andere in het licht gekomene geschriften over dit onderwerp gewag kunnen maken; doch alle komen nagenoeg op hetzelfde neder. Één heeft ons echter bijzonder door den titel getroffen, als de arbeid van vijf Doctoren en éénen Heelmeester, waarbij ons onwillekeurig voor den geest kwam eene passage uit een gedicht op eenen watersnood, (echter sans comparaison) in hetwelk gesproken wordt van vijf

{==176==} {>>pagina-aanduiding<<}
zielen met eene geit, die den tijd verwisselden voor de eeuwigheid.





Noodwendig Handboek der Aardrijkskunde, in verband met de Geschiedenis en Natuurlijke Historie, zoowel als met den Handel en de Nijverheid aller Natiën. Naar de derde Hoogduitsche uitgave van A. Zachariä en J.P.J. van der Smissen. Vrij vertaald door J.F. Fleischauer. Te Amsterdam, bij de Gebr. Diederichs. 1842. In gr. 8vo. 461 bl. f 3-60.

Gelijk men uit den titel ziet, onderscheidt zich dit Handboek der Aardrijkskunde, door meer van geschiedenis, natuurvoortbrengselen en voorwerpen der nijverheid te zeggen, dan doorgaans het geval is. Dit maakt intusschen het voorkomen van het boek vrij bont; maar het is dan ook meer een boek om na te slaan, dan om te lezen; en doelmatige registers maken het gebruik gemakkelijker. De beschrijving van de onderscheidene voortbrengselen der natuur, en van het gebruik, hetwelk er van gemaakt wordt, is over het geheel zeer wel geplaatst. Bij sommige spreekt dit wel van zelf, b.v. dat de thee bij China, de kaneel bij Ceylon, de haring bij Nederland behandeld wordt; doch dikwijls is het ook zeer willekeurig, en b.v. het koper had even goed bij Zweden of Japan, als bij Aziatisch Rusland vermeld kunnen zijn. De inrigting is echter zoo, dat elk land eene korte beschrijving van eenige, daar voorkomende of daar vooral verwerkt wordende mineralen, planten of dieren bekomt. Over het algemeen is dit gedeelte, wanneer het nu eenmaal in een handboek der aardrijkskunde voorkomen moet, goed bewerkt. Ten onregte evenwel doet men het, bladz. 72, voorkomen, alsof zink alleen met andere metalen vermengd werd gebezigd, daar men het ook onvermengd tot platen, buizen, hoek- en kielkepers en dergelijke gebruikt. Ook is niet goed hetgeen, bladz. 82, voorkomt, dat van de meekrap de wortel en voornamelijk de binnenste gele bast tot het rood verwen wordt gebezigd; want dat binnenste gele is geen bast, maar het hart van den wortel. De meekrap, en inzonderheid de Zeeuwsche, wordt ook en vooral gebruikt tot het geven van kleurvastheid aan hetgeen met andere grondstoffen geverwd wordt, en onjuist is alzoo het-
{==177==} {>>pagina-aanduiding<<}
geen men op dezelfde bladz. leest: ‘De verwer bedient zich in zijn beroep slechts van de stof uit het dieren- en plantenrijk. Het mineraalrijk
levert hem alleen stoffen op ter bevestiging en verhooging der kleuren.’ Zoo vinden wij nog eene onnaauwfkeurigheid bij de ansjovis, bladz. 174, alwaar gezegd wordt, dat men die even als de haring behandelt en verzendt. Het kaken van haring en ansjovis geschiedt niet op dezelfde wijze; het laatste schijnt men te Bergen op Zoom het best te verstaan, gelijk ook zeer goed te Harderwijk, welke plaatsen, daar de ansjovis bij Nederland behandeld wordt, wel hadden mogen genoemd zijn.
Het overzigt der geschiedenis van ieder land is, hoe kort ook, niet het minst verdienstelijke van het werk, en tevens dat, waarin wij de minste misstellingen aantreffen; immers fouten, als dat napoleon in 1806(4) Keizer der Franschen zou zijn geworden, zijn eerder onder de drukfouten te tellen.
De plaatsbeschrijving geeft hier en daar nog al eens te kennen, dat niet het nieuwste bekend was en geraadpleegd is. Als voorbeeld noemen wij slechts, dat de reeds sedert verscheidene jaren opgehevene Hoogeschool te Duisburg als nog bestaande wordt opgenoemd. Niet alles, wat melding verdiende, is vermeld. Er zijn wel als merkwaardig kerken genoemd, die het minder verdienen, dan die te Durham in Engeland, welke niet opgegeven wordt, en te Greenwich wordt met geen woord het sterrekundige observatorium genoemd, gelijk ook niet dat te Dorpat. Te Bautzen wordt niet, gelijk te Lutzen, de veldslag van napoleon genoemd; Wernigerode daarentegen tweemaal vermeld. Het Bingerloch, onder dien naam algemeen bekend, heet hier Bingerhol, hetwelk een geheel ander en verkeerd denkbeeld geeft. Apropos van hol: de beroemde Neanderhölle bij Dusseldorp, de Baumans- en Bielsgrotten in den Hartz, de grot van Adelsberg in Oostenrijk en andere vinden wij met geen woord vermeld. Onjuist is ook meermalen de melding van heerschende Godsdienst; zoo wordt van Ierland gezegd, dat er de Roomsch-Katholijke, van Nederland, dat er de Gereformeerde de heerschende Godsdienst is; beide is onwaar, tenzij men er door versta de godsdienstige gezindte, waartoe de meeste inwoners behooren, maar heerschende Godsdienst is geheel iets anders. Van Frankfort a/m. wordt gezegd, dat het de voormalige kies- en koningsstad is der Romeinsche Keizers; wanneer men Koningsstad in Krooningstad, en

{==178==} {>>pagina-aanduiding<<}
Romeinsche in Duitsche verandert, is het waar. Van Hanover wordt gezegd, dat het nog kort geleden aan de Engelsche kroon behoorde. Dit is onwaar; de laatste Koning van Engeland was ook Koning van Hanover, en het verschil van erfopvolging in beide landen heeft veroorzaakt, dat het niet meer aldus is, maar Havover heeft nooit aan de Engelsche Kroon behoord. Hoe komt de Schrijver toch aan de opgave, dat Azië 500 millioen inwoners heeft? Men weet het op geene millioenen na. Eene kluchtige fout met de inwoners vindt men bladz. 393, waar het van Martinique heet: van 10,000 bewoners zijn er 80,000 slaven. Bladz. 90 wordt Spiers met den Hoogduitschen naam Speijer geschreven; maar wij kunnen alle misstellingen niet opnoemen.
Ons vaderland is in deze vertaling gansch niet vrij van fouten. Bladz. 170 heet het, dat men in Holland (lees: Nederland) rekent naar guldens, stuivers en centen. De Vertaler behoorde toch te weten, dat de stuivers, ofschoon in de wandeling dikwijls genoemd, in het Nederlandsche muntstelsel niet bestaan. In andere landen wordt insgelijks opgegeven, welke munten men er heeft, doch als men eene aardrijkskunde voor handel en nijverheid zegt te schrijven, mogt men er ook wel de maten en beider vergelijking met het Nederlandsche stelsel hebben bijgevoegd. Volgens bladz. 171 heeft Delft zeehandel door hare eenige mijlen (!) zuidwaarts gelegen haven, Delftshaven genoemd! - Enkhuizen met aanzienlijke haringvisscherij. Zoo was het eenmaal. - Walcheren is het beste en volkrijkste der Zeeuwsche eilanden. Het volkrijkste, ja, door de steden Middelburg en Vlissingen; overigens is Zuidbeveland het voornaamste, schoonste en volkrijkste der eilanden. - ‘Middelburg met 20,000 inwoners, aan een kanaal, drijft belangrijken handel.’ Zooveel woorden, zooveel onwaarheden. Middelburg telt slechts 15,000 inwoners; aan een kanaal beteekent, dat een gegraven haven vandaar naar de Schelde loopt, en de belangrijke handel heeft eenmaal bestaan; nu is er nog slechts eene schaduw van over. - ‘Vlissingen met eene voortreffelijke haven’ (lees twee havens). - ‘Utrecht met 44000 inwoners, universiteit, vee- en artsenijschool, zijde- en geweerfabrieken’; noch 's Rijks munt, noch het hoog militair geregtshof, noch het Rijks hospitaal, de kweekschool van militaire artsen, zijn hier genoemd. - In Overijssel worden
Kampen en, NB.! in eene aardrijkskunde voor handel

{==179==} {>>pagina-aanduiding<<}
en nijverheid, Enschede niet eens genoemd. - Onder onze buitenlandsche bezittingen wordt genoemd: Batavia, groot 2,354 vierkante mijlen; nu ja, dat zal wel Java moeten zijn. De uitvinder van het haringkaken, die reeds in 1397 overleed, wordt jan willem beukelsz. genoemd (waar haalt men dat jan vandaan?) en gezegd zijne nuttige uitvinding in 1416 gedaan te hebben.
Het werk begint met eene Inleiding, uit welke wij leeren, dat Uranus waarschijnlijk 10 manen heeft; (slechts zes, en daaronder twee met duidelijkheid, zijn den sterrekundigen bekend.) Ook, dat de Duitschers en andere natiën hunnen eersten meridiaan trekken over het eiland Ferro, hetwelk 175 graden ten westen van Ferro ligt! Alsmede, dat gedurende het winterhalfjaar de aarde hare zuidelijke pool naar de as des hemels gekeerd heeft. Wat is dit?
Het is jammer, dat zulke fouten een werk ontsieren, dat vele verdiensten heeft, en waarvan de prijs, in vergelijking van de duurte der meeste Nederlandsche boeken, zeer matig is gesteld.


Algebraïsche toepassingen op de beginselen der stelkunst van S.J. Lacroix van § 1 tot § 200, door W. Croll, Onderwijzer aan het Voorbereidings-Instituut te Medemblik. Iste Deel. Te 's Gravenhage en Amsterdam, bij de Gebr. van Cleef. 1843. In gr. 8vo. VIII en 84. bl. f 1 - :

Toen wij deze algebraïsche toepassingen in handen namen, vestigde zich onwillekeurig ons oog op de reeks van algebraïsche leerboeken en algebraïsche toepassingen, die eene niet geringe plaats van onze boekenkas innemen. De werken van euler, hirsch, van bemmelen, bangma, de gelder, alle zoo rijk in voorbeelden, de toepassingen van strootman, pantekoek enz. dachten ons meer dan genoegzaam te zijn voor onderwijzers en leerlingen, en, evenwel, ziet eene nieuwe reeks van algebraïsche toepassingen het licht en waarom? Het voorberigt van den Schrijver tracht het ons in drie deelen duidelijk te maken:
1. De beginselen der stelkunst, volgens lacroix, bevatten eigenaardig enkel ophelderende voorbeelden.
2. Tot het verkrijgen van vaardigheid in het oplossen van algebraïsche vraagstukken zijn meer voorstellen, dan

{==180==} {>>pagina-aanduiding<<}
de Heer strootman daartoe leverde, nog steeds wenschelijk.
3. Vele jeugdige beoefenaars der algebra brengen het ter bereiking van een bepaald doel niet verder dan tot de algemeene theorie der vergelijkingen, en daarom zien deze algebraïsche toepassingen het licht.
Wij moeten bekennen dat, na deze inlichtingen van den Schrijver, de behoefte aan algebraïsche toepassingen ons nog niet duidelijk is, want wat de Heer strootman mogt te kort gekomen hebben, is rijkelijk bij de boven aangehaalde verdienstelijke schrijvers te vinden. En wat zal de Schrijver voor het tweede Deel der toepassingen plaatsen, (wij mogen immers door de plaatsing van Iste Deel op den titel een IIde Deel te gemoet zien) toch niet dat dit IIde Deel het licht ziet, omdat er weinige beoefenaars der hoogere algebra zijn, hetwelk uit de drangreden der uitgave op te maken is.
Algebraïsche toepassingen voor de scholen zijn altijd goed, en wij willen de waarde van het ons hier aangebodene niet verkorten, omdat er reeds genoeg zijn: misschien is de Heer croll met onzen rijken voorraad niet bekend geweest, zoo dachten wij, toen wij de goed geordende reeks van voorbeelden eens van meer nabij bekeken; maar juist deze nadere beschouwing deed ons oude kennissen ontmoeten: zij stonden ons nog te goed voor den geest, die geduchte vraagstukken van hirsch, euler en bangma, om dezelve, al waren dan ook, door den tijd, appelen en peren in pennen en papier, guldens in rijksdaalders, kaas in varkens veranderd, niet te herkennen. Wij komen dus terug van ons denkbeeld, dat de Schrijver bangma en euler niet gekend heeft, en geven tot staving hiervan aan, dat in de vraagstukken van den eersten graad met één onbekende de 21, 22, 23, 24, 25 en 26 vraagstukken bij bangma te vinden zijn; verder vinden wij bij dien schrijver de 15, 20, 21 en 22 voorbeelden van pag. 28 en 29, het 8 en 13 voorbeeld van pag. 32 en 33, het 16 en 27 voorbeeld van pag. 39 en 41, en eindelijk de onbepaalde vraagstukken, voorkomende onder de nommers 11, 13, 14, 15, 16, 17 en 18 en nommers 1 en 2, van pag. 82; nog vijf andere voorbeelden der onbepaalde vraagstukken zijn volgens euler, welligt zijn er meer uit andere boeken ontleend; wij hebben slechts euler en bangma vlugtig doorzocht.
Maar nu tot het boek, op zichzelf beschouwd, terugge-
{==181==} {>>pagina-aanduiding<<}
komen: de voorbeelden zijn goed geordend en wèl gekozen; die nog geen schatkamer van toepassingen heeft, zal wèl doen zich dit werkje aan te schaffen, en wij durven gerust aan ieder de verzekering geven, dat de leerling, die al deze voorbeelden heeft uitgewerkt, degelijk goed voorbereid is. De onbepaalde vraagstukken hadden wel iets ter opheldering noodig gehad, juist omdat er in het werk van lacroix geene melding van gemaakt wordt; daarin kunnen euler en bangma ook weder van dienst zijn.
Wij eindigen deze aankondiging met de verzekering aan den Verzamelaar, dat het hier ternedergestelde omtrent het nut van die soort van boeken geheel algemeen is. Het schijnt eene behoefte te zijn voor de onderwijzers in ons vaderland, om de voorbeelden, welke zij op hunne scholen den leerlingen geven, door den druk algemeen te maken; vandaar die reeks van rekenboeken, voor meisjes, jongens, mingevorderden, meergevorderden enz. De uitmuntende cijferkunst van den Hoogleeraar de gelder heeft dezen vloed niet kunnen stoppen, en met dit al laat het rekenen op de scholen nog veel te wenschen over. Het zou ons leed doen als het met de hoogere rekenkunde ook denzelfden weg moest opgaan.
De Uitgevers hebben eer over de uitvoering van dit moeijelijk te zetten werk.


Verzameling van Regtsgeleerde Adviezen. In 's Gravenhage en te Amsterdam, bij de Gebr. van Cleef. 1843. In gr. 8vo. XIV en 176 bl. f 1-80.


Iets over een paar punten van Tit. 3 van het tarief van regtskosten. Te Groningen, bij J. Oomkens. 1843. In gr. 8vo. 32 bl. f : - 30.

Volgens de Voorrede van de hier aangekondigde Verzameling van Regtsgeleerde Adviezen, hield eene vereeniging van regtsgeleerden, sedert het najaar van 1838, zich éénen avond van iedere week bezig met de behandeling en het onderzoek van die vraagpunten over de Nederlandsche Wetgeving, welke hun het meest belangrijk voorkwamen; en zijn het de vruchten van dezen hunnen arbeid, welke zij in den vorm van adviezen aanbieden, die hun de meest ge-
{==182==} {>>pagina-aanduiding<<}
schikte is toegeschenen, onder anderen ook daarom, dewijl het daarbij mogelijk was, eene in hun oog altijd wenschelijke beknoptheid in acht te nemen. Wanneer aan de verzameling, die thans het licht ziet, het geluk van een eenigzins gunstig onthaal mogt te beurt vallen, is het niet onmogelijk, dat dezelve, na een korter of langer tijdsverloop, door eene tweede zal worden gevolgd.
In dezen bundel vinden wij vier adviezen, tot het Staatsregt; vijf en dertig, tot burgerlijk regt en regtsvordering; vijf, tot het handelsregt, en zes tot strafregt en strafvordering betrekkelijk. Den gekozen vorm van adviezen keuren wij allezins goed. De beweegredenen zijn kort en bondig opgegeven. Overigens kan Referent niet zeggen, zich altijd met het gevoelen der Adviesgevers te vereenigen; maar dit ligt in den aard der zaak. In discussie er over kan ook hier niet worden getreden. Want uit de hoogte te zeggen: dit of dat advies verwerpen wij, zou niets bewijzen, dan de vermetelheid van den Recensent; en de gronden van sommige adviezen te bestrijden, zou vreemd zijn aan de strekking van dit Maandwerk, en tot een repliek aanleiding geven, waarop dan weder een dupliek van onze zijde zou behooren te volgen. Genoeg is het dus te zeggen, dat elk advies, wie ook soms voor zich zelven de zaak anders moge inzien, op aannemelijke gronden steunt en de overweging waardig is. Maar wij zijn verpligt, de Verzamelaars tot meerdere aandacht op de naauwkeurigheid der aanhalingen en het stellen van vragen en slotsommen op te wekken. Zoo vinden wij, boven het eerste advies over het burgerlijk regt, bl. 22, de vraag: ‘Indien bij een Testament, onder het oud - Hollandsch regt met den dood bekrachtigd, een Legaat sub conditione is vermaakt aan iemand, die geboren of geconcipieerd is na het overlijden des testateurs, doch onder vigueur dierzelfde wetten, en de conditie eerst later ontstaan is onder vigueur der tegenwoordige wetten, kan dan de Legataris het legaat vorderen? Ja.’ Overeenkomstig dit ja is geheel het advies, naar ons inzien te regt, ingerigt; maar ongelukkig staat er, bl. 25: ‘Ten gevolge van één en ander is verstaan de in het hoofd dezes gestelde vraag ontkennend te beantwoorden.’ Dit is nu blijkbaar eene schrijffout: want al het
voorafgaande brengt een bevestigend antwoord mede. Maar is het toch niet eene zeer hinderlijke feil, waarvoor men zich had moeten wachten?

{==183==} {>>pagina-aanduiding<<}

De te gelijker tijd hier aangekondigde verhandeling over een paar punten van Titel 3 van het Tarief van Regtskosten komt nog niet te laat, daar er nog geen wettelijk tarief voor de Advocaten is aangenomen. De twee door den Schrijver bedoelde punten zijn, eerst, wie de rekening van den Advocaat zal schatten, zoo de cliënt haar niet goedkeurt; en het tweede, in hoe ver de rekening van den Advocaat der zegevierende partij ten laste van den verliezer der zaak zal gebragt worden.
Op het eerste punt zijn wij het volkomen eens met den Schrijver, dat er geen onpartijdiger en beter beoordeelaar kan gevonden worden, dan de Regter, voor wien de zaak is behandeld, namelijk, naar omstandigheden, de Hooge Raad, het Hof of de Regtbank; en in zaken, die voor geen van die drie Collegiën zijn gebragt geweest, de Regtbank, onder welker arrondissement de Advocaat gevestigd is. Maar wij zouden niet alleen aan de raden van discipline de bevoegdheid geven, om vooraf poging tot bevrediging aan te wenden, zonder dat de cliënt verpligt is die bevrediging voor zulke raden te beproeven, alvorens zich tot de regterlijke magt te wenden; en niet alleen aan de regterlijke magt den pligt opleggen, alvorens te vonnissen, zulk eenen raad, waar die bestaat, even als in sommige andere zaken het publiek Ministerie, te hooren. Neen! ook dáár, waar geen raad van discipline aanwezig is, uit hoofde van gebrek aan talrijkheid der Advocaten, zouden wij aan de gezamentlijke Advocaten, als algemeene vergadering opgeroepen (mits altijd de dan opgekomenen voortgingen met de zaak en advies gaven, opgemaakt bij meerderheid van stemmen), diezelfde regten toekennen, die anders aan de raden, als vertegenwoordigende geheel het ligchaam, zouden worden geschonken. Dit achten wij wenschelijk, opdat de Advocaten, uit wier midden geen raad kan gevormd worden, niet in minder gunstigen regtstoestand, dan hunne andere medebroeders, zouden verkeeren.
Wat het tweede punt aangaat: volledig stemmen wij den Schrijver toe, dat geen ander tarief met het reeds bepaalde bij het Wetb. van Burg. Regtsv. overeenkomstig is, dan waarbij al de kosten der zegevierende partij voor rekening der verliezende komen, en dus ook die van den Advocaat. Insgelijks zijn wij overtuigd, dat op de rekening van den Advocaat, voor zoo veel die ten koste van de tegenpartij

{==184==} {>>pagina-aanduiding<<}
komt, zonder éénige nadere wetsbepaling zouden moeten worden geschrapt (gelijk ook overal geschiedt) zoodanige posten, als in het belang der zaak overbodig waren, b.v. overtollige besognes en correspondentie. Doch dit is even waar van de rekening des Procureurs. Ook deze kan van zijnen meester, gelijk de Advocaat van zijnen cliënt, den last of het verzoek ontvangen, om b.v. elke week schriftelijk berigt van den staat der zaak te geven. Ook bij dezen kan een gedingvoerder dagelijks komen besognéren. Niets billijker, dan dat Advocaat en Procureur er voor rekenen; maar niets zou onregtvaardiger zijn, dan dat de tegenpartij zulke noodelooze kosten betaalde. Het zijn dus en van den Advocaat en van den Procureur al de honorairen en verschotten, gevallen aan de zijde der winnende partij, welke de verliezer voldoen moet; doch altijd alleen de kosten van het geding, dat is, die door den aard van het proces worden veroorzaakt, maar nooit de eigendunkelijk gemaakte overtollige kosten, die ten laste blijven van hem, die er de moedwillige bewerker van is.





Theodori Ryckiï, Joh. Georgiï Graeviï, Nicolaï Heinsiï ad Adrianum Blijenburgum et Adriani Blijenburgi ad diversos Epistolae ineditae. Edidit Commemorationem meritorum gentis Blijenburgicae in patriam litterasque et annotationes G.D.J. Schotel. Hagae Comitum, apud P.H. Noordendorp. 1843. In 4to. 123 pag. f 3-50.

De met lof bekende g.d.j. schotel biedt in de uitgave van sommige brieven, aan of door adrianus blijenburg in de laatste helft der zeventiende eeuw geschreven, alsmede in de mededeeling van eene breedvoerige genealogisch gestelde vermelding der verdienstelijkste leden van het geslacht van blijenburg, aan het letterlievend publiek eene welkome gelegenheid aan, om zoo uit de schriften der geleerden, die ons vaderland met zoo nuttige bearbeiding der onderscheidene vakken van wetenschap toenmaals verrijkt hebben, als uit de opsomming van het voor vaderland of wetenschap verdienstelijks verrigte door de leden van een met regt hooggeërd geslacht, een' rijken oogst van kennis op te zamelen, welke de daaraan bestede tijd en moeite

{==185==} {>>pagina-aanduiding<<}
meer dan beloont. - Heeft de Uitgever niet geschroomd te verklaren, dat de door hem in het licht gegevene brieven hem een wezentlijk genot verschaft hebben: wij aarzelen geenszins, om te verklaren, dat wij door die uitgave wezentlijk dat genot zijn deelachtig geworden.
Wij treffen dan hier vooreerst aan, eene welgestelde voorrede van den Uitgever, die billijk eene opdragt inhoudt aan de Hoogleeraren der Letterkundige Faculteit te Leyden; terwijl ten slotte dankbaar herdacht worden de wel willendheid van eenen collot d'escury, hoeufft en van den brandeler, ter gelegenheid van het verstrekken zoo van de manuscripten zelve, als van inlichtingen. Ook worden de Heeren bergman en grim voor bij deze uitgave bewezene diensten bedankt.
Daarna deelt de Schrijver vijf brieven mede, alle geschreven door den Leydschen Hoogleeraar van de Geschiedenis en Welsprekendheid, aan adriaan blijenburg, Heer van Naaldwijk, in de jaren 1673, 1674, 1675, 1677 en 1679; in welke brieven gehandeld wordt over onderwerpen van verscheiden aard, doch in welke tevens op een' vertrouwelijken voet de beoordeeling van velerlei personen en zaken voorkomt. Een facsimile van een dezer brieven wordt aan het einde van het werk gevonden. - Hierop volgt een brief, door den beroemden Hoogleeraar graevius ten jare 1674 aan a. blijenburg geschreven. Deze brief, even als die van theodorus rijcke, draagt blijken van den kommer, waarin men destijds over 's lands toestand verkeerde, ofschoon beider uitzigt op betere tijden zich schijnt te verbinden aan den persoon van willem III. - En facsimile van dien brief wordt aan het einde des boeks geleverd. - Van grootere uitgebreidheid dan die van rijcke's brieven, is de verzameling der brieven, door nicolaas heinsius aan blijenburg geschreven. Deze brieven, vijfentwintig in getal, dragen verschillende dagteekeningen; zij klimmen tot het jaar 1648 op en loopen tot het jaar 1680. Ettelijke brieven zijn door heinsius tijdens zijne zendingen geschreven, andere, en wel de meeste, blijken uit Vijanen aan de Lek naar 's Hage of Dordrecht verzonden te zijn: toen de groote geleerde, aan het ziekbed geklonken, wel naar het ligchaam, doch niet naar den geest krank, aldaar in eenzaamheid zijne dagen sleet. Al getuigde blijenburg zulks niet in zijnen brief aan graevius (de 9de, zie bl. 57) dan nog

{==186==} {>>pagina-aanduiding<<}
zouden zoo wel zijne brieven als zijne menigvuldige schriften daarvan het beste bewijs leveren. In deze brieven heerscht een toon van hartelijkheid en vertrouwelijkheid, die zoo heerlijk het karakter zoo wel van heinsius als dat van blijenburg doet uitkomen, dat men onwillekeurig verscheidene zinsneden met het grootste genoegen herleest, om des schrijvers gevoelens des te beter te kunnen begrijpen en te deelen. Die brieven zijn tegelijk van wezentlijk nut, zoo voor de kennis van de toen in het licht verschenen boekwerken, waarover het oordeel wordt medegedeeld, als over den toenmaligen toestand, waarin tijdens den oorlog met Frankrijk de letterkundigen, in alle streken van Europa, tot elkander onderling zich bevonden. - Maar merkwaardig zijn die brieven ook, om de vrijgevigheid en onpartijdigheid, waarmede de letterarbeid van andere geleerden hier door heinsius beoordeeld wordt. Een elftal brieven van adriaan blijenburg besluit deze verzameling. Aan stijl en inhoud herkent men hier den fijn beschaafden man, die niet enkel op het staatstooneel, maar ook in de geleerde wereld, eene niet onaanzienlijke, maar tevens ook welverdiende plaats verlangt te bekleeden. Met welke hartelijkheid, en toch zonder te ver gedreven ingenomenheid, beveelt hij zijnen ter studie gezonden' zoon aan den Hoogleeraar graevius aan! - met welke uitgezochte beleefdheid noodigt hij, (in eenen anderen brief) den kanunnik gramaeius te Keulen uit, om eenige met zijn familiewapen gestikte kussens, uit de nalatenschap van een' zijner naastbestaanden afkomstig, aan hem af te staan! En dan die hartelijkheid en dienstvaardigheid, die vertrouwelijkheid, die hij aan den dag legt in zijne brieven aan heinsius: zij doen ons den verdienstelijken staatsdienaar en geletterde schier onwillens beminnen.
Nog treffen wij hier aan, eenige, waarschijnlijk naar eene door damas blijenburg in 1580 opgestelde geslachtslijst, en uit bijzondere papieren vervaardigde aanteekeningen, houdende vermelding, waardoor ettelijke familieleden zich bijzonder verdienstelijk hebben betoond, hetzij in de dienst des vaderlands, hetzij in de geletterde wereld. En het doet genoegen, eene lange reeks van der vermelding waardige mannen uit dit geslacht, dat steeds de stad Dordrecht tot sieraad verstrekte, hier te mogen aantreffen.
Maar wat vooral wel als hoogst lofwaardig behoort vermeld te worden, is de ijver, en de onvermoeide arbeid, en

{==187==} {>>pagina-aanduiding<<}
de belezenheid, waarvan de geleerde Uitgever dezer brieven ons zulke doorslaande blijken heeft gegeven, in zijne aanteekeningen op den door hem aan het licht gebragten schat; want wij vinden hier niet maar vermeld, wie de in de brieven en in de Blijenburgsche geslachtsvermelding voorkomende personen waren; maar ook, wat deze al nuttigs verrigt hebben; het zij in de uitgave van Latijnsche of Grieksche werken der classieke schrijvers, het zij in de uitgave van eigen letterarbeid. Die aanteekeningen verwijzen voorts naar de werken, waarin men of levensbijzonderheden van of beoordeelingen over die personen vinden kan. Soms ook houden zij verklaringen in van door de onderscheidene briefschrijvers vermelde zaken; zoodat die brieven enz., welke op zichzelve groote waarde hebben, door de ophelderende aanteekeningen in waardij zijn toegenomen, omdat zij daardoor voor allen verduidelijkt zijn. Wij gelooven dan ook gaarne, dat de Heer collot d'escury groote dienst heeft gedaan met zijne manuscripten aan den Heer schotel toe te vertrouwen, doch dat hij nog grooter dienst aan den lande bewezen heeft, door aan den Heer schotel toe te staan, om dezelve met zijne aanteekeningen aan de drukpers toe te vertrouwen. Wij vertrouwen, dat de uitgave van een werk, dat door kenners op hoogen prijs zal gesteld worden, aan den Heer schotel die belooning ruimschoots zal doen toekennen, welke voor een beminnaar der letteren het streelendst en het aangenaamst is; en wij besluiten dit ons verslag met den wensch, dat dit werk in veler handen komen moge, en tot spoorslag moge strekken voor anderen, die of in het bezit van kostbare manuscripten zijn, of die den moed en den aanhoudenden ijver hebben, om door hunne nasporingen iets toe te brengen tot meerdere en algeheele bekendheid met personen en zaken, die men veelal tot hiertoe slechts van eene zijde heeft kunnen leeren
kennen. - De uitgave zelve is net, op goed papier met een zindelijke letter gedrukt; en de facsimilés zijn met zorg bewerkt; een en ander strekt tot aanbeveling.





Godfried, of de Godsdienst op 't veld, in vijf Zangen, door Prudentius van Duyse. Te Gent, bij Hoste. 1842. In kl. 8vo. VI en 154 bl. f 1-20.


{==188==} {>>pagina-aanduiding<<}

Rec. zal niet ontkennen, dat hij dit boekje met geene zeer hooge gedachten opvatte. Wat hij in den lateren tijd van de Belgische dichtkunst had gezien, had hem weinig behaagd, en ook de stukjes, die de Muzenalmanak voor 1843 had opgeleverd, hadden niet gestrekt, om hem gunstiger denkbeelden in te boezemen. Doch hij had nog niet vele bladzijden gelezen, of hij zag zich aangenaam verrast en las met klimmend genoegen en groote belangstelling voort. Men meene daarom niet, dat hij aan alles, wat hier gevonden wordt, evenzeer zijne goedkeuring kan hechten; op het plan zelf des gedichts ware menige aanmerking te maken, en hier en daar zou men mindere gerektheid en uitvoerigheid wenschen of ook gelegenheid vinden tot kleinere bedenkingen. Maar over het geheel ademt dit dichtstuk zulk eenen goeden, vromen geest en is zoo rijk aan dichterlijke schoonheden, dat wij het ons tot een genoegen rekenen, om het onzen lezers bekend te maken; noch den Dichter noch den Belgischen Uitgever noch ook ons publiek, als minder gemeenzaam met de voortbrengselen der Belgische pers, meenen wij eene ondienst te doen, wanneer wij uitvoeriger, dan anders onze gewoonte is, eenige proeven uit dit gedicht mededeelen.
De benaming van dit leerdicht (want onder deze rubriek schijnt het te behooren, schoon er ook een dunne draad des verhaals doorloopt) duidt het onderwerp aan, dat de Dichter zich ter behandeling heeft gekozen. De Godsdienst op het veld, of, gelijk wij zouden zeggen, op het land, ziedaar, wat hij heeft willen schilderen. Volgens hem heerscht in de steden ongodsdienstigheid en verbastering, en moet op het land de ware Godsvrucht gezocht worden. Het gedicht zelf is bestemd, om als in een voorbeeld vooral deze laatste stelling te bevestigen. Zoo men van de dichterlijke tot de prozaïsche waarheid afdaalde, vreezen wij, dat er nog al wat ware af te dingen op de beide wijzen van beschouwen, en dat noch de stad over het algemeen zoo ongunstig noch vooral ook het land zoo gunstig behoorde beoordeeld te worden. Doch wij willen niet vergeten, dat de Dichter hier een denkbeeldig dorp en landleven schetst, en zouden alleen gewenscht hebben, om de eenheid van het gedicht, dat de eerste zang, de Wereld in de eenzaemheid, zoo al niet voor een groot gedeelte ware weggebleven, althans vrij wat bekort. Godfried, zoo gij wilt, de held van het dicht-
{==189==} {>>pagina-aanduiding<<}
stuk, is jong, godsdienstig en zoekt buiten voldoening aan de behoefte van zijn hart. Hij vindt eene gade, verliest haar spoedig aan de tering en gaat nu met zijn eenig kind, karel, op het land wonen. De volgende zangen maken dus het eigenlijke onderwerp des gedichts uit; maar ook uit dezen eersten zang willen wij enkele staaltjes ter proeve mededeelen. Wij kiezen daartoe in de eerste plaats een lied, dat godfried, terwijl hij in treurig gepeins is verzonken, eenen tehuiskeerenden landman hoort zingen:

Weder is de dag verstreken, 
't Eerlyk daeglyksch brood verdiend, 
Zorg en arbeid stil geweken 
Voor den avond, onzen vriend. 
 
Zie, hy daelt allengskens neder 
Van de grauwer wolkenbaen, 
En de lieve rust daelt weder; 
God is met ons leed begaen. 
 
Welkom, avond! Welkom, ruste! 
Kom en keere aen deez' myn borst 
Al wat myn is: 't daglicht bluschte; 
De avond maekt my meer dan vorst. 
 
Nu zal ieder beet my smaken, 
Door de liefde voorgedischt; 
Nu zal ieder teug my smaken, 
Die het huisgezin verfrischt. 
 
In het midden van de schyven 
Nestelt vaek een zorgenhoop. 
Laet de ryke in weelde dryven, 
Eetlust is voor werk te koop. 
 
En valt de eeuwge nacht van 't leven, 
Allen rusten by elkaer. 
Loon naer werk zal God dan geven 
Aen den vorst en bedelaer. 


Het zoetvloeijende van dit lied deed het ons kiezen; over het algemeen geven wij anders niet de voorkeur aan de liederen of hymnen, die hier en daar voorkomen. Zij hebben wel schoone plaatsen, maar nemen somtijds wat hooge vlugt,

{==190==} {>>pagina-aanduiding<<}
waardoor de helderheid en klaarheid der denkbeelden wel eens in hoogdravende woorden verloren gaat. Natuurschilderingen gelukken den Dichter meermalen ongemeen goed. Een voorbeeld daarvan deelen wij uit den eersten zang mede, waar een lentemorgenstond aldus wordt beschreven:

Een gouden luchtbal hangt aen halfgeklaerden hemel; 
Nog is de kim gehuld in scheemrig wolkgewemel, 
Dat onder hem zich breidt, maer hooger op tot glans 
Versmelt; die glans wordt gloed, en purpert zacht den trans. 
Maer de akkers dryven nog in blanke lentenevelen. 
Men ziet des aerdryks zweet by dauw ten hoogen hevelen: 
Een stip van 't landschap ryst op d'achtergrond; de zon 
Verjaegt de neevlen, en ontsluit haer vlammenbron. 
De luchtbal is niet meer, door rooden schyf vervangen. 
De bosschen scheemren reeds, die aen de kimmen hangen 
In donker groenen dosch; zy heldren in den gloed 
Des dags, en de omtrek dryft in vollen stralenvloed. 
Het minste kruid ontkrult zyn blad, niet langer treurig, 
De minste bloem ontsluit haer kelkje frisch en geurig, 
De dauwdrop perelt, waer zich 't grastapeet ontspant, 
Het zwerk is opgeblauwd, en 't groen bediamant. 
Verkwistend stroomt het licht uit Gods ontsloten handen, 
En 't vooglenkoor zingt Hem, bij 's menschdoms offeranden! 


Wij zullen niet ontkennen, dat enkele woorden, gelijk zich breiden, ontspannen, ongelukkig gekozen zijn, maar over het algemeen zal men aan deze beschrijving toch hare waarde niet ontzeggen.
De tweede zang is getiteld: de dorpskerk en de tempel der Natuer; de Dichter schildert hier, hoe en het eenvoudige heiligdom en de natuur den landbewoner tot godsdienstigheid opvoeren, en hoe godfried zijnen zoon door beiden tot de kennis van God en Christendom zoekt op te leiden. Het tooneel is in België, het dorp dus een Roomsch dorp, en de Roomsche eeredienst komt op vele plaatsen voor. Zij is hier van hare ideale zijde voorgesteld, een beeld, gelijk de werkelijkheid het zelden zal opleveren, even gelijk men dit ook van een Protestantsch dorp zou kunnen geven. Doch dat staat den Dichter natuurlijk vrij; en wat wij bijzonder in hem prijzen, is de goede Christelijke geest, die hem bezielt, en die, wij vreezen het, hem van eene onverdraagzame priesterschap ligt moeite en verdriet zou kun-
{==191==} {>>pagina-aanduiding<<}
nen op den hals halen. Wij willen eenige regels ter staving van dit gezegde mededeelen. Zij zijn ontleend aan het onderwijs, dat godfried zijnen jeugdigen zoon aangaande de Christelijke Godsdienst geeft; men vergete daarbij niet, dat enkele uitdrukkingen, ons vreemd in de ooren klinkende, blijkbaar zijn gekozen met het oog op de priesterheerschappij, die in de Roomsche kerk het verstand en het geweten van den mensch aan boeijen zoekt te kluisteren. Nadat hij heeft aangetoond, dat de deugd het doel van alle Godsdienst is, maar ook van deze moet uitgaan, omdat

De deugd is van één dag, die op den Heer niet leunde, 
Een prachtgebouw, maer dat geen vaste grondslag steunde, 


gaat hij aldus voort.

Dezelfde erkentenis, dezelfde zedeleer 
Ontsteekt het altaervuur den Heere heinde en veer. 
Zij spreken aen 't gevoel met godlyke openbaring 
En geen verborgenheên omneevlen haer verklaring. 
Zy loutren onze rede, onschatbre Hemelgaef, 
En perel van de ziel, wat dwaes dien schat begraev'; 
En deze handhaeft, los van elke dwalingsketen, 
Het onverjaerbaer recht der vryheid van geweten, 


of wat verder:

Neen, geen geheimenis ontzette 't denkend wezen, 
't Geen 't alontraedslend woord van God alom mogt lezen. 
't Was Jezus godsdienst in zyn reine oorspronklykheid, 
De perel van geen slyk besmeurd, de majesteit 
Van een ontluikenden, frischblauwen lentemorgen, 
Nog onder 't treurig kleed des winters niet verborgen. 
God en Onsterflykheid en Vryheid van den mensch 
Stelde aen gevoel en rede onovertreedbren grens. 
Ja, Jezus voerde de aerde in 't licht der eerste dagen 
Terug: hy wou zyn leer tot stelsel niet verlagen. 
Die goddelyke leer, van liefdevuer doorblaekt, 
Sprak: ‘Volg d'Alvader na, opdat hy u volmaekt 
Hy doet het zonnelicht voor brave en booze stralen 
En op hun beider erf den milden dauwdrop dalen. 
Geen schepsel blyve u vreemd, dat d'eigen Vader groet. 
Mensch, haet uw vyand niet; bemin hem, doe hem goed!’ 


Merkwaardig zijn vooral de woorden, waarmede bij over

{==192==} {>>pagina-aanduiding<<}
de latere twisten en vervolgingen spreekt, en die in den mond van eenen Roomsche (wat de Dichter is, weten wij niet, maar het is hier godfried, die spreekt) opmerkelijk klinken.

Wie schetst de gruewlenteelt der valsche godsdienst af, 
Die aen het Christendom te ras den doodsteek gaf! 
De twisttoorts, die zy zwaeide, aen 't Godslicht niet ontstoken, 
Deed, door geen bloed gebluscht, de martelvlammen rooken. 
Gelyk het vloekgebroed, dat Jezus heeft gekruist, 
Greep zy de ketters aen, met onverbidbre vuist, 
Ja, smeet de moeders in den gloed, naest zuigelingen, 
Omdat een twyfeling haer rede dorst bespringen, 
Of wyn verkeeren kon in bloed, in 't bloed van Hem, 
Zoo godloos zelf geslacht door 't wreed Jeruzalem! 


Dat het nogtans des Dichters voornemen geweest is, een Roomsch dorp te schilderen, blijkt uit den geheelen inhoud der volgende zangen. Reeds in den derden: de herder en de dorpeling getiteld, vinden wij eene schildering van den dorpsgeestelijke, die daaromtrent geen twijfel overlaat, maar die ook een bekoorlijk ideaal afteekent.

Geen gâ, geen telg, die met den zoetsten naem hem noemt, 
Maer 't weesje noemt, naest God, hem vader. 
. . . . . , . . . . 
Eenvoudigheid verhoogt zyn raed en wyze reden, 
Doordringend als zyn blik, verheven als zyn beden. 
Zyn voorbeeld, dit 's de preêk, waermeê hy wondren doet, 
En zelfs weerspannigen grypt in 't verhard gemoed. 
De grysheid overstrooit zyn kruin met zilvren lokken; 
Nog is zyn voorhoofd van geen rimplenvoor doortrokken. 
Vriend van den gryzaert en der kindren lieveling, 
Is hy het middelpunt van dien gemeentekring. 


Fraai is de schildering van de dorpsvreugd, onder zijn opzigt zich in spel en dans uitende.

De bal doorklieft de lucht, en kaetst van hand tot hand; 
Als negen stryders, staen de kegels vastgeplant. 
Men mikt met vasten blik; de bal rolt weggesmeten, 
En 't heir valt overhoop, by luide zegekreten. 
In wedloop ylt de jeugd, met uitgerekte leên, 
En bloemenkransen zyn der loopers eertrofeên. 

{==193==} {>>pagina-aanduiding<<}

 
Of als de vedelboog met schorre toonen krast, 
En van de hooge ton den zangdreun overwast, 
Danst maegd en minnares op huppelende voetjes; 
De danser voor zyn loon omhelst het meisje zoetjes 
En kust een blosjen op de wangen van zyn bruid, 
En schalt zyn zegeprael in oude deuntjes uit. 
De Herder is naby; maer met een praetje onledig, 
Ziet hy het kusje niet, hoe zich de bruid verdedig, 
Of schynt het niet te zien. 


Wij zouden gaarne den Dichter volgen bij zijne beschrijving van de verschillende kerkelijke en landelijke feesten, maar wij zouden dan te veel moeten overnemen. Doch uit het oogstfeest moeten wij onzen lezers toch een en ander mededeelen. Het koren is gemaaid.

't Weldadig stael ontviel er menig gouden air, 
Opdat een needrige oegst de ramp beschoren waer', 
En de armoê, bij 't genot, waerop de schuer zou roemen, 
Het mildgezegend erf des ryken niet zou doemen. 


De oogst is binnengehaald, en het landelijke feest wordt gevierd. In schaduw van eenen ouden eik verzamelt zich het gezin tot den feestelijken maaltijd; ook de herder en godfried deelen in de vreugde:

Het avondmael nam einde. Een onderling, aen 't hoofd 
Der rei gezeten, nam, van kracht nog niet beroofd, 
Een van de wichtjes op en plaetste 't in hun midden, 
Om in zyn reine tael den Eeuwige te aenbidden. 
Want hy leent de ooren liefst aen 't kinderlyk gebed, 
Nog door geen aerdsch gepeins verstrooid, nog onbesmet, 
En 't eeuwig lied gelyk. De blik vest zich bewogen 
Op 't beeld der onschuld neêr, den liefling des Alhoogen. 
't Godvruchtig wichtje slaet het minlyk blauwend oog, 
By 't samenpressen van de handtjens naer omhoog, 
Een Engeltje! Het knielt, en al de knieën plooien; 
En 't schynt by ieder woord verheemling rond te strooien. 
‘O Vader van 't heelal, die zit op 's hemels troon, 
Geheiligd zy uw naem door aller schepslen toon! 
Uw zalig ryk koom haest ons nader, Vredekoning! 
Uw wil geschiede op aerd, als in de starrenwooning! 
Onsluit met elke zon uw hand, om ons te voên! 

{==194==} {>>pagina-aanduiding<<}

Vergeef ons elke schuld, gelyk wy 't andren doen! 
Hoe zoet verleiding lokk', bevryd ons van het booze! 
U lof en heerlykheid tot de uiterste avond bloze!’ 
En 't Amen! wedergalmt uit aller monden. 


't Vaerwel en de hoop des wederziens is de titel van den vierden zang. De winterbezigheden van vader en zoon worden geschetst, als de avond met lectuur onzer vaderlandsche dichters wordt doorgebragt.

Geliefde vader Cats! beminnelyke Feith! 
O landweldoeners, schoon met grafnacht overspreid, 
Stem van Jehova zelf, die hem gewijde snaren 
Bezielt voor de eeuwigheid! Verhoogden, 't stof ontvaren, 
Uw lied verkwikt den Belg! 't Is meer dan menschentael, 
Zacht, als de koestring van den winterzonnestrael, 
Zoet, als de moederkus na verbezochte wegen, 
En onvergeetbaer als eens vaders jongste zegen, 
Zorgvuldiger bewaerd dan 't kostelykst kleinood. 


Het grootste gedeelte van dezen zang is aan het verhaal gewijd van godfried's uiteinde, en als eene proeve, op welke wijze van de Roomsche kerkgebruiken door den Dichter is partij getrokken, laten wij de toespraak hier volgen, door den geestelijke tot den stervende gehouden, als hij hem het laatste avondmaal toedient:

Myn zoon, (klonk 's herders tael) des Heeren dienaer koomt, 
Opdat zyn woord u spyze, en gy den stryd niet schroomt; 
Opdat der Englen brood u tot den reistocht sterke, 
En de Engel van den dood uw voorhoofd zacht omvlerke. 
Der volken Leeraer, 't beeld van liefde en sterkte en moed, 
Bereidde zich ten dood: hy bragt den afscheidsgroet 
Zyn lievelingen toe, ten jongsten disch gelegen. 
Hem schokte 't denkbeeld, dat vergetelheid zou wegen 
Op zyn onbluschbre liefde, en die bedekken kon, 
Gelyk de duisternis de neêrgedaelde zon. 
Nu hief hy 't liefdryk oog tot zyn - tot aller Vader. 
't Heelal verzonk voor hem, de hemel kwam hem nader; 
En als een God op aerd, den zegeprael gewis, 
Sprak hy hun 't woord: ‘Doet dit tot myn gedachtenis!’ 
Hy brak het heilig brood, en 't ging van hand tot hande, 
En 't blyft alle eeuwen door de treffendste offerande. 
Ik reik 't u, broeder, toe; ik, knecht des Liefdegods 

{==195==} {>>pagina-aanduiding<<}

En dienaer van zyn woord, op myn bestemming trotsch, 
Ter nagedachtenis van Jezus liefde en lyden. 
Hy wandelde u hier voor in 't leven en in 't stryden 
Met d'ysselyksten dood. Nut de offerspys, Gods zoon! 
Dat een gerust vaerwel hier reeds uw deugd bekroon. 
En Godfried vouwt, verrukt, de koude handen samen. 
Zyn ziel leeft op zyn tong, en hemelt, en zegt: ‘Amen!’ 
Nu zucht de Godheidstolk een hooger toon, een psalm 
Een sombren weêrgalm van een sombren harpegalm, 
Wen David, in de boei geprangd der vadersmarte, 
Uit de ingewanden van den afgrond, 't biddend harte 
Tot Jova hief; en sluit zyn bede en heft de hand 
Ter zegening en zwygt, door broederrouw vermand. 


De vijfde zang, 't Graf en 't Echtaltaer, doet karel bij het graf zijns vaders in eene gelijkgestemde treurende weeze eene teedergeliefde gade vinden, en met hunne echtverbindtenis sluit het verhaal, terwijl het geheele gedicht met een Uitboezeming van den Dichter wordt besloten. Wij mogen uit deze zangen niet meer naschrijven; wij nemen enkel nog eene navolging van het De profundis over:

Uit 's afgronds ingewanden riep ik: Heer, 
Verleen, verleen myn bede opmerkzame ooren! 
Zend op ons, in zyn nacht verloren, 
't Licht van uw oogslag neêr! 
 
Wilt gy al de ongeregtigheên doorzien, 
Wie zal er voor uw aenschyn niet bezwyken? 
De stervling moet van siddring wyken 
By uw genade biên! 
 
Dat elk zyn steun in Jovaes goedheid stell'! 
Zyn medely ontfermt zich onzer smarte. 
Verlossen zal hy eens het harte 
Van 't schreiend Israël! 
 
't Oog Israëls ziet naer verlossing uit, 
Meer dan de wacht, in duisternis verzonken, 
En turend naer des morgens vonken, 
Die 's kommers boei ontsluit! 
 
Uw woord staet vast, op de eeuwigheid geleund! 
En onze ziel hoopt in het woord des Heeren. 

{==196==} {>>pagina-aanduiding<<}

Wie zal de vaste hoop verneêren, 
Die op den Heere steunt? 


Wij hebben, hopen wij, door proeven ons gunstig oordeel over dit dichtstuk genoegzaam gestaafd. Maar uit onze schets en onze proeven zelve zal tevens gebleken zijn, dat het meer door schoonheden van détail, dan door bijzonder gelukkige vinding of zamenstelling uitmunt. Ook in de aangehaalde plaatsen stoot men hier en daar op minder gelukkige woorden en uitdrukkingen, en hun aantal ware ligtelijk te vermeerderen. Hier en daar zijn ook de beelden minder gepast, zoo als bijv. bl. 15, waar de Dichter spreekt van een' jongeling, in gepeins en treurigheid:

Allengs verdiept, gelyk een muschje op 't eenzaem dak. 


Doch het geheel ademt, gelijk wij zeiden, zulk eenen goeden en vromen geest, en er wordt ons hier zooveel schoons aangeboden, dat wij dankbaar van den Dichter afscheid nemen, die zijne gaven tot zulk een loffelijk oogmerk gebruikt en aan zulk een schoon onderwerp zijne krachten wijdt. Moge het voor hem waarheid zijn, wat hij in de laatste regels van zijn gedicht zingt:

Als 't plechtig reekningsuer zal naken, 
En, zwygend, uw gezant my wenkt, 
En 'k inslaep, om, verrukt te ontwaken, 
Of... vreeslyk of!... dan nog, dan schenkt 
't Herdenken aan deez' reine zangen, 
Wat loodzwaer my het hart moog' prangen, 
Veraedming in den joogsten stryd. 
't Zal, hoe bezoedeld, kalmer kloppen, 
Ja, 't denkbeeld koelt myn doodzweetdroppen: 
'k Heb d' Eeuwige myn lier gewyd! 


Met dezen wensch eindigen wij onze aankondiging van dit bevallige boekje, dat wij ook bij ons vele lezers gunnen.





Heemskerk's Seezug nach Gibraltar. Gedicht von Mr. A. Bogaers, Ritter u.s.w. aus dem Niederländischen übertragen von F.W. von Mauvillon. Eine von der Holländischen Gesellschaft für Schöne Künste und Wissenschaften

{==197==} {>>pagina-aanduiding<<}
gekrönte Preisschrift. Rotterdam, Verlag von A. Bädeker. 1842. Kl. 8vo. 96 S.

Het uitstekende gedicht van bogaers, dat een sieraad is van de werken der Hollandsche Maatschappij van fraaije Kunsten en Wetenschappen (Xde Deel) en van onze Letterkunde, verdient in elke taal eene goede overzetting. Die van den Heer mauvillon, welke voor ons ligt, verdient over het algemeen lof en aanprijzing. Wij hebben vroeger meerdere Hoogduitsche vertalingen van Nederduitsche gedichten, door dienzelfden bekwamen man vervaardigd, opzettelijk beoordeeld, en vergenoegen ons dus nu met de mededeeling eener kleine proeve, waartoe wij een gedeelte kiezen van de heerlijke beschrijving van Spanje in het begin van den tweeden Zang, en wel van de regels:

Hoe lieflijk menglen, in uw bosschen, 
Granaat, olijfboom en limoen 
De kleurschakering van hun groen, 
Den wasem van hun bloementrossen! 
Waar bloost de druif met hooger gloed, 
Dan in 't gebladert van den wingerd, 
Wiens wortel door uw klipgrond wroet, 
Wiens rank zich om uwe olmen slingert? 
Ontsteekt het zwerk in zomervuur, 
Uw boomgaard weeft u loofgordijnen; 
Gij sluimert, tot in 't golfazuur 
De sterren van den avond schijnen. 
Dan komt het koeltjen aangezweefd, 
En waait uw' boezem met zijn wieken, 
Die nog naar 't frissche zeevocht rieken, 
Waarin hij ze eerst gedompeld heeft. 


En nu de gelukkige overzetting:

Wie schön weiss nicht in deinen Hainen, 
Granaten und Olivengrün, 
Wenn duftend die Orangen glühn, 
Mit ihrem Golde sich zu einen. 
Wo hat die Traube höh're Gluth, 
Als dort an deinen vollen Reben, 
Die schlängelnd sich, voll Feuerblut, 
Empor an deinen Ulmen heben? 
Wenn heiss die Sommersonne sticht, 
Ruhst du im Schatten deiner Bäume, 
Und schlummerst, bis der Sterne Licht 
Hell funkelt durch die Weltenräume. 
Dann weht vom Meer, das dich umspült, 
Erfrischung deiner Brust zu bringen, 
Ein Lüftchen, das mit feuchten Schwingen 
Dein warmes Antlitz labend kühlt. 



{==198==} {>>pagina-aanduiding<<}

Zoo is nu wel de overgieting overal niet; over het geheel echter vindt men bij den lof slechts hier en daar reden tot kleine berisping. Wij verblijden er ons over, dat alzoo onze Oostelijke naburen, die, bij gebrek aan kennis, te ongunstig in het algemeen over onze Letterkunde oordeelen, een der beste dichtstukken van den laatsten tijd kunnen leeren kennen.
De uitvoering is uiterst net; eene Lithographie: heemskerk's Tod, staat tegen over den titel.





J. Sinninghe Damsté, Pzn., de bevrijding van Groningen in 1672, eene voor de Christelijke vrijheid van de stad, het gewest en het vaderland hoogstgewigtige gebeurtenis. Leerrede over Gal. V:1. Te Groningen, bij W. Eekhoff, Hz. 1843. In gr. 8vo. f : - 30.

De Predikant te Vriescheloo predikte den 27 Aug. a.p. bij de avondbeurt in zijne geboortestad Groningen, en gedacht toen ook het zwaar beleg dat zij, 171 jaren geleden, heldhaftig heeft doorstaan. Zijne rede had der gemeente zóózeer bevallen, dat zij haar verlangen te kennen gaf van ze gedrukt te mogen zien. De Heer damsté heeft hieraan voldaan, ten voordeele van het groene Weeshuis, alzoo den wensch der Groningers doende strekken tot bevordering van een weldadig doel en tot de instandhouding van een Gesticht, hetwelk hulp en ondersteuning waardig is. Het een en ander strekt tot lof zoo van den Heer damsté als van zijne hoorders te Groningen; want hebben deze door hunnen aandrang getoond, dat zij hetgeen hun wordt voorgedragen naar waarde weten te schatten; hij heeft het bewijs geleverd, dat eene voor de opentlijke uitgave niet bestemde leerrede die uitgave soms meer waardig kan zijn dan menig voor de pers ter neêrgeschreven opstel. Naar aanleiding van den wèlgekozenen tekst stelt damsté ‘de bevrijding van Groningen ten jare 1672 voor, als eene voor de Evangelische vrijheid van ons vaderland, ons gewest en deze stad gewigtige gebeurtenis, welke het verdient, om ook nog na zóó vele jaren dankbaar te worden herdacht, en ons dringt, om die vrijheid te handhaven en ongeschonden aan onze nakomelingen over te brengen.’ Wij hebben het door hem met ernst en liefde gestelde, met belangstelling en stichting gelezen, en bevelen het regt goede woord van ganscher harte aan allen die de waarheid liefhebben. - De eenige aanmerking, welke wij maken, is, dat de Heer damsté, naar het schijnt, wat al te getrouw het eerstgeschrevene ook bij den druk heeft behouden. Hij zelf oordeele, of b.v. in den aanhef van het IIde stuk, bl. 20: ‘zingende
offerden wij Gode onzen dank en betaalden wij den Allerhoogsten onze geloften voor Groningens bevrijding’ enz. het door ons on-
{==199==} {>>pagina-aanduiding<<}
derhaalde niet beter geschrapt ware geweest. Doch wij willen Z. Eerw. om dergelijke kleinigheden niet lastig vallen, naardien het geheel goed is; en wij wenschen hem zeer vele even goede en belangstellende lezers, als hij hoorders te Groningen heeft gehad.


Drenthe in vlugtige en losse omtrekken geschetst door drie Podagristen. Iste Deel. Te Koevorden, bij D.H. van der Scheer. 1843. In gr. 8vo. 266 bl. f 2-80.

In het voorberigt van dit werk zeggen de Schrijvers: ‘Ons boek is een reis - en ook geen reis, - een historie - en ook geen historie, - een satyre en ook geen satyre. De lezer geve zich zelven de moeite er deze verschillende karakters in te zoeken. Wij zelve zouden 't van ganscher harte een je ne sais quoi noemen, als men er ons oordeel over afvroeg.’ Met dat al is het evenwel een smakelijke hutspot, welke ongetwijfeld bijval zal vinden. Het komt voor als of drie Podagristen, die ter herkrijging van de verloren vatbaarheid voor levensgenot naar Bentheim gereisd en in die badplaats ‘door de hanoversche heilwateren’ ook werkelijk genezen waren, nu ‘de Booze van hen geweken was’ besloten hadden op nieuw het leven te genieten en ‘vermaakshalve’ Drenthe te doorkruisen, want een geregeld voortreizen is het niet. Van Zweeloo wordt een uitstap gemaakt naar Westerbork, van waar men naar Zweeloo terugkeert, om van daar over Sleen naar Emmen te trekken, uit welke plaats het voorberigt dagteekent, Oct. 1843. Het schaadt intusschen niet aan de volledigheid, maar geeft aanleiding tot eene de leeslust opwekkende verscheidenheid, welke lofwaardig mag worden genoemd. Geschiedenissen en beschrijvingen van landouwen, bijzondere gebeurtenissen en plaatselijke gewoonten wisselen elkander gedurig af en zijn over het geheel met blijkbare zorg bewerkt; ja sommige zijn wezentlijke tegenhangers van elkander, zoo als de Twiester kermis en de Zweeler markt; de Groeve te Zweeloo en de bruiloft te Sleen enz. enz. want wij willen slechts aanstippen. De titel behelst dus waarheid - en ook geen waarheid. 't Is waarheid, Drenthe wordt hier in losse omtrekken
geschetst; 't is geen waarheid, dat het ook vlugtige omtrekken zijn. Er zijn partijen in, waarop de heeren gezeten hebben, zoo als b.v.: de vesting Koevorden en hare Geschiedenis. Doch juist door deze zal het boek waarde blijven behouden bij alle vrienden en beoefenaren der vaderlandsche historie.
De stijl van het boek is over het geheel goed, maar niet vrij van Germanismen, en er kijkt zekere zucht door om geestig of puntig te zijn. Van hier dan ook soms eene scherpheid, die zelfs voor satyre te bijtend is, soms ook wel eens

{==200==} {>>pagina-aanduiding<<}
iets dat naar valsch vernuft zweemt. Hoe meer de geachte Podragristen voor het vervolg deze klippen vermijden, hoe beter hun werk zal worden.
Aan het einde van het Deel staan 2 bladzijden met verbeteringen en bijvoegsels. Zij hadden meer kunnen zijn, want bl. 21 r. 11 staat volkplanten voor volkplanting; bl. 151 r. 6 v.o. rei voor rij, en om geene meerderen te noemen bl. 217 r. 11 schrandere en onvruchtbaere jaeren voor schraele en - en m.d. die op de lijst niet voorkomen.
De uitvoering is overigens loffelijk, en het werk wordt versierd door twee fraaije plaatjes, voorstellende het ijzerkoeken oproer te Koevorden en de kermis te Zweeloo. Kortom, wij prijzen het geheel met volle ruimte aan, omdat het boek meer onderscheiding verdient, dan blijkens de lijst van inteekenaren tot nog toe aan hetzelve is geworden. Een flegmatisch transeat cum caeteris, moge het in onzen rekkelijken tijd, in vele omstandigheden, al eene laars van zeven mijlen zijn, zou hier slechts een geaffecteerd flegma zijn geweest. De Podagristen zullen het dus aan eenen lotgenoot wel niet zoo euvel nemen, dat hij zoo wel zijne meening heeft gezegd, als zij de hunne gezegd hebben; want hadden wij eens gezegd, dat het kon dienen

- als suyker, zeep en kruyt 
Geen peperhuys en vindt - 


de vraag zou altijd wezen, of onze Podagristen ook onze aankondiging wel met een flegmatisch transeat zouden hebben laten voorbijgaan.


De Fransche Gouvernante, of de geborduurde Zakdoek. Een Roman, door J.F. Cooper. Uit het Engelsch vertaald. Te Nieuwediep, bij C. Bakker, Bz. 1843. In gr. 8vo. 232 bl. f 2-40.

De geborduurde zakdoek wordt overal in dit werkje sprekende ingevoerd, hetgeen er eene soort van lafheid aan geeft, die door geene bijzondere voortreffelijkheid het sprookjesachtige doet vergeten, hoewel wij toestaan, dat hier en daar eene goede schilderij voorkomt van het huiselijk leven in de Vereenigde Staten. Overigens beduidt het boekske niet veel, en wij zouden ons moeten bedriegen, indien de opgave van den Schrijver niet eene speculatie ware, om door eenen beroemden naam aftrek te winnen voor een onbeduidend Romannetje, tenzij ook bij Romanschrijvers van den eersten rang de goede homerus kunne aan het dutten geraken, of dat men steunde op het spreekwoord: die den naam heeft van vroeg opstaan, enz.






{==201==} {>>pagina-aanduiding<<}

Boekbeschouwing.

Voorlezingen over de waarheid en waardij der schriften van het Oude Testament. Door Mr. I. da Costa. Isten Deels Iste Stuk. Te Leiden, bij S. en J. Luchtmans. 1843. In gr. 8vo. X en 259 bl. f 2-50.

De Heer da costa, wiens hoogstbelangrijke voorlezingen over de verscheidenheid en overeenstemming der vier Evangeliën zeker bij onze lezers nog niet vergeten zijn, treedt andermaal voor ons op als handhaver der godsdienstige waarheid tegen ongeloof en hypercritiek. Ditmaal geldt zijne Apologie de boeken des O.V., beschouwd in hunne hooge waarde en onwankelbare geloofwaardigheid. Recensent, die gewoon is het goede te huldigen, uit wat school het ook spruite en wat kleed het ook drage, maakt zich gaarne gereed, om de lezers der Vaderlandsche Letteroefeningen met dit geschrift des werkzamen mans bekend te maken, gelijk hij voor zichzelven gaarne instemde met den lof, vroeger ook in dit Tijdschrift door eenen anderen medearbeider aan da costa's Anti-Straussische voorlezingen gegeven.
Eerst dan eene korte opgave van 's mans doel, en van hetgeen ons hier ter verwezentlijking van hetzelve in dit eerste stuk wordt aangeboden. Aan vier onderscheidene (wij gebruiken zijne eigene woorden, bladz. 18), soms van zelve in elkander loopende, bij de behandeling echter ook ordelijk uit elkander te houden beschouwingen zal het werk gewijd zijn.
1. Die van de schriften des O.T., ten aanzien van echtheid, waarheid, Goddelijke afkomst in zichzelve.
2. Die van dezelfde schriften, in haar naauw verband en innerlijken zamenhang met het Evangelie, met geheel de leer en schrift des Nieuwen Testaments.
3. Die van de practische nuttigheid en noodwendigheid

{==202==} {>>pagina-aanduiding<<}
van den inhoud der Oud-Testamentische schriften voor den geloovige onder de nog zoo eindeloos ruimer verlichte en rijk gezegende bedeeling des Christendoms.
4. Die eindelijk van sommige zwarigheden en tegenwerpingen, hetzij uit het wetenschappelijk of uit het onwetenschappelijk ongeloof, het zij door invloeden van buiten of door opwellingen van binnen, het zij tegen het geheel of tegen enkele gedeelten des O.T., werkelijk ingebragt, of naar den aard der zaak vooruit te zien, en alzoo billijk te voorkomen, nuttig te wederleggen.
De belangrijkheid van dit plan, vooral voor den Godgeleerde (of ook voor den onwetenschappelijk gevormden, Christelijk beschaafden lezer? althans in sommige opzigten? daargelaten) kan zeker door niemand worden miskend, die eenigzins ingewijd werd in de geheime kunstgrepen, waarmede het ongeloof in de laatste jaren de gewijde oorkonden van Gods oude openbaringen bestreed, uitgegaan van eene subjective, arbitraire, meer pseudowijsgeerige, dan historische critiek. Het veld, waarop wij hier staan, is aan een' slagveld gelijk, dat door de vijandelijke bommen en granaten zoo diep en digt werd omgewoeld, dat bijna geen voet breedte gronds ongeschonden is gebleven. Wel is het eene edele taak, aan zoo stout een' aanval het moedig hoofd te bieden, de zwakke punten in 's vijands versterkte vesting onbewimpeld aan te wijzen, en het schild des geloofs tegen pijlen te keeren, gerigt tegen wat dierbaar is voor het Christelijk, dierbaar vooral voor het Israëlitische hart. Maar stellen wij ons nog eens de ontzettende hoogte voor den geest, waartoe vooral in den jongsten tijd de strijd is gestegen, ontkennen mogen wij het niet, reuzenkrachten worden er vereischt, om dien Atlas van bedenkingen te torschen, en Herculesmoed, om die Augias-stallen te zuiveren. Wij kennen geene populaire wederlegging, dan die op grondig wetenschappelijke voorstudie is gebouwd. Wij wachten van het schild des geloofs geene onfeilbare overwinning, zoolang het niet door de hand van veelomvattende geleerdheid wordt gestevigd. Wij mogen een' vijand, die ons, ja

{==203==} {>>pagina-aanduiding<<}
dikwijls met magtspreuken, maar ook toch dikwijls met philologische en hoog critische hulpbenden overrompelt, niet slechts verzekeringen, maar bewijzen tegenstellen, bewijzen, voor het minst even zwaar in de schaal des onpartijdigen onderzoeks wegende, als zijne bedenkingen. Alleen de Pentateuch biedt nog een onmetelijk veld van onderzoek aan. Hier, waar zelfs de geleerdheid van een' hengstenberg, om van anderen niet te spreken, door bevoegde beoordeelaars werd gerekend, veel, maar lang niet genoeg te hebben gedaan, is den onpartijdigen onderzoeker nog veel te doen gelaten. En welk boek is er in het O.T., waarvan niet hetzelfde moet worden getuigd? welk geschrift, waarvan men zelfs de zoogenoemde Inleiding tot eene vaste hoogte gebragt ziet, en waaromtrent in Isagogisch opzigt de acten des onderzoeks slechts ten halve gesloten kunnen schijnen? Voorwaar, de Heer da costa magnus nobis erit Apollo wanneer hij ons, aangaande het felbestreden O.T., de resultaten levert van een onderzoek, dat niet slechts multa, maar multum levert, en den strengen toets der wetenschap kan doorstaan.
Hoogst wijs was daarom de beperking, welke de achtingwaardige Schrijver aan zijn plan heeft gegeven. Hij laat de uitwendige bewijzen voor de waarheid en waardij des O.T. geheel of grootendeels onaangeroerd. Wel wil hij niets van hunne belangrijkheid afdoen. Maar noodzakelijker komt hem de ontwikkeling voor van het inwendige bewijs, ontleend uit den indruk, dien de H.S. maakt op gemoed en verstand bij het openbaar worden van haar innerlijk zamenstel, bij de opmerking der eenheid en overeenkomst tusschen zaken en voorstellingen. Het zal alzoo de aanwijzing zijn van de middelen, die eene Christelijkgeloovige beschouwing des O.T. op zichzelve ook den niet wetenschappelijken lezer aanbiedt tot wederlegging des ongeloofs, en redelijke staving zijner dierbaarste overtuiging. Gelijk wij dit plan ten hoogste moeten goedkeuren, en de vergelijking, waarmede bl. 4-6 de waarde van het inwendige bewijs wordt opgehelderd, hoogstvernuftig en voldoende vinden, mogen wij echter de vrees met verber-
{==204==} {>>pagina-aanduiding<<}
gen, dat deszelfs isoleering van alle meer uitwendige en historische gronden voor de goede zaak niet voordeelig kan zijn. De vraag toch naar de echtheid en geloofwaardigheid van een boek is en blijft eene historische vraag, die allereerst langs historischen weg, d.i. door getuigenissen kan worden uitgemaakt. Iedere andere methode moge tot subjective probabiliteit voeren, tot ontwijfelbare zekere waarheid, die ook voor de tegenpartij kracht heeft van bewijs, voert zij gewisselijk niet. Ook bij den Heer da costa schijnt het testimonium Spiritûs S., dat anders den Protestant het laatste appèl voor de waarheid der H.S. is, te zijn overgegaan in een bewijs, ontleend uit den innerlijken aard der schrift, en uit den indruk, dien hij maakt op het gemoed bij het lezen en hooren. Daar deze indruk nu echter afhangt van zekere bepaalde gesteldheid en rigting onzes geestes, zoodat
wie deze laatste mist ook dien indruk niet zal ontwaren, kan zulk eene beschouwing wel den geloovige versterken, maar moeijelijk den ongeloovige winnen. Eerst uit de regte vereeniging van het uit- en inwendige bewijs kunnen wij heil voor waarheid en wetenschap verwachten. Al brengt het plan van den Heer da costa niet mede, het uitwendige bewijs op zichzelven te ontwikkelen, willen wij hem toch in het belang der zaak ernstig verzocht hebben, om, waar de aard des onderwerps, de omvang van zijn bestek, en de vatbaarheid zijner lezers het gedoogt, zijne inwendige gronden ook door heenwijzing op uitwendige te ondersteunen.
Doch volgen wij hem in bijzonderheden. Eene uitvoerige inleiding, welke de ruimte der twee eerste voorlezingen inneemt, knoopt deze verhandelingen aan de vroegere tegen strauss, stelt de waarde van het hier gekozen inwendig bewijs in het licht, brengt voorloopig een en ander bij over het naauw verband der oude en nieuwe bedeeling, geeft het plan in bijzonderheden op, en stelt da costa's voorstelling over de H.S. in het algemeen, als geschreven woord van God, in het helderst licht. Hij verdedigt hare genoegzaamheid, aan de eene zijde tegen de Roomsche kerkleer, die haar door behulp der overleve-
{==205==} {>>pagina-aanduiding<<}
ring wil aanvullen, gelijk vroeger reeds de Joden door leeringen, die geboden van menschen zijn: en aan den anderen kant tegen die rigting des Protestantschen geestes, welke het Goddelijk gezag der gewijde oorkonden niet op den grondslag eener absolute onfeilbaarheid opbouwen wil. (Het smartte ons, den Heer da costa, die anders vele bewijzen geeft, dat het hem om waarheid te doen is, weder op eene dier onjuistheden te betrappen, welke men zoo vaak elkander nagalmt in de beoordeeling der Groningsche school, tot welke wij verder in geene betrekking staan. Waar hebben deze miskende Godgeleerden gezegd, dat wij door ons zelve tot nog dieper, nog zuiverder begrippen van den Christus kunnen geraken, dan de Apostelen? gelijk da costa, bl. 25, beweert. Wat waarheid is moet waarheid blijven, en wil men de Groningsche school bestrijden, men doe het met eerlijke wapenen, anders zou zulk eene scheeve opgave het vonnis verdienen, door azonius tegen taats, bl. 73, uitgesproken; een vonnis, waarvoor wij den Heer da costa wenschen bewaard te zien. Uit Waarheid in
Liefde, 1843. IV, bl. 833 sqq. is gebleken, dat hier, bij veel woordenstrijd, een verschil van principe plaats heeft tusschen de meer gewone en de Groningsche opvatting der Theopneustie, en dat dit laatste nader komt aan da costa's hoogschatting van het inwendige bewijs, dan hij zelf schijnt te gevoelen. Om diezelfde rede had, dunkt ons, bl. 39, de tirade tegen Bijbeldienst achterwege kunnen blijven. Zoo de Heer da costa slechts het tweede der beginselen, die hij, bl. 45, opgeeft, vasthoudt en toepast, dan verklaart hij zelf zich tegen het misbruik, dat men met dit woord heeft willen bestrijden. Doch dit in het voorbijgaan.) Eindelijk wordt hier nog gesproken over het noodzakelijk verband tusschen woord van God en H. Schrift. Bij het vele belangrijke, dat wij hier aantroffen, was het ons minder klaar, hoe de Schrijver langs dezen weg opklimt tot het geloof aan de inspiratie van ieder bijzonder boek, niet alleen des N., maar ook des O.V. Wij zouden wel eens gaarne zijne bijzondere bewijzen hiervoor hooren. Des te schooner is

{==206==} {>>pagina-aanduiding<<}
de voorstelling van den Bijbel als een boek des wonders, de opmerking, dat het handhaven van zijn onbeperkt gezag de menschelijke rede in den gezonden zin des woords geenszins aan banden legt, en de voorstelling der zamenstemming van éénheid met verscheidenheid in de schriften des Bijbels.
Alzoo voorbereid tot de handhaving des O.V. tegen het ongeloof, ten aanzien van derzelver geheele of gedeeltelijke geloofwaardigheid, het eerste deel van da costa's vierledige taak, zoekt hij die inwendige kenmerken ten eerste, in den vorm en het zamenstel, waarin zij ons overgeleverd zijn, ten tweede in de zaken en personen zelve, die zij ons voorstellen, en ten derde in hare overeenstemming met elkander onderling, met de getuigenissen van geschiedenis en openbaring ook op ongewijd grondgebied, met de verschijnselen en wetten der zigtbare schepping. (Een zeer ruim, welligt wat onbestemd veld.)
Van het eerste wordt allereerst eene proeve gegeven in de schoonheid en verhevenheid van stijl en voordragt, (bl. 59-99.) Schoon ijverende tegen eene bloot aesthetische opvatting van Bijbel en Christendom in het algemeen, ja uitdrukkelijk tegen die rigting waarschuwende, erkent da costa het diep verband tusschen waarheid en schoonheid, en daarom het bewijs, dat ook hierin voor de waardij onzer heilige oorkonden ligt opgesloten. Het scheppingsverhaal strekt ten proeve, welke schoonheid da costa hier bedoelt, en meer bijzonder wordt op het hoogst eenvoudige en op het geheel onopzettelijke van de zijde des Schrijvers gewezen, waardoor de schoonheden des O.T. zich onderscheiden. Eenige proeven, waaronder het geslachtsregister, Gen. V, worden medegedeeld, en aangewezen, dat zulk eene verhevenheid alleen eene vrucht kan zijn van de waarheid en heiligheid der zaken zelve. Wij lazen het hier gestelde met uitnemend genoegen. Alleen mogen wij de vragen niet terughouden: of niet onze zin voor het geestelijk schoone en verhevene in de school der H.S. is gevormd, en wij alzoo, uit de schoonheid der laatste hare waarheid willende bewijzen,

{==207==} {>>pagina-aanduiding<<}
wel geheel onpartijdig zijn? Of niet de oudste geschiedverhalen, naarmate de taal armer was, des te aanschouwelijker, levendiger, dichterlijker in vorm moesten zijn, al waren zij niet werkelijk zóó voorgevallen? Of ook hier niet de phantasie, begeistert door de zaak, verhevenheid kan vinden, waar het ongeloovig verstand slechts ééntoonigheid zou zien? (Gen. V.) Of niet de oude verhalen van een' eerst geschonken, daarna verloren gelukstaat, tragisch zijn in haren aard, en een zoodanigen indruk op ons zouden maken, al ware de letterlijke geloofwaardigheid onbewijsbaar?
Eene tweede proeve wordt medegedeeld in de volmaakte, nimmer feilende gepastheid der woorden, die de Schrift aan menschen, ja, aan den Allerhoogste zelven in den mond legt, in allerlei toestanden en omstandigheden. Eene derde in het bijzondere en eigenaardige van geheel den toon en de manier, waarop deze schrijvers zich uitdrukken in het algemeen. Eene vierde in de wijze, waarop zij zoowel van hunne uitnemendste personen, als van zich zelven melding maken, en eene vijfde in de schikking der deelen, en de zamenvoeging der onderscheidene elementen, waaruit deze gewijde schriftverzameling bestaat. Zou er niet tegen verscheidenen dezer bewijzen hetzelfde zijn aan te merken, dat het religieuse gevoel, éénmaal, op innerlijke overtuiging, van de goddelijkheid der Schrift doordrongen, nu onwillekeurig het oordeel geleidt, om juist in deze wijze van innerlijk en uiterlijk zamenstel een bewijs der waarheid te zien? Ware die wijze van zamenstel anders, het eens, langs anderen weg gegronde geloof, zou ze altijd schoon, gepast, Gode waardig kunnen vinden. B.v., nu versterkt men de overtuiging der laatste door de opmerking, p. 132., dat de verschillende elementen der Schrift niet streng van elkander zijn afgezonderd. En waren zij dat nu eens wèl, zie, zou de geloovige weder kunnen uitroepen, wat heerlijke orde! niets onder één gemengd, alles op zijne plaats! enz. enz. - Nu vindt men een bewijs voor de waarheid der wonderverhalen in hunne eenvoudigheid. Had de beschrijver een' toon van bewon-
{==208==} {>>pagina-aanduiding<<}
dering aangeslagen, zie, zou de geloovige herhalen, de man kan zich niet bedwingen, hij verraadt onwillekeurig zijn gevoel, wel merkt men hier den ooggetuige! Wij zouden meer kunnen zeggen, maar genoeg, om onze meening te doen gevoelen.
Na in deze vijf proeven den vorm der H. Schrift te hebben in het licht gesteld, wil da costa, ten tweede, de innerlijke merkteekenen der waarheid vinden, in de zaken en personen zelve, die zij ons voorstellen, naar aanleiding der drieërlei onderscheiding van haren inhoud, in historie, poëzij en wetgeving. De Bijbel wordt hier beschouwd als een boek der oorsprongen. Hij stelt de oorzaken der menschheid, der zonde, des doods, enz. in een geheel bevredigend en Gode waardig licht. En dit doet hij niet opzettelijk, gelijk zeker een bedrieger doen zou, die, omtrent zulke vraagstukken, zulke oplossingen had vervaardigd, maar (hoogstbelangrijke opmerking!) occasioneel, en als ter loops. De overeenkomst wordt aangewezen tusschen het Mozaïsche scheppingsverhaal en de resultaten der nieuwste Geologie. Hierbij echter verwonderde het ons, zoo dat de schrijver van de litteratuur op dit punt slechts onvolledig kennis scheen te dragen, en, b.v:, la cosmogonie de Moïse, comparée aux faits géologiques, een hoogstbelangrijk werk van m. de serres, Paris 1841. niet gebruikt, als vooral dat hij die Geologiesche resultaten der nieuwe wetenschap, die tegen hem pleiten, niet heeft vermeld. Over het geheel hadden wij hier eenige meerdere grondigheid gewenscht. - In de overige voorlezingen (want wij moeten ons bekorten) worden behandeld, de zondvloed, de schepping van man en vrouw, de oorsprong van zonde en dood, de eenheid van het menschelijk geslacht: de oorsprong der taal en der talen, de oorsprong der volken en bepaaldelijk van het Israëlitische volk. Wij mogen niet alles doorloopen, om op elk punt het belangrijke aan te wijzen, of die zijden des betoogs bloot te leggen, die ons
bijzonder zwak zijn voorgekomen. Bijna overal vonden wij een' rijkdom van oorspronkelijke opmerkingen, bijna overal echter ook stof tot

{==209==} {>>pagina-aanduiding<<}
overvloedige bedenkingen. Onze groote bedenking zou zijn, de onvolledigheid in de behandeling der zaken. B.v., van den omvang en de uitgestrektheid des zondvloeds geen woord, (waarom de eenvoudige pluralis majestatis, Gen. I:26., nog ter loops als bewijs voor de kerkelijke triniteitsleer moest worden aangevoerd, begrijpen wij niet, zie p. 186.) ter wederlegging der bezwaren, die tegen de letterlijke opvatting van eva's schepping gemaakt zijn, weinig of niets. Even weinig weegt, wat tegen de mythische verklaring van Gen. III. in het midden wordt gebragt. En is het wetenschappelijk, dat de moeijelijke vraag naar de éénheid des menschelijken oorsprongs met zoo weinig woorden afgedaan, dat de grammaticale bezwaren tegen de letterlijke opvatting der spraakverwarring voorbijgezien, de historische bedenkingen tegen de geloofwaardigheid der volkentafel, Gen. X., bijna niet aangeroerd worden? - En echter bij dit alles weder hoeveel schoons! Wij noemen slechts de behandeling der taal, p. 215-229., die ons ten hoogste trof, de roerende voorstelling van Israël, als een volk, dat Jehova's kracht in zwakheid openbaarde, de opmerking - doch, wij mogen niet meer noemen, om tot hooge waardeering van dit belangrijk geschrift uit te lokken.
De stijl van da costa kenmerkt zich door groote schoonheden en groote gebreken. Hij heeft zoowel het harde, als het wegslepende en kernachtige, dat aan krachtstijl eigen is. Ten proeve: (p. 239.) ‘Israël! het raadsel en tevens de sleutel der geschiedenis van godsdienst en wereld! Wie zal al het merkwaardige opnoemen, dat u onderscheidt, aloude volk van Jehova! dat u onderscheidt in uwe wording als een volk, in uwe afkomst, in uwen voorspoed en in uwe heerlijkheid, in uwe afzondering tot een volk van priesteren en koningen: in uwe vernedering en in uwe ballingschap: in uwe zonden, in uwen afval, in de strengheid der straffen, die over u gekomen zijn. Gij volk onder de volken zonder wedergade - - - -. Nog staat gij daar, uws zelfs, en uwer wezentlijke voorregten, uwer toekomst en ver-
{==210==} {>>pagina-aanduiding<<}
lossing en heerlijkheid onbewust, als een eeuwen - neen, jaarduizenden oud gedenkteeken van gebeurde zaken tusschen hemel en aarde, tusschen God en den mensch, tegenover het ongeloof, dat zich aan het getuigenis der reinste waarheid - - vergrijpt. Nog wederlegt gij de mannen der mythische opvatting van Oud of Nieuw Testament, zoowel als den bank der spotters, die en u en de u toevertrouwde getuigenissen verachtend bespotten, alleen door uw voortbestaan! - - - Merkwaardig volk, tot hetwelk te behooren, ook nog tot eenen roem kan worden, wanneer het zal zijn als een weerklank op den roem in christus, en dien gekruist - - waarin de wereld even weinig eenigen roem of heerlijkheid ziet. Getuigen van den loop van zoovele eeuwen - eeuwen, die gij beleefdet en doorleefdet - en van zoo menige verborgenheid, die de dierbaarste belangen der wereld raakt! gij kunt ook in deze gewigtige vraag aangaande de wording der volkeren, door uw eigen bestaan en de geschiedenis uwer vaderen, getuigenis afleggen en licht verspreiden.’
Met korte woorden komt ons oordeel over da costa's arbeid hierop neder, dat wij denzelven als eene hoogstbelangrijke bijdrage beschouwen tot de Apologetiek, toegepast op de boeken des O.V., dat wij hier wenken en opmerkingen vonden, der behartiging overwaardig, en bij uitstek geschikt, om tot dieper onderzoek op te leiden, doch dat bij meer grondigheid en volledigheid zijn werk in waarde zou hebben gewonnen. Voor een groot deel is dit echter aan den onmetelijken omvang van zijn onderwerp (uit een wetenschappelijk oogpunt beschouwd) toe te schrijven. In zijne voorlezingen over de vier Evangelisten was het veld gemakkelijker te overzien. Wij blijven hem echter hoogst dankbaar voor wat hier geleverd is, verwachten, dat zijn arbeid, bij verdere voltooijing, nog in waarde zal winnen, en hopen slechts, dat de man, die den geest des O.V. zoo wèl schijnt te hebben gevat, niet te zeer voor de letter zal strijden. - Wat het plan voor het vervolg betreft, in vier stukken zal het geheele werk

{==211==} {>>pagina-aanduiding<<}
compleet zijn. Voor zijn derde deel vindt da costa heel wat voorgewerkt, in de practische commentar van umbreit over Jesaia en Jeremia, in de wette's geschrift over de stichtelijke verklaring der Psalmen, enz. Bij het tweede hopen wij ook aangaande het belangrijk onderscheid, naast de treffende overeenkomst tusschen het O. en N.T., veel te vernemen, wat den toets der waarheid kan doorstaan. Wat No. 4. zal moeten bevatten is ons eenigzins duister. Toch geene nalezing op hetgeen in de drie eerste deelen onvolledigs mogt gebleven zijn? Dit ware jammer. - Het boek had een vierde in beknoptheid kunnen winnen, als niet al die Hoofdstukken des O.V. waren uitgeschreven, en als de résumés van iedere vorige voorlezing bij den aanvang der volgende waren ingekort of weggelaten. Wat der mondelinge voordragt kon dienen, is der pers soms overbodig.
Da costa ga voort op den weg van zelfstandig en eerbiedig Bijbelonderzoek: stave ook meer en meer door echte vrijzinnigheid, evenver van beginselloosheid als van bekrompenheid verwijderd, zijnen voortgang op wetenschappelijk grondgebied, en blijve der spreuke indachtig. In necessariis unitas, in dubiis libertas, in omnibus charitas!






De Schriften der kleine Profeten, overgezet en verklaard. Iste Stuk. De Profetiën van Joël, Amos en Obadja. Te Utrecht, bij Kemink en Zoon, 1843. In gr. 4to. 95 bl. f 1-90.

In langen tijd is er in ons vaderland op het gebied der Exegese van het O.T. geen werk uitgekomen, dat in eenig opzigt met deze verklaring der kleine Propheten zou kunnen vergeleken worden, of, wilden wij juister spreken, dit is het eerste werk van dien aard, dat geheel op de hoogte der wetenschap staat. In ons land merkt men bijna nooit iets van de beweging, van den vooruitgang, die er in Duitschland is, op het veld der Hebreeuwsche taal-
{==212==} {>>pagina-aanduiding<<}
studie. Verneemt men al nu en dan eene stem, het is als ter loops. Maar hier worden ons resultaten medegedeeld van grondige onderzoekingen, bevattelijk ook voor hen, die niet bepaald van het Oostersch hun vak maken, noch hun leven wijden aan de verklaring en beschouwing der schriften van het Oude Testament.
De prophetie van joël wordt het eerst behandeld. Na eene Inleiding, waarin de aanleiding tot de zending van den Propheet, zijn persoon en leeftijd, de wijze waarop men deze prophetiën heeft verklaard, en joël bijzonder als Propheet, beschouwd worden, volgt de overzetting en verklaring dezer prophetie. De Schrijver verdeelt haar in twee deelen, van Hoofdst. I:1 tot II:17, en van II:18 tot III:21. Onder den tekst staan in twee kolommen de aanteekeningen. Hij gaat van de vooronderstelling uit, dat joël's prophetie alleen op de sprinkhanen-plaag betrekking heeft, en elke beeldsprakige of dubbelzinnige verklaring tegen den geest dezer prophetie zelven strijdt, eene vooronderstelling, welke, met de noodige bewijzen gestaafd, te regt als de alleen ware wordt voorgesteld.
Hierop volgt de prophetie van amos. In de Inleiding handelt de Schrijver over den persoon van amos, over zijn' leeftijd, over de verzameling zijner redenen, en over het eigenaardige zijner prophetiën, waarop wederom, gelijk bij joël, de vertaling volgt, met daaronder gevoegde aanteekeningen. De Schrijver onderscheidt in amos' bundel twee Hoofddeelen; het eerste deel omvat de zes eerste, het tweede de overige Hoofdstukken. Dit eerste deel bevat dan vier redenen, I-II, III-IV, V, en VI. Het tweede deel bevat twee redenen, VII-VIII:3, en VIII:4-IX.
Eindelijk de prophetie van obadja, over wiens leeftijd in de Inleiding een zeer grondig onderzoek wordt in het werk gesteld, waarna de overzetting en verklaring der prophetie volgt.
In de eerste plaats zouden wij gaarne weten, wie de Schrijver is van dit geleerde werk. Indien wij het gerucht gelooven moeten, dan hebben wij het resultaat in handen der wetenschappelijke onderzoekingen van twee Doctoren

{==213==} {>>pagina-aanduiding<<}
in de letteren. Doch daar zij hunne namen niet hebben genoemd, willen wij niet onbescheiden zijn. Dit is zeker, hun geschrift getuigt van veelomvattende geleerdheid, en een' echt wetenschappelijken geest. Men hoort dikwijls zoo van wetenschappelijk onderzoek spreken, alsof het geheel identisch ware met een geleerd onderzoek. Evenwel kan iemand zeer geleerd zijn, zonder waarlijk wetenschappelijk gevormd te wezen, wanneer hem namelijk methode ontbreekt, en takt, om verschillende verschijnselen met een kritisch oog te beschouwen. Hier is geleerdheid en wetenschappelijkheid in hooge mate vereenigd. Naauwkeurig bekend met alles, wat er in het vak, bepaaldelijk der Theologie van het O.T., omgaat, doordrongen van den geest der beste Duitsche schrijvers (men herinnere zich slechts hoffman's Weissagung und Erfüllung, om van vele anderen niet te spreken) verraden de bladen, die ons hier worden aangeboden, overal, dat de Schrijvers hunne stof, om het zoo eens uit te drukken, geheel beheerschen. Dit blijkt uit de gemakkelijkheid, waarmede zij zich mededeelen, en uit de juiste keuze der zaken, die, bij den overvloed van wat zij konden geven, zeer beperkt moet worden. Wij zien dan ook het juiste midden gehouden tusschen het te veel en te weinig, tusschen het overtollige en het onontbeerlijke.
De vertaling geeft zoo getrouw mogelijk het oorspronkelijke terug; voor zoover de duidelijkheid van den zin er niet bij te kort kwam, is zelfs de woordvoeging en het eigenaardige der Hebreeuwsche taal overal wedergegeven, zoodat er over de vertaling dat waas der frischheid ligt verspreid, dat verloren zou gegaan zijn, als de Oostersche schrijvers in een Westersch gewaad waren gekleed geworden. Wij gelooven niet, dat in ons land nog iemand zoo wèl geslaagd is in het getrouw wedergeven van het oorspronkelijke Hebreeuwsch, als de vertaler van joël, en van amos en obadja. Vergelijkt men ook van der palm's overzetting, dan zal een onpartijdig beoordeelaar spoedig bemerken, dat deze zich op verre na zoo getrouw niet houdt aan den oorspronkelijken tekst.

{==214==} {>>pagina-aanduiding<<}

De aanteekeningen zijn niet opgevuld met dorre taalkundige onderzoekingen. De taalstudie is op het studeervertrek beoefend, hier worden de resultaten medegedeeld. Verder wordt alles, wat uit geschiedenis en oudheidkunde licht verspreiden kon, te hulp geroepen, om den zin en de bedoelingen der Propheten duidelijk te maken, zoodat de aanteekeningen inderdaad verklaring zijn. Van daar dat deze overzettingen eene zeer belangrijke en onderhoudende lectuur opleveren; iets dat van zeer weinige commentariën gezegd kan worden.
Hoogelijk moeten wij het roemen, dat de Schrijvers in dit werk, als een wetenschappelijk werk, ook van alle resultaten van wetenschappelijke studie hebben partij getrokken. Daaronder rekenen wij in het bijzonder, dat de eigene namen zulk eene spelling erlangd hebben, als welke hun toekomt, en als het Hebreeuwsche taaleigen noodzakelijk vordert. Twijfelt toch geen deskundige daaraan, dat de naam jehovah eigenlijk jahve moet geschreven worden, dan is het ook billijk, dat deze laatstgenoemde vorm hier gekozen is. Even ongepast als wij het zouden oordeelen, in eene leerrede de spelling jahve te verkiezen, omdat dit, voor ongeletterden vreemde woord, ergernis zou kunnen verwekken, zoo ongepast is het ook, in een zuiver wetenschappelijk werk nog altijd de oude spelling jehovah te volgen, nu deze spelling gebleken is onjuist te zijn. Hetzelfde geldt van de andere namen.
Ook voor het oog is gezorgd, want het kwarto-formaat en de fraaije letter, op het heldere papier duidelijk afgedrukt, lokken als het ware tot lezen uit, en bieden aan het gezigt hier en daar behagelijke rustpunten aan.
In één woord, onze vaderlandsche Theologie mag zich in deze oorspronkelijke en geleerd-wetenschappelijke overzetting en verklaring der kleine Propheten verheugen. Zij is een sieraad onzer Nederlandsche letterkunde, en het smart ons daarom des te meer, dat dit werk zoo anonym verschenen is. De Schrijver of de Schrijvers behoeven waarlijk hun incognito niet te bewaren. Dit werk is

{==215==} {>>pagina-aanduiding<<}
derhalve ook onmisbaar in de Bibliotheek van elk Predikant, die hier op eene waarlijk niet kostbare wijze een' commentaar op de kleine Propheten zich gegeven ziet, die aan de noodzakelijkste behoefte volkomen voldoet.
Wij hopen, dat het tweede stuk spoedig het licht zal zien, dat de Schrijvers (altijd gaan wij uit van de vooronderstelling, dat er meer dan één zijn) tijd en krachten zullen hebben, om hun hoogstbelangrijk werk te voltooijen, en dat zij in de toejuiching hunner landgenooten eenige voldoening mogen vinden voor hunnen voortreffelijken arbeid.





Beknopte aanwijzing van het ongeoorloofde in den doop der kleine kinderen, benevens de weêrlegging van de voornaamste gronden, welke vóór den kinderdoop bijgebragt worden. Door J.E. Feisser, Dienaar van God en Jezus Christus. Te Groningen, bij W. van Boekeren. 1843. In gr. 8vo. IV, 20 bl. f : - 25.

Dat op twintig bladzijden niet zeer grondig over het op den titel uitgedrukte punt kan gehandeld worden is gemakkelijk te begrijpen. De aanwijzing is dan ook zeer beknopt, en de weêrlegging zeer kort. Het stukje is in twee gedeelten gesplitst, van welke het eerste deel eene beknopte doch zakelijke voorstelling bevat van de onderscheidene bezwaren, welke tegen den doop der kleine kinderen in te brengen zijn. A. Stellige schriftuurlijke bezwaren. B. Historische bezwaren. C. Kerkelijke bezwaren. Het tweede gedeelte bevat eene beknopte weêrlegging van de voornaamste gronden, welke vóór den kinderdoop worden aangevoerd. A. Van Hand. XVI:15, welke plaats aldus ontzenuwd wordt, ‘1o. het is nog niet bewezen, dat daarin ook kleine kinderen zullen geweest zijn;’ (de Schrijver had moeten bewijzen, dat in dat huis geene kleine kinderen geweest zijn.) ‘2o. Huis (gezin) wordt in hetzelfde Hoofdstuk, vs. 31, 32, duidelijk aangewezen als bestaande uit zulke voorwerpen, die het

{==216==} {>>pagina-aanduiding<<}
woord reeds hooren en gelooven konden, 't welk van kleine kinderen niet geldt.’ (Liever: als huis, in den zin van huisgezin genoemd wordt, is het niet noodzakelijk, dat men er de kinderen mede onder verstaat, maar moet het uit den zamenhang blijken, welke uitgestrektheid men aan den zin van dit woord behoort te geven. Het gewone spraakgebruik wijst hier den weg. Al kan nu huis in vs. 31 en 32 bezwaarlijk in dien zin worden opgevat, dat de kleine kinderen zijn medegeteld, wat bewijst dat voor vs. 15?) ‘3o. Het spraakgebruik moet naar den aard der zaak gewijzigd worden opgevat,’ (had de Schrijver dit slechts iets vroeger bedacht!) ‘zoo als b.v. wanneer wij zeggen: “ik ben met mijn gansche huis (gezin) ter kerk geweest,” men daar toch geene kleine kinderen van één, twee, of drie jaar onder begrijpt;’ (omdat kleine kinderen van één, twee, of drie jaren niet ter kerke kunnen gaan; maar dat zij niet kunnen gedoopt worden, moet nog bewezen worden.) B. ‘Als men den doop der kinderen wegwerpt, dan wil men hierdoor het Heidendom weêr invoeren, of maakt althans, dat de kinderen als buiten God en Christus opgroeijen.’ Hierop antwoordt de Schrijver: ‘1o. Het Heidendom kan niet weêr ingevoerd worden, want het is nooit weg geweest. Van natuur zijn alle onbekeerde menschen of Joden of Heidenen. Het onderscheid tusschen geloovigen en ongeloovigen komt er slechts wat klaarder door in 't licht,’ enz. enz.; want wij zouden het boekje moeten uitschrijven, om aan des Schrijvers kernachtige redeneertrant niets te kort te doen. C. ‘Men zegt: werd aan abraham de belofte gedaan: Ik ben uw God en uws zaads God; hoe zoude die belofte dan niet evenzeer op de
geloovigen onder het N.T. mogen toegepast worden?’ D. ‘De doop is in de plaats der besnijding,’ enz. Dit houdt de Schrijver voor onbewezen, onbewijsbaar enz. E. ‘De genade (mogt eindelijk nog iemand beweren) zoude dan onder het N.T. minder worden, dan zij onder het O.T. geweest is.’ Ook hiertegen wordt dan het een en ander in het midden gebragt, dat men bij den Schrijver mag nalezen.

{==217==} {>>pagina-aanduiding<<}

Behoudens eens anders beter oordeel, en ieders overtuiging eerbiedigende, meent Ref., dat, moge de Schrijver het een en ander over het niet noodzakelijke, het minder gepaste, of wat dies meer zij, van den kinderdoop niet geheel en al ten onregte gezegd hebben, het ongeoorloofde van den kinderdoop volstrekt niet door hem is aangewezen.


De Ziekten van den Ouderdom en derzelver genezing; door Dr. C. Canstatt. Uit het Hoogduitsch. Algemeen gedeelte. Iste Deel. Te Amsterdam, bij Weitingh en van der Haart. 1842. In gr. 8vo. 176 bl. f 1-80.

Er is gezegd, dat de ouderdom op zichzelven reeds eene ziekte is. Dit mag in zoo verre gelden, wanneer men den ouderdom, in vergelijking met de andere leeftijden, als het tijdperk der afneming van de krachten des ligchaams en ook van die des geestes beschouwt. Hoort men evenwel den ouden cato, in de voortreffelijke verhandeling van cicero over den ouderdom, van dien leeftijd spreken, dan mag dit tijdperk niet als minder bevoorregt gerekend worden. De ouderdom is, volgens dezen wijze, geenszins te achten als het laatste tijdperk, te vergelijken met het laatste bedrijf van een tooneelstuk, hetwelk door een slordig dichter uit overhaasting verwaarloosd wordt, nadat hij aan de voorafgaande meer vlijt heeft ten koste gelegd.
Hoe gunstig men evenwel over den ouderdom moge denken, hij gaat, volgens de inzetting der natuur, den dood onmiddellijk vooraf. Wordt of werd het leven niet in de kracht der jaren uitgebluscht, dan zou de dood toch eindelijk, door voortgaande afneming der krachten en algeheele uitputting, volgen. De oude moet ten laatste sterven, gelijk de rijpe vrucht van den boom valt, of het vuur, bij gebrek aan brandstof, verteert en uitdooft. Bij toenemenden ouderdom neemt de levenskracht af; de zamen-
{==218==} {>>pagina-aanduiding<<}
stelling van het ligchaam kan de invloeden van buiten minder tegenstand bieden, en de werking van het inwendig maaksel geraakt ligt in verwarring en als in zichzelve belemmerd. ‘Eindelijk wordt de zilveren koorde ontketend en de gulden schaal in stukken gestooten en de kruik aan de sprenkader gebroken en het rad aan den bornput in stukken gestooten.’
De ouderdom wordt derhalve een leeftijd, die van zelf meer toezigt en voorzigtigheid vereischt. Dr. canstatt zegt: terwijl men nu de overige leeftijden zoo veel oplettendheid wijdt, schijnt de ouderdom veronachtzaamd te worden. Dit schijnt vooral den lateren tijd ten laste gelegd te kunnen worden; de oudere artsen schenen te dezen meer werk van den ouderdom te maken. Indien men echter de lijst der werken ex professo over de ziekten van den ouderdom, door Dr. canstatt medegedeeld, overziet, dan valt de oogst evenwel niet zoo bijster schraal uit. Hoe men nu daarover denken moge, hij wil zijnen tijd en zijne krachten besteden aan de overweging der ziekten van den ouderdom en derzelver genezing. Zijn voornemen is loffelijk; moge de uitvoering doel treffen!
De inhoud van het algemeene gedeelte, eerste Deel, bevat, na eene korte inleiding, eene lijst van werken en verhandelingen over de ziekten van den grijsaardsleeftijd, welke, zoo als wij reeds opmerkten, niet zoo geheel schraal te noemen is, wanneer men op den inhoud van sommige let. In het eerste Hoofdstuk worden de vragen op den voorgrond gesteld: wat is ouderdom? wat zijn ouderdomsziekten? Na kortelijk het moeijelijke der beantwoording van deze vragen aangetoond te hebben, komt de slotsom hierop neder: Hooge leeftijd is eenzelvig met de involutie zelve!! - De vertaling van dezen 7 den § is daarenboven niet zeer gelukkig te noemen.
Het tweede Hoofdstuk is aan de algemeene Anatomie en Physiologie des hoogen leeftijds gewijd. Hier leert men beter den hoogen ouderdom kennen, dan door het gezegde: hij is eenzelvig met de involutie zelve. De ontleedkunde, de weefselleer ligt ten grondslag van deze be-
{==219==} {>>pagina-aanduiding<<}
schouwing. Dit gedeelte is zeer uitvoerig en naauwkeurig bewerkt.
Het derde Hoofdstuk bevat de waardering van het klimakterisch tijdperk en deszelfs verhouding tot den grijsaardsleeftijd.
Belangrijk is het vierde Hoofdstuk door het Aetiologisch en Hygiaenisch gedeelte. Het is vooral niet onverschillig, dat de in jaren vorderende zijne leefwijze overeenkomstig dien leeftijd inrigte.
In het vijfde volgt eene algemeene beschouwing van de ziekten van den hoogeren leeftijd en derzelver behandeling.
In het zesde, waarmede dit Deel besloten wordt, worden de ziekten der grijsaards en der kinderen vergeleken.
Over het algemeen moet men zijne goedkeuring hechten aan hetgeen de Schrijver over de regeling der leefwijze en de behandeling der ziekten van eerstgenoemden mededeelt. Het boek bevat vele nuttige voorschriften, die door grijsaards met goed gevolg kunnen in acht genomen worden; ook voor den Geneesheer worden er vele doelmatige opmerkingen en wenken in gevonden. - Voor opname, onder anderen bl. 158, hadden wij liever opneming gelezen; voor oplossing, bl. 167, ontbinding; over het geheel eene vrijere vertaling. De drukker zorge, dat er in het vervolg niet zoo vele letters uitvallen, zoo als dit nu in het oog loopende is.





Derde tweetal Brieven over de uitoefening der Geneeskunde in ons Vaderland; geschreven in het jaar 1843 en uitgegeven door J. de Brauw, M.D. te Woerden, enz. Te Woerden, bij C.J. van Leeuwen, Lz. 1843. In gr. 8vo. 68 bl. f : - 75.

Kort na de mededeeling van ons verslag over de brieven van Dr. de brauw werd ons ook dit derde tweetal ter hand gesteld, waarvan wij een beknopt verslag zullen geven.
De vijfde brief is tegen het geschrift van Dr. broers te

{==220==} {>>pagina-aanduiding<<}
Utrecht gerigt. De oorzaak, dat Dr. de brauw de pen tegen Dr. broers opvat, is de mindere bekendheid van Dr. broers; anders zou hij gezwegen hebben: dit gezegde is voor velerlei uitlegging vatbaar. Bl. 6 stelt ons echter eenigzins op de hoogte van des Schrijvers bedoeling met dezen brief, en hij gaat vandaar verder voort, het geschrijf van Dr. broers te ontleden en op zijne beurt toe te lichten. De betwiste, door Dr. de brauw voorgestane punten zijn: handhaving van den stand der vroedvrouwen; ongeschiktheid der vroedmeesters enz. te platten lande, uit hoofde hunner veelvuldige bezigheden, om barenden in gewone gevallen behoorlijk bij te staan. Daar deze brief eigenlijk van een' geheel polemischen aard is, zullen wij dit onderwerp niet verder vervolgen; het blijve aan Dr. broers overgelaten met Dr. de brauw verder te twisten, in wien, zouden wij zeggen, hij zijnen man schijnt gevonden te hebben.
Het onderwerp van den zesden brief is de geneeskundige verzorging der armen, die hier en daar zeker zeer veel te wenschen overlaat. Of deze bemoeijing echter tot de taak der bekende Commissie kon behooren, trekken wij in twijfel. Tot nog toe verzorgt de Staat slechts weinig zulke armen, en wie kan in ons land wetten voorschrijven aan die uit eigene middelen hunne kranke armen verzorgen? De Heer de brauw schijnt nog weinig in aanraking geweest te zijn met administrateuren van zoogenoemde eigene fondsen. Hij moest eens weten, op welke wijze vragen, door de Regering omtrent het beheer van armenfondsen gedaan, beantwoord zijn geworden! Er zouden nog al wat wijzigingen moeten komen in de algemeene bepalingen, waarvan de brauw, bl. 37, spreekt, zoodat de tekst onder alle varianten en noten als begraven zoude worden. Vele zijner redeneringen zijn ook zoo geheel van administrativen aard, dat wij den Geneesheer onbevoegd achten zich daarin te mengen. Hij vermengt te zeer, wat des Geneesheers is, met datgeen, wat alleen het administratief beheer aangaat. Het kon anders wezen; maar wie zal hier veranderen, wat eenmaal tot eene gewoonte is geworden?

{==221==} {>>pagina-aanduiding<<}
Intusschen wij doen gaarne hulde aan de goede bedoelingen van Dr. de brauw, en betreuren het, dat de keus tot Lid der Staatscommissie niet op hem gevallen is, welke eer welligt deze of gene, die Lid der Commissie geweest is, hem gaarne zoude gegund hebben. Wij houden ons evenwel verzekerd, dat hij met zijne financiéle plannen, als onder anderen op bl. 43, evenzeer het hoofd zoude gestooten hebben, als waarschijnlijk de Commissie dit gedaan heeft. Wel valt het gemakkelijk te berispen op eenen afstand; maar het beter maken, hic aqua haeret?






Pleitrede over het wettig voortdurend bestaan van het Domaniaal Tiendregt, bijzonder ten aanzien der zoogenaamde Novaliën in de Provincie Noord-Braband, door Mr. J.F. Mauritsz Ganderheyden, 's Rijks-Advokaat te 's Hertogenbosch. Met een' Brief van Prof. J.R. Thorbecke aan den Schrijver. Te 's Hertogenbosch, bij P.R.D. Muller. 1843. In gr. 8vo. XII en 151 bl. f 1-50.

Ook naar ons inzien, wordt door Mr. ganderheyden overtuigend aangetoond, dat het Domaniale Tiendregt, bijzonder ten aanzien der zoogenaamde Novaliën, niet slechts in Holland, maar geheel het Rijk door, en wel onder anderen ook in Noord-Braband een voortdurend wettig bestaan heeft; ja, dat Art. 25 der algemeene beginselen van de Staatsregeling des jaars 1798, houdende afschaffing van alle uit het Leenstelsel afkomstige regten, het leenroerige tiendregt er onder begrepen, op de in ons vaderland geheven wordende tienden nergens, of bijna nergens, van toepassing is. Immers ook zóódanige tienden, welke de Staat, als opvolger in de regten der Geestelijkheid, verkregen heeft, waren weder van de Vorsten in handen der Geestelijkheid overgegaan geweest, en die Vorsten hieven dezelve oorspronkelijk niet krachtens het Leenregt, maar krachtens overeenkomst met degenen, aan welken zij op die voorwaarde woest liggende gronden ter bebouwing afstonden. Die wijze van uitgifte nu was deels in het oud-Germaansche, deels in het Romeinsche regt, bij de uitgifte der landen van den Keizer of het Rijk aan veteranen, vrije coloni enz. gegrond, en klimt op tot tijden, in welke men van heel het

{==222==} {>>pagina-aanduiding<<}
naderhand ontstane Leenregt nog geen denkbeeld had. Allen Regtsgeleerden, leden van hooge Staatscollegiën en grondeigenaren prijzen wij deze pleitrede aan, omdat daarin de zaak afdoende wordt behandeld, en noodelooze pleitgedingen alzoo zullen worden voorgekomen. Eene schets van den inhoud, zou zij iets beteekenen, zou eene kleine verhandeling worden, en toch het nalezen der pleitrede zelve niet overbodig maken. Al wie in de zaak belang stelt bestudére dus het stuk, gelijk het is.
Doch, al is nu de slotsom gegrond, is zij echter in zeker opzigt niet treurig? Wordt de landbouw door het bestaan der tienden niet gedrukt en in zijne ontwikkeling gestremd? - Wie daaraan twijfelen mogt, leze en herleze in het tweeden deels eerste stuk van het Tijdschrift voor Staathuishoudkunde en Statistiek door Mr. b.w.a.e. sloet tot oldhuis, bl. 15 tot 43 ingesloten, het Rekwest (lees Request) aan Z.M. den Koning aangeboden door landbouwers in Zuid-Beveland, over het afkoopen der tienden of het veranderen derzelve in grondrenten, met eene ophelderende Memorie, waarachter dan nog volgt het niet minder belangrijk Advies van de Commissie van Landbouw in Zeeland.
Volgens Art. 802 van het Burg. Wetb. zijn de bepalingen nopens afkoop van tienden enz. alleen toepasselijk op de zoodanige, als na de invoering van dat wetboek zullen worden gevestigd of voorbehouden; doch daar de landman, naar mate hij zijne tiendpligtige akkers, welke niet onder de rubriek van 802 vallen, verbetert en meer vruchtdragende maakt, ook des te meer moet uitkeeren, zoo drukt die tiendpligtigheid op de nijverheid en verlamt haar, ja, zij schrikt den landbouwer af van het maken van kosten tot eene verbetering van zijn land, die hem bijna niet baten kan, daar hij zelf die kosten mist, en de tiende niet van de zuivere, maar van de bruto opbrengst geheven wordt. Al ware door grondlasten, dijkgeschot, hypotheekrente, daggeld aan arbeiders enz. de waarde van negen schoven bijna verbruikt, de tiende, of bij wijziging de elfde, komt aan den tiendheffer. Het is dus niet slechts 10 pct. van de overwinst, maar 10 pct. van hetgeen een akker onzuiver oplevert, en uit de hem blijvende 9 pct. moet de landbouwer, zonder dat de tiendheffer er in deelt, al zijne uitgaven bestrijden.
Mogt de wetgeving spoedig hierin voorzien! Zoo wel het

{==223==} {>>pagina-aanduiding<<}
belang van den tiendheffer als van den tiendpligtige vordert zulks. Immers, wordt het Advies van de Commissie van Landbouw in Zeeland gevolgd, dan zouden alle tienden in vaste grondrenten, in den geest van art. 799, 4de of laatste lid van het Burg. Wetb., worden veranderd. De tiendheffer weet dan, welke som hij jaarlijks te vorderen heeft, en kon, bij gebreke van betaling, het daarmede belaste land er voor aanspreken; en de landbouwer, wetende wat hij jaarlijks voldoen moet, hetzij zijn akker veel of weinig opbrenge, krijgt uitsluitend belang bij de verbetering van zijnen grond: want hoe meer deze hem oplevert, hoe meer winst hij heeft, zonder daarvoor iets meer te moeten betalen.





Bijdragen tot de kennis van het Muntwezen. Te 's Gravenhage en te Amsterdam, bij de Gebr. van Cleef, 1843. In gr. 8vo. VI en 104 bl. f 1-25.

Nadat de Schrijver, de Heer a. warin, in zijne inleiding kortelijk heeft opgegeven, wat hem tot de uitgave van deze Bijdragen heeft doen besluiten, namelijk de onjuiste denkbeelden, welke bij de meeste, in onze taal, over dat onderwerp geschrevene verhandelingen, worden aangetroffen; deelt hij uit de Economie Politique par joseph droz, de l'Académie Française. A Paris, chez jules renouard, 1829., de beschrijving mede, van hetgeen, volgens dien Schrijver, door Munt moet verstaan worden. Vervolgens deelt hij ook de denkbeelden van droz mede over het papier, hetwelk de munt vervangt, de Wisselbrieven en Bankbriefjes. Hierop volgt eene dusgenoemde Theorie, van den Schrijver zelven, waarin hij alles wat de munt, het geld, de waarde der edele metalen, de wisselbrieven, het pari van den wissel en het papier van crediet betreft, op eene korte en bevattelijke wijze behandelt; terwijl hij zijn boek besluit met in vele opzigten zeer volledige Bijdragen tot de Geschiedenis van het Muntwezen in de Nederlanden, waarin de vroegere Muntstelsels van 1489. 99. 1520. 21. met de meeste juistheid zijn medegedeeld, en waarbij nog 12 tabellen gevoegd zijn, waarin de benamingen, gehalte, gewigten en waarde worden gevonden, der in de opgenoemde jaren in de Nederlanden in gebruik zijnde munten.
Na deze korte inhoudsopgave van genoemde Bijdragen,

{==224==} {>>pagina-aanduiding<<}
zij het ons vergund eenige kleine aanmerkingen mede te deelen, welke ons bij eene aandachtige lezing zijn voor den geest gekomen.
Op bl. 15., alwaar droz spreekt van de wijze, waarop wij aan vreemde natiën de ons toegezondene koopwaren met onze boter, kaas, slagtvee enz. betalen, eindigt hij deze redenering met de woorden: ‘op die wijze betalen wij altoos onmiddelijk of middelijk met producten van onzen grond en van onze nijverheid’ Het verwondert ons, dat de Heer warin, welke op verschillende plaatsen den tekst van droz met gegronde aanmerkingen of vermeerderingen verrijkt of verbeterd heeft, ook op deze plaats niet heeft opgemerkt: dat wij immers den vreemden ook met voortbrengselen van onze kapitalen (coupons), met onze kapitalen zelve (vreemde effecten, enz.) en eindelijk met aandeelen in den inlandschen eigendom (inlandsche effecten, aandeelen in binnenlandsche ondernemingen, enz.) voldoen. Ook kan het omgekeerde plaats hebben, hoe zijn wij anders weleer aan zoo vele schuldvorderingen op vreemde natiën gekomen? In de 2de noot op bl. 30. geeft de Schrijver de reden op, waarom in Nederland sedert vele jaren de besnoeide munt ‘uit nood als goede munt wordt aangenomen.’ Naar onze meening bestaat de reden, waarom het gesnoeide en gesleten geld in ons vaderland boven de waarde aangenomen wordt, die men er in gewone gevallen aan zoude toekennen, voornamelijk in de ongewoon groote hoeveelheid nieuw en voornamelijk goud geld, dat hier gestadig sedert jaren is aangemunt. - Vergelijk hetgeen smith opgeeft als reden van de instandhouding der waarde van het Engelsche zilvergeld, op pag. 42. van het Report from the secret committee on the expediency of the Bank resuming cash payments London. clement, 1819.
Onder de opgegevene redenen op bl. 55-57, waarom eene munt, welke noch uit goud, noch uit zilver, noch uit eenig ander tot heden bekend voorwerp tot muntgebruik, vervaardigd was, ten eenemale ongeschikt moet geacht worden, hadden wij nog gaarne deze opgegeven gezien. Zulk eene munt zoude niet alleen aanvankelijk bij derzelver verschijning van eene onzekere waarde zijn, maar zij zoude er nimmer eene bekomen. Eene munt moet bestaan in eene zaak die waarde heeft, zelfs ook dan nog, al wordt zij niet tot munt gebruikt.

{==225==} {>>pagina-aanduiding<<}

Niettegenstaande deze kleine aanmerkingen, zijn wij verpligt den Schrijver onzen dank te betuigen, voor zijne nuttige en allezins aanprijzingwaardige, veel omvattende bijdragen, aangaande de grondig-heldere kennis eener zaak, waaromtrent wij het met den Schrijver toestemmen, dat nog zoo vele dwaalbegrippen bestaan, welke grootendeels veroorzaakt worden, door dat men van kindsbeen af met geld omgaat, en zich alzoo practicale denkbeelden vormt omtrent eigenschappen, die voor geene andere, dan voor eene afgetrokken beschouwing vatbaar zijn. Men koopt en verkoopt voor geld en oordeelt al spoedig, dat geld het onmisbaarste is om datgene te verkrijgen wat men mist; terwijl men geheel uit het oog verliest, dat de begeerte zich eigenlijk nooit naar geld, maar slechts middellijk daarnaar uitstrekt, om eindelijk andere zaken te bekomen. Bezit is de eindbedoeling. De dubbele ruil, die sedert de invoering van de munt in zwang is gekomen, strekt slechts om de ruilingen gemakkelijk te maken. Het geld behoudt geene waarde of nut meer, zoodra de gelegenheid om te ruilen ophoudt.





Gedenkschriften tot opheldering der Nederlandsche Geschiedenis, opgezameld uit de Archiven te Rijssel, en op gezag van het Gouvernement uitgegeven, door Mr. L.Ph.C. van den Bergh. Te Leiden, bij S. en J. Luchtmans, 1842. In gr. 8vo. XXXIV en 379 bl. f 3-40.

Mr. van der bergh, een diepvorschend en ijverig beoefenaar der vaderlandsche taal en geschiedenis, deed in 1838, op gezag van ons Gouvernement en gedurende meer dan zeven maanden, eene charterreize door Frankrijk, waarvan in 1839 een onderhoudend verslag is uitgegeven bij den Geleerden j.a. nijhoff te Arnhem, hetwelk in onze Letteroefeningen voor 1840, D. I. bl. 334, loffelijk werd aangekondigd door een' geleerde, die boven anderen ten deze tot beoordeelen bevoegd kan worden geacht. Deze aankondiging eindigde met den wensch: ‘dat de Heer van den bergh ons spoedig moge onthalen, op een uitgezocht gedeelte der vruchten zijner ijverige nasporingen.’ Aan dien wensch nu is reeds op het eind van 1842, door de uitgave der bovengenoemde Gedenkschriften uit de Archi-
{==226==} {>>pagina-aanduiding<<}
ven van Rijssel voldaan geworden. Zij zijn aan Zijne Majesteit Koning willem II opgedragen, als op gezag van het Gouvernement zijnde uitgegeven.
Eene Inleiding, in den trant van den Heer groen van prinsterer, volgt deze opdragt op. In dezelve wordt eerst het een en ander omtrent de Archiven te Rijssel herhaald, wat men wel reeds uit het genoemd verslag had leeren kennen, doch dat hier, volledigheidshalve, toch ook niet ontbreken mogt. Daarna wordt, om de historische waarde dezer gedenkstukken te doen uitkomen, derzelver inhoud kortelijk opgegeven. Omtrent het eerste verwijzen wij naar de aangehaalde Letteroefeningen: omtrent het laatste zullen wij hier onze meening moeten uiten.
‘Dit eerste deel (zegt de Schrijver bl. XV.) bevat de gedenkstukken, welke het tijdvak vóór de vestiging der republiek betreffen, en roert vooral de Geldersche en Hollandsche Geschiedenis aan,’ en bl. XVI. ‘Het belang der hier medegedeelde stukken is grootendeels factisch, d.i. die stukken dienen vooral tot opheldering der gebeurtenissen of van bijzonderheden die daarbij plaats gehad hebben; maar tevens, en dit is misschien niet geringer te schatten, kunnen zij strekken om de personen, die in de Geschiedenis uitmunten, beter te leeren kennen, en meer nog om in den maatschappelijken toestand des lands in te dringen.’ Wij beamen dit ten volle. De oudste tijden hebben intusschen van de 134 Gedenkstukken een sober deel ontvangen. Een stuk is er uit de XIde eeuw; één uit de XIIde en één uit de eerste helft der XIIIde. No. 4, dagteekent reeds Mei 1250, zijnde de borgbrief der Bisschoppen van Kamerijk en Chalons, voor margareta van Vlaanderen en ten behoeve van zekeren wolfard en andere Zeeuwsche heeren, omtrent welken de vroegere Referent in de Letteroefeningen vermoedde, dat hij gerustelijk zou kunnen worden achtergehouden, omdat hij van dien eenen borgtogt toch niet meer licht over de zaak verwachtte. Wij achten dien evenwel de plaats, welke hij hier beslaat, volkomen waardig, ofschoon de Heer van den bergh deszelfs waarde niet bepaald doet uitkomen. In de bekende stukken staan trouwens de Walchersche Edelen petrus van souburg en gillis van coukerke op den voorgrond; hier komt de Zuidhollandsche wolfard van maalstede (want dat deze bedoeld wordt lijdt geen twij-
{==227==} {>>pagina-aanduiding<<}
fel) vooraan. In hem zien wij intusschen ook, hoe sommige der Zeeuwsche edelen in eenen voor die tijden moeijelijken toestand verkeerden, als
leenmannen zijnde van beide vorsten. Deze wolfard heet toch in een' brief van margareta van 1252, ‘dilectus et fidelis Dominus wulfardus Dominus de Wastina et de Maalstede,’ (miraeus III. 113.) Hij bezat, behalve het Personaatregt te Hulst, bezittingen aldaar en te Saftinge; en hij was alzoo een Vasal van de Vlaamsche Gravin (kluit II. 541). De Heer van den bergh zegt, bl. 143. aant. 2., ‘dat het huis van dien naam (Maalstede) ligt bij Capelle in Zuidbeveland.’ - Het lag eenmaal bij Kapelle en Biezelingen, doch volgens de latere beschrijvingen van Zeeland is het vóór vele jaren afgebroken. No. V. bl. 10. is een Arbitraal vonnis in den twist tusschen de Bisschoppen van Utrecht en Doornik, van 22 Oct. 1264, hetgeen inzonderheid waarde heeft voor de beoefenaren van Neêrlands oudste kerkgeschiedenissen en dezer kennisneming verdient, ofschoon er veel locale kennis met de vier ambachten en dezen aangrenzende streken zal worden vereischt om de waarde te schatten. De hier noodzakelijke ophelderingen ontbreken trouwens. Wij vinden slechts ééne aanteekening, zijnde bl. 10 (5.) Chaveting, en deze is eene zeer armoedige, alhoewel er bl. 144. (3.) naar teruggewezen wordt.
‘Voor de 11de en 12de eeuw (zegt de Schrijver vervolgens XVII.) leveren onze oorkonden verder niets op; wij stappen dus in eens over tot de laatste helft der 13de eeuw (welke alzoo begint met 1265?), toen de groote gisting, die de twee vorige eeuwen kenmerkte, geheel bedaard was en een nieuwe orde van zaken stand gegrepen had, die op het leenregt gevestigd was.’
‘Die laatste helft der 3de eeuw wordt hier te lande gevuld door twee merkwaardige gebeurtenissen: den oorlog om het bezit van Limburg, tusschen den Grave van Gelder en den Hertog van Braband; en de twisten over Zeeland tusschen de Graven van Vlaanderen en Holland.’ - Niet minder dan 62 gedenkstukken, op deze twisten betrekking hebbende, worden hier medegedeeld, en strekken tot opheldering van veel van datgeen, wat na de mededeelingen van bondam, van spaan en nijhoff voor Gelderland, en van kluit enz., voor Zeeland, nog duister was gebleven. - Hoe intusschen de Heer van den bergh kan spre-
{==228==} {>>pagina-aanduiding<<}
ken ‘van den tegenstand des Zeeuwschen Adels en der vrijen ten platten lande tegen het leenstelsel;’ is ons niet regt duidelijk; vermits hij er onmiddellijk op laat volgen, dat zij ‘de aloude volksregten’ gehandhaafd wilden. De Zeeuwsche heeren der XIIIde eeuw traden waarlijk niet op ter handhaving van de regten des Volks. Zij streden voor de regten des Adels, en deze werd door de Vlaamsche Vorsten gerugsteund, omdat dezer belang zulks medebragt. Deze latere twisten hongen zamen met de vroegere. De Hollandsche Graven wilden ook in Zeeland steden en burgerijën; want dáár waren er geene, behalve Middelburg en Zierikzee. Willem, de Roomsche Koning, had aan Domburg en West-kappel de aloude regten hergeven; dit werd in 1250 niet erkend en herroepen. Graaf floris wilde in 1288, ter fnuiking van der Edelen wat al te groote magt, ook Brouwershaven
en Vlissingen in de rij der steden doen optreden. Nieuw misnoegen. Graaf floris hield evenwel vol, en ‘omdat hij weigerde te beteren, wat hij tegen de costumen des lands gedaan had,’ zochten nu zijne zelfzoekende Edellieden hulp bij den op Zeeland azenden vreemde, onder voorwaarde evenwel, dat hij de heeren in Zeeland den baas zou laten spelen, blijkens No. 22 en 23 dezer Gedenkschriften. Van renesse en van borsselen, als hoofdbelanghebbende in beooster en bewester Schelde, staan in 1289 op den voorgrond. Toen het in 1250 alleen bewesterschelde gold, vonden wij van coukerke en van souburg voor Walcheren en van maalstede met van everingen voor Zuidbeveland, vermits er geen van borsselen was, die een vereenigingspunt leverde.
No. 68 dezer Gedenkstukken is belangrijk voor de kennis van den Hollandschen adel in dien tijd: de Heer van den bergh heeft de waarde van het stuk verhoogd door zijne aanteekeningen. - Wij kunnen hier niet alles aanstippen en springen dus over tot No. 84-97., betrekking hebbende op de Hoeksche en Kabeljaauwsche twisten, waarvan No. 97. (bl. 198-240) in ons oog verreweg het merkwaardigste is. Het is in het Fransch geschreven en draagt het opschrift: Verhaal van den oorsprong der H. en K. twisten; zijnde blijkbaar het opstel van een bezadigd en der zaken kundig tijdgenoot, der partij van margareta toegedaan. Met het eerste stuk in deze reeks, No. 84, zijn wij intusschen verlegen. Het opschrift is: Vertrouwelijke brief van eenen onge-
{==229==} {>>pagina-aanduiding<<}
noemden aan Keizer lodewijk IV. Over den staat van zaken in Holland en Zeeland. Van den bergh zegt bl. 163. ‘droeg de brief overigens niet alle teekenen van echtheid, hij zou mij deswegens (t.w. de vreemde voorslagen) verdacht voorkomen.’ Ref. die ‘teekenen van echtheid’ niet kunnende beoordeelen vermits zij niet opgegeven zijn, meent nog andere bewijzen van verdachtheid te vinden, zoo in de taal als in den inhoud. Intusschen staat Prof. tijdeman aan de zijde van den Heer van den bergh, (ofschoon beiden het niet eens zijn omtrent den vermoedelijken Schrijver) en dit vermeerdert natuurlijk den schroom om van deze heeren te verschillen, want des Hoogleeraars veel weten gepaard met behoedzaamheid in het oordeelen zijn wereldkundig. Mogten evenwel de blijken van echtheid, met welker mededeeling de heer van den bergh onze geschiedvorschers aan zich verpligten zal, voldoende zijn, dan
is de brief in meer dan een opzigt gewigtig, zelfs om der voorstellen wil, want deze zijn zóó vreemd niet, of zij kunnen zeer goed verklaard worden bij eenen helderen en ver vooruitzienden kop, zoo als de beaumont, dien van den bergh voor den Schrijver houdt. - Uit de aanteekening op bl. 160. is intusschen blijkbaar, dat de Heer van den bergh een vreemdeling is in onze zeegaten. Indien toch de brief echt is, kan hij niet wel vóór kersmis geschreven zijn; want vroeger is er geen vooruitzigt, dat vorst en ijs het binnenloopen op de Zeeuwsche stroomen zullen verhinderen. Doorgaans heeft dit eerst plaats in Januarij. - Hierin zou men zelfs eene reden van niet verzending zoeken kunnen, dewijl margareta reeds 15 Jan. 1346. met deze landen beleend werd.
Voor de volgende tweehonderd jaren zijn de mededeelingen, welke wij hier ontvangen, noch vele, noch van zeer groote waarde. Men vindt ze sub. No. 98-116. en zij zullen, gedeeltelijk nog, eerst later beoordeeld kunnen worden. De hierop volgende stukken No. 117-121. en inzonderheid de drie laatste, acht Referent evenwel weêr hoogst belangrijk, want deze bevatten de advisen van courteville en hopper, bij Spanjes Koning ingeleverd, met aanwijzing van de manier, waarop de Nederlanden voor Spanje behouden konden worden, en het verhoor van del rio. Wij zeggen er alleenlijk van: had men deze aanwijzingen en raadgevingen gevolgd, de uitkomst zou wel eene andere

{==230==} {>>pagina-aanduiding<<}
zijn geweest. Volgens deze zouden namelijk de bewegingen bestreden zijn geworden, niet met strengheid en geweld, door eenen raad van beroerten en door vreemde benden, maar met kwijtschelding en volksvermaken, gepaard met ambten en belooningen aan de aanzienlijken; en wie gevoelt niet de vereenigde kracht van deze? Die dagen met hetgeen zij opleverden kunnen ten spiegel verstrekken voor alle latere regeringen. Toegevendheid wint harten, die door hardheid verbitterd worden en tot uitersten gedreven. Wijsheid gebiedt te behouden wat goed is; maar zij gebiedt tevens het onhoudbare en door den tijd versletene los te laten. Mogten onze regenten van deze dagen dit inzien en ter harte nemen!
No. 122-134 bevatten brieven over de belangen der Nederlanden, tusschen 1568-1598 geschreven, die hier hunne plaats verdienen.
Van bijzondere aanmerkingen op de aanteekeningen des Heeren van den bergh, hoedanige wij er eenige hebben, onthouden wij ons. Zij, voor wie het werk geschreven en uitgegeven is, kunnen ze zelve maken; voor onze leesgezelschappen is dit boek waarlijk niet bestemd; en wij willen ook aan jongelieden, die, zonder eigenlijke kennis van zaken te bezitten, toch gaarne den geleerde uithangen, geene gelegenheid geven, om de uitgave van een boekwerk te schaden, welks voortzetting wij in het belang der wetenschap hartelijk wenschen.


Dichterlijke Mengelingen van eenige nog levende Vaderlandsche Dichters en Dichteressen, bijeenverzameld door G.A. Noy, ten behoeve van eenen ongelukkigen Jongeling te Zutphen. Te Utrecht, bij S. Alter. 1843. In gr. 8vo. 103 bl. f 1 - :

Het doel van de uitgave dezer Mengelingen ontwapent de kritiek. Het bundeltje werd uitgegeven om mede te werken ter verzachting van het lot eens ongelukkigen jongelings, die, aan jicht lijdende, ter herstelling daarvan, naar de baden heeft moeten reizen, en ten deele, zoo als blijkt, genezen is. Verscheidene inteekenaars hebben de uitgave bevorderd, hoewel hunne namen, ter besparing van kosten, vóór het werkje niet zijn geplaatst. De namen der

{==231==} {>>pagina-aanduiding<<}
nog levende vaderlandsche dichters en dichteressen hoorden wij zelden of nooit noemen; maar daarom toch konden hunne zangen, als de parel in de schelp verborgen, onbekend van uitstekende waarde zijn. Ach, kon Rec. het zeggen! Wij treffen hier de dichters kikkert, botbergen, van elk, stemfoort, chatelain en de dichteresse boëseken aan, en vinden ook proeven van het talent des verzamelaars.
De oorspronkelijke, zoo wel als de vertaalde stukken, beteekenen niet veel. De meesten ontberen de eerste vereischten van het werktuigelijke der poëzij niet alleen, maar zijn, in gang en versificatie, denkbeelden en constructie, zeer povertjes. Het werkje werd der Redactie gezonden, en daar zij hare plaatsruimte nuttiger kan besteden, zoo moet Rec. kort zijn, en geeft ter beoordeeling, of er wel lof kan gegeven worden aan stukjes, die dergelijke leemten en gebreken hebben; de proeven zijn maar voor de hand weg gegrepen:

Bl. 23:

Ja alles baarde schrik aan de onstelde oogen 
De ochtendschemering blindt het gezigt niet meer. 


Bl. 25:

Moog God, die op zijn troon, met welgevallige ooren, 
De lofgezangen hoort, die 't scheps'lenheir Hem zingt 
Te midden van den toon van duizend, duizend koren, 
Die uit het water, bosch, tot zijnen zetel dringt, 
Uw vroom en diep gepeins goedgunstig onderscheiden 
Zijn klanken, de weêrklank zijn van 't Godgewijd gemoed, 
Hij zeggen, als om strijd 't al Hem zijn dank komt wijden, 
De stroom vermeldt mijn lot; 't insekt stemt met den vloed. 


De Dichter geeft syllaben genoeg. Wij onthouden ons van aanduidingen.
Nog eene proeve van het romantische, eenigzins voor Rec. in nevelen gehuld.

Toen de Vorst: ‘welaan! mij baarde 
Ontrouw, liefde bittre pijn, 
Echter wil ik menschlijk zijn, (dat 's braaf!) 
Roep hem, dien ik 't leven spaarde!’ 
Daar genaakt de vrijverklaarde enz. 


Zóó heeft langbein het zeker niet.

{==232==} {>>pagina-aanduiding<<}

Bl. 34. Doch de oppervorst, van 
{== afbeelding 	==} {>>afbeelding<<}
    
 heldre stroomen

en meer andere lamme regels, die Rec. met eene lijst van taalfouten en misstellingen in het plaatsen van leesteekens zoude kunnen vermeerderen, doch punctum.
Rec. verblijdt zich, dat de baden den jeugdigen kranke versterkt en gedeeltelijk genezen hebben, hoopt, dat eene volkomene herstelling spoedig moge volgen, en besluit met den raad, dat, wanneer de Dichters van Jutphaas, Amerongen en Wageningen, die hier optreden, zich bij vernieuwing bij het publiek aanmelden, zij vooraf eens een reisje naar den Parnassus maken, en zich baden in de Hippocrene; ten einde, van alle zwakheden, stram- en stroefheden genezen en waarlijk door den hoefslag van Pegasus geraakt, als apollo's te voorschijn te treden, om iederen marsyas, die met hen in de kunst zoude durven wedijveren levend te vil...? neen! - den mond te stoppen.


Schetsen uit de Pastorij te Mastland. Ernst en luim uit het leven van den Nederlandschen Dorpsleeraar. Te Schoonhoven, bij S.E. van Nooten. 1843. In gr. 8vo. 336 bl. f 3-25.

Wij verheugen ons zeer, dit boek te mogen aankondigen en aanbevelen. Het is een werk, dat van fijne menschenkennis getuigt, en waaruit veel levenswijsheid te leeren is. Zeventien schetsen laten ons een blik slaan in het leven van de dorpspastorij en haren bewoner. Zij dragen de volgende opschriften: de schrijver op zijn studeervertrek, de intrede, nadere kennismaking of de primaten van het dorp, de rentenier van het dorp, mijn eerste kanselwerk, de haan, de winter buiten, de ringbroeders, het huisbezoek, mijn kleêrmaker en mijn smid, het aannemen van lidmaten, armenzaken, het sterfbed, de catechisatie, armoede, het bezoek, onverwacht besluit.
Toen wij deze schetsen voor de eerste maal in handen namen, vraagden wij ons zelven af, of de titel niet beter aldus zoude geluid hebben: Ernst en luim uit het leven van een' Nederlandschen Dorpsleeraar. Toen wij de schetsen gelezen hadden, zagen wij onze dwaling in, en moesten erkennen, dat de titel met wijsheid gekozen, en met juistheid

{==233==} {>>pagina-aanduiding<<}
uitgedrukt is. Wij zien ons toch den Nederlandschen dorpsleeraar naar het leven geschilderd, zoodat ieder dorpsleeraar hier vele trekken zijner beeldtenis zal wedervinden. Nadat ons de Schrijver op zijn studeervertrek verplaatst, en ons daar berigt heeft, wat gewoonlijk in eene voorrede wordt medegedeeld, schetst hij ons achtereenvolgend den dag zijner plegtige bevestiging en intrede als leeraar, het karakter der voornaamste ingezetenen van het dorp, de kleingeestigheid van sommige dorpsbewoners (dit toch scheen ons het doel te zijn, dat de Schrijver zich moest voorgesteld hebben met de zesde schets, de haan, welke ons minder beviel dan de overige) het winterleven buiten met deszelfs lief en leed, al het aangename en onaangename, moeijelijke en lastige, dat den dorpspredikant in verschillende omstandigheden wedervaart, alles in eenen onderhoudenden vorm voorgedragen. De gemakkelijkheid en eenvoudigheid, met welke de Schrijver zich uitdrukt, dragen niet weinig bij, om den rijkdom van zaken, die hij behandelt, te meer te doen uitkomen. De wenken, die hij geeft omtrent prediken en predikwerk, de schildering der karakters van ultra's, de tafereelen die hij ophangt van de verschillende ontmoetingen, die de dorpspredikant bij het ziek- en sterfbed, in de hut der armen, in de catechisatie-kamer, in de pastorij van ringbroeders enz. enz. heeft, zijn zóó naar het leven, getuigen zóó van de juistheid, waarmede de Schrijver oordeelt over personen en zaken, dat wij het niet genoeg zouden kunnen bejammeren, indien dit boek niet in aller handen was.
Maar vooral zij het een handboek voor dorpspredikanten en kandidaten tot de H. Dienst. De eersten zullen hier menigen wijzen raad, menigen behartigingswaardigen wenk vinden; de laatstgenoemden zullen zich hier een' ervaren raadsman en een' trouwen gids in menig moeijelijk geval gegeven zien. Het is waar, die zich heerlijke idealen heeft gedroomd van zijne eerste standplaats, die zich prachtige luchtkasteelen heeft gebouwd, die liefelijk droomt van het leven in de dorpspastorij en het herderlijk werk onder de kinderlijk eenvoudige landlieden, zal hier menigen droom leeren kennen als niets meer dan een droom, zal menig luchtkasteel in een' puinhoop, of ten minste in een zeer gewoon alledaagsch huisje zien veranderen. Maar dit is misschien heilzaam. Deze vroege ontwaking zal misschien menige dwaling voorkomen. - En indien stadsbewoners be-
{==234==} {>>pagina-aanduiding<<}
geerig zijn te weten, hoe de Nederlandsche dorpspredikant leeft, en zich beweegt te midden zijner kudde, hij zal zich dit in een romantisch kleed naar waarheid zien voorgesteld; - hij zal, evenmin als de ambtgenooten en aanstaande ambtgenooten van Mastlands leeraar, deze schetsen, niet zonder geleerd en gesticht te zijn, uit de handen leggen.
Wij meenen dit werk het best te zullen waardeeren, wanneer wij het beschouwen als een praktisch handboek voor de cura pastoralis, mits men, al wat er vervelends, eentoonigs, oppervlakkigs, of wat van dien aard bij mogelijkheid aan het denkbeeld van een handboek zou kunnen gehecht worden, zoo ver mogelijk van zich verwijdere. Neen, het is een gulden boekske, dat het beeld van den herder en leeraar op een Nederlandsch dorp met een levendig coloriet teekent. Eene fiksche hand heeft de pen bestuurd, die hier de schetsen vervaardigde, en wat de theologant in schaduwtrekken aan de Academie op collegiën zich heeft zien voorstellen, wordt hem hier in breede, naar het leven geteekende, sprekende beelden en tafereelen voor oogen geschilderd.
Zoo oordeelt Ref. over dit boek. Het zou hem smarten, indien hij des Schrijvers bedoeling verkeerd had begrepen, en indien lezers, die in romanlectuur meer behagen scheppen dan in de voorstelling, naar het leven en naar waarheid, van wat den dorpspredikant wedervaart, van wat hij te verrigten heeft, van wat hij doet, zich nu voelden afgeschrikt van deze schetsen. Het romantische gewaad, waarin de Schrijver zijne opmerkingen gekleed heeft, maakt de lectuur van dit werk voor allerlei lezers tot eene allerinteressantste uitspanning, zoodat wij ieder, die niet met Mastlands leeraar eene nadere kennismaking heeft aangeknoopt, moeten aanraden, dat hij zich spoedig met Z. Eerw. bekend make. En als nu Mystères en Verborgenheden aan de orde van den dag zijn, is het dan niet natuurlijk, dat ook de dorpsmysteriën meer bekend moeten worden, en het dorpsleven in zijne fijnere schakeringen de aandacht ook van stadsbewoners tot zich trekken moet?
Bij eene aankondiging behoort welstaanshalve ook eene aanmerking op het werk. Wij hebben moeite gedaan om er eene te vinden. Zij is deze. Op bladz. 88 lezen wij dit gesprek:
‘Weet gij het al? Het geheele dorp is er vol van!’

{==235==} {>>pagina-aanduiding<<}

‘Wat, wat dan?’
‘Daar is een haan gedood, denk eens, met moedwil vermoord!’
‘Nu, wat is dat?’
‘Wat het is? Wel het was des burgemeesters haan!’
Wie zegt ooit - ‘wel, het was des burgemeesters haan!’ Negen en negentig van de honderd zullen zeggen: ‘Wel, het was de haan van den burgemeester.’ In de dagelijksche zamenleving hoort men nooit eene dergelijke woordvoeging. Dit onnatuurlijke valt te spoediger in het oog, omdat de Schrijver anders de personen, die hij ten tooneele voert, zoo natuurlijk laat spreken. Dit is echter het minst hem gelukt, waar Z. Eerw. ons den spreektrant zijner echtgenoote schildert. Wij gelooven, dat H. Eds. beeld in dit opzigt waarlijk niet geflatteerd is, daar de Schrijver H. Ed. wel iets natuurlijker had mogen laten spreken.
En hiermede wenschen wij den Schrijver geluk met zijne schoone proeve. Ware Mastland nog in het bezit van haren wijzen leeraar, en meer in onze nabuurschap, wij zouden den kundigen nabuur spoedig bezoeken, om Z. Eerw. hartelijk de hand te drukken.
De uitvoering van het werk verdient allen lof. De burgemeester op het titelblad maakt een goed effect.


Hembijse en Willem van Oranje. Een Verhaal uit het begin der XVIde Eeuw. Iste Deel. Te Utrecht, bij L.E. Bosch en Zoon. In gr. 8vo. 429 bl. f 3-50.

Wij hebben hier voor ons het eerste deel van een verhaal uit den aanvang der voor Nederland, vooral zoo gedenkwaardige zestiende eeuw; waarin de Schrijver twee voorname personen, die in de geschiedenis vermeld worden, tegen over elkander schijnt te willen stellen, namelijk Jonker jan van hembijse, die gedurende eenige jaren in Gent eene zoo belangrijke rol speelde, en onzen willem van oranje. In het eerste deel, 't welk onder den afzonderlijken titel van: de Volksleider wordt uitgegeven, is hembijse op den voorgrond gesteld in zijne denkwijze en handelingen, zoo wel in die, welke hij alleen en ten eigen bate, als andere, welke hij aanvankelijk met den Heer van de kethulle gezamentlijk en bij onderlingen bate heeft ondernomen.

{==236==} {>>pagina-aanduiding<<}
Slechts aan het slot van dit eerste deel treedt Oranje meer handelend op. Waarschijnlijk stelt de Schrijver zich voor, om in het tweede deel de denkwijze en de gedragslijn van den grooten man, in het algemeen belang, daartegen over te stellen in bijzonderheden. De Schrijver verplaatst ons in de jaren 1577-1579, toen, weinig tijds na de Gentsche bevrediging, eenige onverdraagzame en heethoofdige Protestanten en woelzieke eigen voordeel beoogende Edellieden zich onderwonden, om onder schoonschijnende redenen den geloofsvrede te verbreken, oproer te verwekken, en door eene omkeering van zaken zich zelven te verheffen. Hembijse en rijhove, Heer van de Kethulle, zijn, even als de onruststokende dathenus zoodanig geteekend, als de geschiedenis ons dezelven leert kennen. Men behoeft hooft slechts na te slaan (uitgave van zijn I Deel, bl. 141, I Deel, bl. 201, seq. en bl. 370), om overtuigd te wezen, dat de karakterschets getrouw is. Wat de voordragt der zaak zelve betreft, ook deze is geschiedkundig getrouw. De meeste hier medegedeelde voorvallen worden vermeld door den Raadsheer van der vijnckt (des troubles des Pays-Bas. Brux. 1812. Tom. II, p. 42. 6 seqq. et Tom. III, p. 1. seq.), en andere geschiedschrijvers vermelden sommige van dezelven min of meer omstandiglijk. Daar de Schrijver nu en dan verwijst naar de aanteekeningen hierachter, die er echter niet te vinden zijn, zullen wij die waarschijnlijk aantreffen achter het tweede Deel; en zal het dan gemakkelijk zijn om na te zien, welke bronnen door den Schrijver zijn geraadpleegd of gevolgd. Hoewel het werk goed geschreven is, komt het ons echter voor, dat de Schrijver zijnen arbeid eenigzins meer had moeten nazien, om eenige leemten weg te nemen, die hier en daar gevonden worden. Zoo beviel ons minder het gesprek van den ouden livereibediende met Mevrouw
van der kethulle, (bl. 33 en volg.) Ook trof ons de wijze, waarop het gesprek tusschen hembijse en oranje wordt gehouden, en wat de Schrijver ten deze beweerd gezegd te zijn. Evenzeer meenen wij te moeten betwijfelen, of het gesprek aan den maaltijd, door bussaert van hembijse, een' neef van Jonker jan, op een kasteel gehouden met zijne gasten, niet aan velen stuitend zal voorkomen; dit zal althans, naar onze meening, wel zeker het geval zijn met hetgeen geschreven staat onder het Hoofdstuk Verleiding. Wij merken op, dat het verhaalde op bl. 33,

{==237==} {>>pagina-aanduiding<<}
omtrent de wreede schéiding, welke adriaan van zijne geliefde margaretha verwijderd houdt, met het gestelde op bl. 82 en 85 moeijelijk valt te rijmen. Even zoo laat de Schrijver, op bl. 296, adriaan zich met een ontbloot rapier vol geestdrift tegen de soldaten stellen, die zijn' vader willen gevangen nemen; terwijl op dat zelfde blad, ter gelegenheid van hetzelfde voorval, eenen geruimen tijd later, bij de poging om zijn' vader weg te voeren, adriaan eerst uitroept: ‘Gij zult mijnen vader niet wegvoeren,’ en den degen trekt. Wat daarentegen de karakterschildering van hembijse, van rijhove en van adriaan betreft, daarbij vallen zoo vele schoonheden in het oog, dat men den Schrijver eenigermate vergeven kan, dat hij zich heeft laten wegslepen door den schrijftrant der hedendaagsche Fransche school, in het te naakt voorstellen van de hier boven aangehaalde tafereelen van den Maaltijd en der Verleiding. Gaarne willen wij gelooven, dat de Schrijver de waarheid heeft gezegd, en dat hij daaraan is getrouw gebleven, doch wij mogen die uitgewerkte en tot in bijzonderheden afdalende beschrijvingen van dergelijke tooneelen niet goedkeuren, ofschoon men in Frankrijk zeer daarmede ingenomen wezen moge. Jammer is het, dat de Schrijver niet beter heeft gezorgd voor spelling en voor zuiverheid van druk, want wij zouden eene breede lijst kunnen leveren van feilen, die wel niet alle voor drukfeilen zijn aan te zien. Zoo vindt men, bl. 222 en 224 wagchelend voor waggelend; bl. 249, kruischte voor kruiste; bl. 284, vederbosschen voor vederbossen; bl. 326, vlaschten voor vlasten; bl. 328,
noch voor nog; en omgekeerd bl. 416, nog voor noch, enz. Wij deelen deze aanmerkingen mede niet uit vitlust, maar met het doel, om den Schrijver toch vooral aan te sporen, om bij het uitgeven van volgende werken naauwlettend al het geschrevene over te zien en op elkander te doen sluiten, om zooveel hij vermag zich aan te strengen, om het overplanten van de manier van schrijven, naar den hedendaagschen smaak in Frankrijk, op onzen bodem te helpen weren, en zooveel hij vermag niet het zijne toe te brengen, dat die verderfelijke plant bij ons wortel vatte. Wij hopen, daartoe in staat gesteld wordende, bij een verslag over het vervolg van dit werk, den Schrijver te zullen mogen geluk wenschen, dat hij er in geslaagd is om willem van oranje waardiglijk over te stellen tegen eenen hembijse; en den

{==238==} {>>pagina-aanduiding<<}
verdediger van 's lands vrijheden heerlijk te hebben doen afsteken bij den eigenbatigen volksleider. En hiermede zij dit werk den beminnaren der geschiedenis aanvertrouwd.


Volbrechts omzwerving, of schetsen uit zijn jongelingsleven. Eene Geschiedenis voor onzen tijd. Naar het Hoogduitsch van C.A. Wildenhahn, Predikant te Schönefeld. s' Gravenhage, bij W.P. van Stockum. 1843. In gr. 8vo. 281 bl. f 2-50.

Onder de menigte boekwerken, die voortdurend het licht zien, beslaan eene ruime plaats die, welke hoofdzakelijk tot uitspanning geschreven worden, en toch kan men slechts van weinige zeggen, dat zij in vollen zin beantwoorden aan den gulden regel van het nuttige met het aangename gelijken tred te doen houden. Minder het vele schrijven dan wel de treurige verhouding, waarin het schadelijke tot het goede, het onzedelijke en onchristelijke tot het zedelijke en christelijke staat, baart stof tot klagen. Sterke kleuren, roerende tafereelen, van welken aard dan ook, vallen in den smaak des tijds, en de dienaars van den geest der eeuw hebben geene poging gespaard, om dien smaak te streelen en te overprikkelen door allerlei voortbrengselen eener onbeteugelde en wanstaltige verbeelding, die bij het meerendeel der lezers afkeer en onvatbaarheid kweeken voor alle meer degelijk en ernstig geschrift. Niet anders dan prijzenswaardig kunnen dus de pogingen genoemd worden van schrijvers, die, gevoelende hoe onmogelijk het is een' stroom, welke zich met geweld een' weg heeft gebaand, plotseling in eene andere bedding te leiden, met zorg het goede in zijne rigting opzoeken en door gebruikmaking daarvan tot nuttiger einde met voorzigtige hand hem een' beteren loop trachten te schenken. Eene eerste plaats komt in dezen toe aan de auteurs van godsdienstige verhalen, naar de behoefte des tijds ingerigt, met oogmerk om in behagelijken vorm een voor hoofd en hart heilzaam voedsel op te disschen, en de ondervinding heeft geleerd, dat menig hunner naar wensch mogt slagen. Dit geluk gelooven wij ook ruimschoots aan den Schrijver en Vertaler van het boven aangekondigde werk te mogen beloven. De wensch om op de doelmatigste wijze mede te werken aan eene echt christelijke vorming

{==239==} {>>pagina-aanduiding<<}
zijner tijdgenooten deed gene een gedeeltelijk op waarheid gegrond verhaal in romantisch gewaad hullen, en volbrecht's omzwerving ten papier brengen als een weldadig gidsboek voor zijne medereizigers, op den weg naar de eeuwigheid. Beteekenisvol is te dezen opzigte al dadelijk de titel, die het boekwerk opent en tot lezing wekt. Een blik op het keurig geteekend bergachtig landschap is regt uitlokkend om den aanschouwer te stemmen, den jongen volbrecht te verzellen naar oorden, waar zich de almagt Gods in het majestueuse der bergen heeft verheerlijkt, terwijl de uitspraken uit Gods woord,

die boven berggetopt en wolkgevaarte prijken, 


met nadruk aankondigen, uit welk oogpunt de heerlijkheid Gods en de schepping zal worden beschouwd, dat niet alleen in stoffelijken, maar ook en vooral in geestelijken zin, de reize opwaarts gaat. Zoo vinden wij het ook in het werk zelf, waarvan het ons niet wel mogelijk is, den overrijken inhoud in eene beknopte en tevens volledige schets mede te deelen. Het schoone ligchaam zou, das ontleed, niet meer dan een dor en dood geraamte zijn. Wij bepalen ons daarom liever bij de hoofdgedachte en hopen, dat de belangrijkheid van deze velen, vooral jongelingen, die als volbrecht gereed zijn de wereld in te treden, wekken zal, den Schrijver zelven te volgen in de boeijende schakeringen en kronkelingen van zijn rijk gestoffeerd verhaal. Volbrecht, de hoofdpersoon des verhaals, is een jongeling, die, bij veel ontwikkeld verstand en een welgeplaatst hart, nogtans door verkeerd geleide studiën een dweepend voorstander geworden is van de valsche wijsbegeerte onzer dagen, welke zelfs het Evangelie misbruikt om, onder de schoonklinkende prediking van vrijheid, voortreffelijkheid en gode gelijkheid des menschen, alle stellige openbaring te verwerpen, een kracht- en geesteloos naturalismus op den troon te stellen en het schepsel tot den ijdelsten vergoder van zich zelven te maken. Doordrongen van deze lievelingsdenkbeelden, door welke hij zich ver boven zijne tijdgenooten verheven waant en van welke hij eene gansche omschepping en volmaking der wereld wacht, betreedt hij het tooneel des werkelijken levens; - maar de treffende loop zijner eigene lotgevallen leert hem proefondervindelijk, dat al de schijnschoone bespiegelingen zijner menschelijke

{==240==} {>>pagina-aanduiding<<}
wijsheid noch troost in leed, noch kracht in verzoeking, noch licht in duisternis schenken kunnen. Zijn heilloos leerstelsel toch verhaast middelijkerwijs den dood eens achtbaren grijsaards, wiens dochter in jeugdige opgewondenheid door zijn onderwijs tot zijne denkwijze was overreed, - verbittert de laatste levensuren zijner godvruchtige moeder, - en wikkelt hem, op eene ter verstrooijing ondernomene reis, door blind zelfvertrouwen, in een listig gespannen net van verleiding, waarin hij, als tegen wil en dank op den rand eens afgronds gevoerd, door de liefderijke beschikkingen Gods nog in tijds mag ontwaren, welk een' diepen val hem zijne verwatene laatdunkendheid had bereid. Zoo breekt eene beschamende ondervinding steen voor steen af van het in zijne oogen zoo kunstig en hechte gebouw en laat eindelijk aan zijn door jammerlijke twijfeling geschokt gemoed niet dan een' vergruisden bouwval van krachteloos gebleken redeneringen over. Maar de krachtige hand Gods, die door windvlaag en storm het op zandgrond gebouwde vernielde, is in het droevigst uur zijns levens reddend daar, om in zijn gemoed op hechter grondslag het gebouw des waarachtigen geloofs in onbeschaambare hope te stichten. De genade des Hemelschen Vaders leidt den jongeling eerst onder het gehoor en daarna in de woning eens getrouwen Evangeliedienaars, die bij eigen ondervinding de treurige doolwegen der twijfelarij heeft gekend, onder wiens leiding de teleurgestelde en beschaamde wereldwijze een nederig, blijmoedig en dankbaar Christen wordt. Vooral dit gedeelte des werks is voortreffelijk bewerkt. Bondig en overtuigend zijn immers de redenen van den zoo geleerden als Evangelisch gezinden grijsaard, terwijl zijn huiselijk en openbaar leven het zegel drukken op zijne woorden, zigtbaar overtuigend, dat het Evangelie eene kracht Gods tot zaligheid zelfs reeds op deze aarde is. Zoo stilt zich de storm in volbrecht's binnenste door het woord van Hem, die vermoeiden en
belasten ruste toezegt, en maakt plaats voor den liefelijken vrede des Evangelies, zoo leert hij een meisje, pleegdochter zijner moeder, vroeger om hare Evangelische godsvrucht als iemand van bekrompen verstand geminacht, hoogschatten en verwerft in haar eene beminnende en deugdzame gade, - zoo mag hij de beginselen van een geluk smaken, welks volkomenheid hem de Hemel hopen doet.

{==241==} {>>pagina-aanduiding<<}

Ziedaar in breede trekken den gang eens werks geschetst, welks afwisselende inhoud, dichterlijke voorstelling en verlicht godsdienstige geest ieder zal boeijen en menig tot een zoo aangenaam als nuttig onderwijs zijn. Ouders, die met liefdevolle bezorgdheid het oogenblik naderen ziet, dat uwe zonen zal blootstellen aan de verleiding en gevaren des werkelijken levens, schenkt hun dit boek als een reiswijzer op den levensweg! Het zal hun een raadsman zijn bij hunne intrede in de wereld, wier gevaren zij naauwelijks bij naam kennen en wier krachtigst middel, om nog ongeoefende harten mede te slepen in den draaikolk der zinnelijkheid, het is, aan hun gemoed het nederig Evangelisch geloof te ontvreemden en hunne hoofden te doen duizelen door de drogredenen eener wijsheid en deugdleer, die zich naar ieders bedorvene zinnelijkheid plooijen, en den zondaar sluimeren doen aan den rand eens gapenden afgronds.
De vertaling van dit werk is zuiver en vloeijend; nergens stieten wij op germanismen. Ook voor de correctie is naauwlettende zorg gedragen. Papier, druk en uitwendig voorkomen laten niets te wenschen over, zoodat wij naar waarheid zeggen mogen, dat hier het lezend publiek gouden appelen in zilveren traliekorven worden aangeboden.


Zanoni. Door Sir E.L. Bulwer. Uit het Engelsch vertaald. III Deelen. Te Amsterdam, bij G.J.A. Beijerinck. 1842. In gr. 8vo. 704 bl. f 8 - :

‘Ik kan er kop noch staart aan maken,’ is het motto, dat bulwer zelf voor dezen roman gekozen heeft; en waarlijk, gepaster had hij er geen kunnen kiezen. Wij staan verbaasd, hoe een man van zooveel genie, als bulwer ontegenzeggelijk heeft, lust heeft kunnen hebben, om al dien onzin neder te schrijven, die in deze drie deelen is vervat. Zanoni en mejnour, de rozenkruizers, de onsterfelijken op aarde, die de eeuwen zagen voorbijgaan en ze overleefden, eene andere soort van Joodsche wandelaars, zijn zulke ongerijmde personaadjes, en hun mystiek gerabbel is zoo onverstaanbaar en onzinnig, dat den lezer honderdmalen de moed ontzinkt, om den arbeid voort te zetten, en wij dikwijls den Vertaler beklaagden, die al dien onzin had moeten overzetten. Men zal zeggen, dat wij hier de poëtische

{==242==} {>>pagina-aanduiding<<}
spelingen, de visioenen van een groot genie hebben, en dat wij, dit onzin noemende, den prozaïschen geest openbaren, die in ons woont. Er moge daarvan iets waarheid zijn; wij kunnen dit toch niet als eene regtvaardiging van het ongerijmde in dit boek laten gelden; want wij meenen te mogen beweren, dat bulwer zelf de illusie onmogelijk heeft gemaakt, welke noodzakelijk wordt gevorderd, om een dergelijk verhaal met genoegen te lezen. Plaats het in eeuwen van bijgeloof en onkunde, in den tijd, waarin legenden en overleveringen te huis behooren, en het zal eene geheel andere houding verkrijgen; gij beschouwt het in verband met de begrippen van dien tijd, en schoon zelf de ongerijmdheid gevoelende, acht gij het mogelijk, dat de handelende personen aldus geloofden, aldus spraken en deden. En ook dan nog zal het publiek over het algemeen in dergelijke verhalen geen' smaak vinden. Moest niet walter scott de verschijningen der Witte Vrouw in the Monastery tegen de aanvallen van recensenten en lezers verdedigen en besluiten, om haar in het vervolg des verhaals (the Abbot) geene verdere rol te laten spelen? En toch verplaatste ons zijn verhaal in eenen tijd, toen dergelijke verschijningen tot het volksgeloof behoorden. Bulwer heeft den zonderlingen inval gehad, om zijne wondergeschiedenis in den tijd der Fransche revolutie te plaatsen, die zeker voor dergelijke droomerijen uiterst ongeschikt was. Deze ongelukkige tijdsbepaling heeft voor het geheele verhaal eenen ongunstigen invloed; want ook het Italiaansche leven, gelijk het daarin geschilderd wordt, zou, dunkt ons, beter voegen in een vroeger tijdperk.
De geheele aanleg van dezen roman, het gronddenkbeeld, dat wordt uitgewerkt, is dus van dien aard, dat wij er ons geheel niet mede vereenigen kunnen, en het boek een treurig bewijs meenen te moeten noemen van den wansmaak, waartoe ook bekwame schrijvers kunnen vervallen, wanneer zij hunner verbeelding teugelloos botvieren. Wij vinden dat schier overal in dezen roman terug, in de beide Rozenkruisers, in glyndon, in pisani, in nicot. Maar met dat al erkennen wij ook in menig gedeelte de meesterhand; met dat al zijn er wegslepende stukken in deze boekdeelen, en betreuren wij het dikwijls, dat wij telkens uit onzen droom worden teruggeroepen door de ongerijmdheden en den onzin, die het ons herinneren, dat wij hier de verdichtselen

{==243==} {>>pagina-aanduiding<<}
eener ontstelde verbeelding voor ons hebben. En zelfs in die verdichtselen zijn er partijen meesterlijk geteekend, zoo als de inwendige strijd van zanoni, als de liefde voor viola pisani zijn hart heeft vervuld. Het beeld der schoone zangeresse zelve is fraai en bekoorlijk, en zij verdiende in een verhaal voor te komen, dat den lezer door meerdere waarschijnlijkheid eene illusie van werkelijkheid kon geven. Wij kunnen dit boek dan ook geenen algemeenen bijval beloven; het vond dien ook niet in Engeland, waar men zich even min met die Rozenkruisers kon vereenigen.
De Vertaler heeft zeker geene gemakkelijke taak gehad; maar dikwijls zou hij ook fouten hebben kunnen maken, zonder dat de lezer wist, of hij den onzin aan den oorspronkelijken schrijver of aan den overbrenger moest wijten. Zoo is het niet met de lompe fout, die wij lezen I. bl. 104: ‘het kind is inderdaad meerdere malen, dan wij het opmerken, de vader of de man;’ waarbij wij onwillekeurig dachten aan de bekende anecdote van den Engelschman, die vroeg: ‘Zijt gij de schipper of de schuit?’
De Uitgever heeft voor eene nette uitvoering en goed gegraveerde vignetten gezorgd; de naam van bulwer zal hem, gelooven wij, voor zijne gemaakte kosten wel dekken, schoon menig lezer zich na de lectuur zal teleurgesteld hebben gevonden.


De Intrigant. Een Tafereel uit den tegenwoordigen tijd. Naar het Fransch. Te Amsterdam, bij J.C. van Kesteren. 1843. In gr. 8vo. 367 bl. f 3 - :

Deze roman stelt zich ten hoofddoel, de ellende te schilderen, die veroorzaakt kan worden door de onverschillige berekening, die niet vraagt, of men om een oogenblikkelijk voordeel anderen te gronde rigt, zoo maar eigen hoogmoed en winzucht voldaan worden. Men noemt dat wel eens mededinging; deze is echter geheel iets anders, dan onderkruiping, welke wel voor het eerste oogenblik, of eerst na opofferingen ten nadeele van anderen, winst schijnt te beloven, maar daarom niet minder verderfelijk is voor den welstand der maatschappij in het algemeen. Op zulk eene groote schaal, en tot zoover uitgestrekt, als hier van den gewetenloozen bankier gaillot, vindt men het in het wer-
{==244==} {>>pagina-aanduiding<<}
kelijke léven zelden; doorgaans is het bedekter, omzigtiger, minder; maar het kon aldus gebeuren, en dat het althans bij ons zelden of nooit aldus gebeurt, bewijst, dat, welke gebreken ons vaderland en onzen leeftijd ontsieren, eerlijkheid en goede trouw hier nog geene vreemdelingen zijn. Maar dat in het verwilderde, ongodsdienstige, diep gezonken Frankrijk dergelijke tooneelen niet uit de lucht gegrepen zijn, gelooven wij gaarne, even als daar (en hier en daar toch ook wel bij ons) het karakter van den man, die bij gebreke van godsdienstige beginselen, geloof en hoop, geen tegenwigt heeft tegen drukkende rampen en teleurstellingen. Wanneer echter severin (de lijdende hoofdpersoon in deze geschiedenis) een toonbeeld hadde opgeleverd van den Christelijken heldenmoed onder tijdelijke onheilen, liever dan van Stoïcynsche ongevoeligheid of menschenhatenden wrevel, - dan zou ons, en denkelijk velen lezeren, het verhaal nog beter bevallen hebben. Met dat al is de roman goed geschreven, en zou, zonder dat eenzijdig op den voorgrond stellen van het materialismus in den uitgestrektsten zin, het verstand en hart voldoen, bij aangenaam onderhoud in een uur van verpozing.
Eenige taal- en spelfouten ontsieren de vertaling. ‘Was den hoogen schoorsteen versierd’ (bladz. 21); verlangsten (verlangens, bladz. 242) en dergelijke moesten geen werk van smaak ontluisteren. Wanneer een minnaar spreekt tot zijne geliefde van zijne toekomstige plannen, en dan zegt: ‘Hand aan hand, met gelijken tred, zoo als de lacedemonische wapenbroeders ten strijde trokken, wil ik met u het leven intreden’ (bladz. 245), zoo is dit al eene zeer ongelukkig te pas gebragte geleerdheid. Maar wij willen op dergelijke kleinigheden niet hechten. Hier en daar heeft de Vertaler eene oordeelkundige aanteekening, of ook wel teregtwijzing, aan den voet der bladzijden geplaatst, die van zijn edel gevoel en goeden smaak getuigt. Wij zijn het met hem eens, dat hier en daar wel eenige neiging tot het St. Simonisme doorstraalt. De tentoonstelling van de afschuwelijke geld-aristokratie, die alles door en om het geld doet, en waarbij verstand noch zedelijkheid eenig gewigt in de schaal legt, kan ons niet te levendig zijn.






{==245==} {>>pagina-aanduiding<<}

Antje, of de gevolgen van onverschilligheid en onkunde in de Godsdienst. Een Volksleesboek, door den Schrijver van Hendrik en Maria, de Protestantsche en Roomsch-Catholieke jonge lieden. Te Amsterdam, bij G.J.A. Beijerinck. 1843. In 8vo. 88 bl. f : - 90.

De geschiedenis van een landmeisje, dat als dienstbode in eene stad in een Roomsch huisgezin kwam, uit onkunde en onverschilligheid eenen liefdehandel aanknoopte met een Roomsch jongman, ten gevolge van dit een en ander in de strikken viel der Proselytenjagt, en eindelijk ellendig stierf. Deze geschiedenis is misschien verdicht; maar zij kan zeer wel waar zijn, vooral in ons vaderland, eenmaal het tooneel van den heldhaftigsten strijd voor Protestantisme en gewetensvrijheid, maar waar het nu verdraagzaamheid moet heeten, werkeloos en lijdelijk de pogingen en woelingen aan te zien eener nooit rustende, altijd op veroveringen voor de Heilige Moeder de kerk uitgaande Priesterschap; in ons vaderland, waar het zoo ver gekomen is, dat men van een werkje, dat tot ernstige waarschuwing van onkundigen en onverschilligen moet dienen, schrijven durft: ‘uit liefde voor de waarheid [!!!] Onlangs zag het licht een zoogenaamd Volks-leesboek, ten Titel voerende: Antje of de gevolgen van onverschilligheid en onkunde in de Godsdienst; waarin, hoewel van de eerste tot de 88ste en laatste bladzijde in eenen hatelijken en onverdraagzaamheid ademenden geest geschreven, bij eene slechts vlugtige optelling 47 leugens, 75 hatelijkheden, 36 lasteringen en 12 onrust wekkende uitdrukkingen zijn opgemerkt.’ Dit staat letterlijk in het handelsblad van Dingsdag 28 Maart 1843, No. 3551. Dergelijke advertentiën schijnen den Schrijver geen antwoord waardig te zijn geweest: hij heeft daarin gelijk; zij zijn het ook ons niet; maar wij meenen bij deze gelegenheid te mogen waarschuwen tegen de afschuwelijke taktiek, om op eene sluwe wijze misbruik te maken van de verdraagzaamheid der Protestanten, en daar, waar deze voor hunne regten en voor het behoud hunner medeleden staan, van eene onverdraagzaamheid te spreken, waaraan men zelf
het eerst en het meest schuldig staat. Wij nemen geene listen of streken te baat, om Roomschen te verlokken tot afval van hunne kerk; dat de Priesterpartij (die wij wel degelijk onderschei-
{==246==} {>>pagina-aanduiding<<}
den van de katholijke kerk) blijve binnen de palen van verstandelijke en zedelijke overtuiging - zoo behoort het; en het ware te wenschen, dat, in plaats van zulke verdichte geschiedenissen, naakt en onbedekt werden ten toon gesteld, en met namen genoemd de gevallen, waarin Romes trawanten van de onkunde, de onverschilligheid, soms ook van de armoede der Protestanten het schandelijkste misbruik hebben gemaakt. Aan stof zou het niet ontbreken. Ref. is niet onverdraagzaam, dan tegen degenen, die het zelve zijn. Het is geen tijd, om zwak te wezen.


Herfstvruchten. Viertal Romantische Verhalen. Naar het Hoogduitsch. Te Amsterdam, bij J.C. van Kesteren. 1843. In gr. 8vo. 297 bl. f 2-75.

Waarom deze verhalen juist Herfstvruchten heeten, is ons niet regt duidelijk. Rijpheid zal althans wel het derde van vergelijking niet zijn. Het zijn gewone romantische tafereelen, zoo als er duizend zijn, en nog wel duizend volgen zullen, waarin de liefde de hoofdrol speelt, en de overdrijving niet gemist wordt. Het derde verhaal, waartoe ook het titelvignet betrekking heeft, beviel ons verreweg het beste, ofschoon ook het tweede, een tafereel uit den opstand der Polen in 1831, zich aangenaam laat lezen. Het laatste is het minste. Jammer is het, dat de vertaling weder door zulke ergerlijke Germanismen wordt ontsierd. Zich ergens om bekommeren, voor: ergens belang in stellen (134); zich om iets bemoeijen, voor: werk van iets maken (172, 183, 194); verzwinden (176); ‘zijne lippen beroerden hare vingers (231); ‘Ik dacht, wij plaatsten ons eens aan tafel, en lieten het aan 't toeval over, wat het uit die wildzangen nu nog maken wil’; letterlijk naar het Hoogduitsch; was es aus - machen will (223). Waarlijk, men kon die aanwijzing der taal op de titels wel weglaten. Het verraadt zich spoedig genoeg. En de Vertaler behoort te weten, dat men niet schrijft: eener heilige pligt (178), en dat ademhalingen niet bespied (49), maar gehoord worden.


Henry de Pomeroy, of de St. Jans-avond; een Volksverhaal van Cornwallis en Devon; uit het Engelsch van Mrs.

{==247==} {>>pagina-aanduiding<<}
A.E. Bray. II Deelen. Te Nieuwediep, bij C. Bakker, Bz. 1842. In gr. 8vo. 564 bl. f 5-90.

Meer dan eene aankondiging zal van het werk eener zoo algemeen bekende en geachte Schrijfster naauwelijks noodig zijn. Men kent haren zuiveren stijl, en wat hare Romans meer aanprijst, aanleg, bewerking, schildering. Doch men weet ook, dat zich hare werken veelal kenmerken door zekere wijdloopigheid en het ophalen van zaken, die eigenlijk weinig of niets tot het onderwerp afdoen. Zoo is het ook hier: het gansche tooneel, dat den Roman opent, en waartoe het titelvignet betrekking heeft, gelijk ook de liefdegeschiedenis van Simon en Gratia Bolt, staan tot den gang des verhaals in geen verband. Doch het verhaal laat zich aangenaam lezen, ofschoon het eindelijke gedrag van den hoofdpersoon, wiens schuld het toch waarlijk niet was, dat zijne liefde zulk een einde nam, ons en zekerlijk velen niet voldoet.
De bekwame Schrijfster heeft de zeden en gewoonten van dien tijd goed in het oog gehouden; alleen, in de laatste helft der twaalfde eeuw van krijgs- en jagtgeweren te spreken, is wat kras; zie D. I, bladz. 205. En met het schrijven en lezen van brieven heeft, gelijk in de meeste Romans, welke in die tijden verplaatsen, de Schrijfster ook nog al eenige moeite.
De Vertaler heeft zijne taak loffelijk verrigt, en in eenen goeden stijl geschreven, die slechts zelden door vlekjes, als: zijne gal uitspreken tegen iemand (D. I, bl. 67) ontsierd wordt. Van de vele drukfouten hebben sommige iets kluchtigs; boeven voor boeren (D. I, bl. 186); vaste voor valk (D. II, bl. 40); tucht voor biecht (D. II, bl. 58) zijn althans zeer belagchelijk.





De Huisvriend. Gemengde lectuur voor burgers in stad en land, verzameld door J.J.A. Goeverneur. Iste Deel. Te Groningen, bij C.M. van Bolhuis Hoitsema. 1843. In gr. 8vo. 416 bl. f 3 - :, per post f 3-60.

Sedert een jaar ruim verschijnt de Huisvriend bij burgers in stad en land, en biedt hun eene aangename en afwisselende, goedkoope lectuur aan. Wij hopen, dat hij bij velen welkom zal geweest zijn en eene vriendelijke ontvangst zal

{==248==} {>>pagina-aanduiding<<}
hebben gevonden. Dit werk kwam bij losse bladen in het licht, waarvan er zesentwintig een deel uitmaken, gelijk thans voor ons ligt. Om de twee weken derhalve heeft men een net gedrukt en veel bevattend vel druks voor eenen in vergelijking slechts geringen prijs. En welke is de inhoud nu van de Huisvriend? Allerlei, Lezers, zoodat gij er voor den verschillendsten smaak voedsel zult kunnen vinden. Gij vindt er verhalen, beschouwingen, ernst en luim, merkwaardigheden van volken en landen, anecdoten, poëzij - wat gij dus slechts verlangen kunt. En in welken toon is dat alles? Gij kunt het gerust uwen huisgenooten in handen geven, Lezers. De Huisvriend sluipt met geene kwade bedoelingen binnen; hij komt niet, om de zedelijkheid te verpesten, om ligtzinnigheid aan te kweeken, om den geest met gruwelen gemeenzaam te maken en in de modderpoelen der diepste verdorvenheid rond te wroeten, gelijk zeker gedeelte der hedendaagsche literatuur van smaak (!!) ten oogmerk schijnt te hebben. Van dat alles hebt gij hier niets te vreezen; de Huisvriend heeft zijne roeping beter begrepen. Hij geeft u doorgaans onderhoudende lectuur, dikwijls, of in vrolijke luim of op ernstiger toon, een woord, waaruit nut is te trekken, of hij zoekt door mededeelingen van belangrijker aard uwe kennis van landen en volken te verrijken.
En wie is hij nu, die alzoo tot u komt? De Heer goeverneur staat als Verzamelaar op den titel, en zal ook wel menige bladzijde hebben geschreven; overigens verbergen bijna al zijne medewerkers zich achter anonymiteit. Mogen zij voortgaan den Huisvriend met hunne bijdragen te verrijken en zijne portefeuille met gewenschten voorraad te vullen! Eene beoordeeling van de afzonderlijke stukken verwachte men van ons niet. Het spreekt van zelf, dat het eene beter, het andere minder gelukt is; het aantal is ook zoo groot, dat wij slechts enkele dingen zouden kunnen noemen en omtrent andere onbillijk zouden zijn. Wij bepaalden ons daarom tot de opgave van den algemeenen inhoud dezer gemengde lectuur.
En nu, burgers in stad en land, zoo gij den Huisvriend in het vorige jaar nog geenen toegang in uwe woningen hebt verleend, wij durven u wel aansporen, om hem thans nog welkom te heeten en hem bij zijn geregeld bezoek vriendelijk te ontvangen. Hij is zich bij zijne eerste verschijning in dit jaar althans gelijk gebleven en geeft goede beloften voor het vervolg. Wij wenschen hem allen voorspoed op zijnen togt, en hopen, dat hij aanmoediging genoeg zal vinden, om zijne bezoeken voort te zetten. Hij behoeft deze; want bij dekleine som, die hij, ter goedmaking zijner kosten, van u eischt, is het noodig, dat hij een aantal woningen vinde, die hem opnemen. Hij zij dus bij dezen uwer welwillendheid aanbevolen. Hij is eenvoudig en netjes uitgedost, en doet zijne uitzenders ook in dat opzigt geene oneer.






{==249==} {>>pagina-aanduiding<<}

Boekbeschouwing.

Zestal Leerredenen ter aanprijzing van het inwendige Christendom, door W. Muurling, Hoogleeraar en Evangelieprediker aan de Akademie te Groningen. Te Groningen, bij J. Oomkens. 1843. In gr. 8vo. XII en 144 bl. f 1-50.

Niet zonder schroomvalligheid, bij den blik op het onvolkomene van zijnen arbeid, en het groote aantal preekbundels, die ten onzent het licht zien, gaf de Hooggel. Schrijver dezen kanselarbeid uit. Hij doet het echter tevens met vrijmoedigheid, omdat door de uitgave aan veler verlangen wordt voldaan, en hij zich daarbij een hoogbelangrijk doel heeft voor oogen gesteld. Hij wenschte namelijk daardoor ook vooral voor zijne leerlingen duidelijk te maken, wat hij gewoon is, in zijne lessen over de predikkunde, omtrent de eenvoudigheid, de waarheid, de kracht, de gemoedelijkheid der Evangelieprediking, uitvoeriger voor te dragen; een onderwerp, op welks uitvoeriger behandeling hij ons hoop geeft in een handboek over de practische Godgeleerdheid. Vooral echter moet de hoofdzaak, hier behandeld, dienen, om bij de menigvuldige kerktwisten onzer dagen het oog der ziel, van de beschouwing der uitwendige dingen vermoeid, op dat ééne noodige, het innerlijke Christelijke leven, te vestigen, waarin alleen rust, vrede, leven en zaligheid te vinden is.
Buiten twijfel zijn het hoogst belangrijke onderwerpen, die in deze stukken ter sprake gebragt worden. De eerste leerrede behandelt, naar Efez. III:17a, het wezen des inwendigen Christendoms, als daarin gelegen, dat christus door het geloof in het harte moet wonen. De tweede beschouwt, volgens Efez. V:18, de werkzaamheid des Christens, om met den H. Geest vervuld te worden, en gaat na, waarin deze bestaat, op wat grond wij elkander daartoe vermanen kunnen, en op welke wijze wij daartoe

{==250==} {>>pagina-aanduiding<<}
dan werkzaam moeten zijn. Op grond der Apostolische vermaning, 1 Thess. V:17, 18 wordt in de derde en vierde leerrede gesproken over het dankende en biddende leven des Christens. In eene vijfde spreekt de Hoogleeraar over het lijden des Christens, om met christus verheerlijkt te worden (Rom. VIII:17b) terwijl de zesde (over 2 Tim. I:10b) de verdiensten van christus in het licht stelt omtrent het menschdom, met opzigt tot den dood en het leven.
Het is ons doel niet, eene dorre schets van iedere leerrede mede te deelen. De plannen kenmerken zich door groote geleidelijkheid, door eenvoudige en naauwe aansluiting aan den tekst, door natuurlijke ontwikkeling van denkbeelden. Evenmin is het ons doel, de bepaalde Theologische wijze van zien, die in de leerredenen van den Heer muurling is ten grondslag gelegd, opzettelijk ten toets te brengen. Het is hetzelfde Evangelische en gemoedelijke standpunt, dat ook in zijne verhandeling over christus in den mensch en in de menschheid (Waarheid in Liefde, 1843. II) was ontwikkeld. Liever beschouwen wij deze stukken alleen uit een Homiletisch oogpunt, om kortelijk op te geven, waardoor zij zich kenmerken.
Hooge eenvoudigheid naast heiligen ernst, zietdaar wat aan den kanselarbeid des Heeren muurling eigendommelijk is. Hij spreekt niet slechts tot het verstand, evenmin alleen tot het gevoel, maar tot den geheelen inwendigen mensch. Men kan het aan den Spreker hooren, dat de kracht der Evangelische waarheid, die hij anderen verkondigt, weldadig op zijn eigen hart heeft gewerkt. Zijne aanschouwing van het doel en de taak des Evangeliedienaars is, dunkt ons, de éénige ware. Hij spreekt niet slechts over, maar tot de gemeente. Ook de stijl verheft zich hier en daar ver boven het middelmatige. Ter proeve sla men bladz. 46 en verv. op. En de ontwikkeling der denkbeelden is gewoonlijk helder en ook voor den meer eenvoudige gemakkelijk te verstaan.
Hebben dan deze leerredenen geene schaduwzijde? vraagt

{==251==} {>>pagina-aanduiding<<}
men. In ons oog is dezelve vooral gelegen in de groote omslagtigheid van dictie, waardoor het puntige en kernachtige der rede juist niet wordt bevorderd. Meermalen, vooral in de eerste en vijfde leerrede, vonden wij met andere woorden bij herhaling hetzelfde, of bijkans hetzelfde gezegd. Soms zijn er bladzijden gewijd aan de verklaring van eene enkele uitspraak, die met korte omschrijving verstaanbaar ware te maken geweest. Te sterker valt dit in het oog bij het eenvoudige der onderwerpen, hier behandeld. Ook mogen wij niet ontkennen, dat deze leerredenen zich in ons oog, wat het aesthetische betreft, minder aanbevelen, gelijk trouwens over het algemeen het eigenlijk technische gedeelte der Homiletiek hier niet zeer te voorschijn treedt. Des te meer wekt het vele echt stichtelijke, dat zij bevatten, onze aandacht en onze lofspraak. Wij kunnen daarom dezen bundel aan allen aanbevelen, wien het om opwekking niet alleen, maar ook om verdere ontwikkeling van hun Christelijk leven te doen is, en wenschen den waardigen muurling gezondheid en kracht, om vele waardige Evangeliepredikers te vormen, gelijk wij hem danken voor de hier geleverde bijdrage ter verrijking onzer vaderlandsche Homiletiek.





Leerredenen van H.E. Vinke. Te Utrecht, bij J.G. van Terveen en Zoon. 1842. In gr. 8vo. XIV en 306 bl. f 2-60. (*)

De Utrechtsche Hoogleeraar vinke, gedachtenis vierende van zijne 25jarige Evangeliedienst in de gemeenten van de Vuursche, Jutphaas, Alkmaar en Utrecht, besloot eenige zijner leerredenen uit te geven, en aan zijne voormalige hoorders op te dragen. Wij twijfelen niet, of dit geschenk zal aan allen, die op 's mans persoon en dienstwerk prijs stellen, zeer aangenaam zijn. En het

{==252==} {>>pagina-aanduiding<<}
verdient ook in ruimeren kring met welgevallen te worden ontvangen.
De onderwerpen, ons hier ter beschouwing aangeboden, zijn hoogst belangrijk. I. De hooge waarde der Evangeliebediening beschouwd, als mededeeling van geestelijke gaven, Rom. I:11, 12. (Intrede te Utrecht.) II. Over den kommer van wege onze zonden, Ps. XXXVIII:19a. III. Salomo's afwijking van den Heer en zijne geboden, 1 Kon. XI:1-13. IV. De aankondiging der geboorte van johannes den Dooper, Luc. I:5-22. V. De geboorte van johannes den Dooper, Luc. I:57-79. VI. De Engelenzang, Luc. II:13, 14. VII. Nathanaël gebragt tot het geloof in christus, Joh. I:46-52. VIII. De belangrijkheid der prediking van 's Heilands lijdensgeschiedenis, 1 Petri II:21-25. IX. De nuttigheid van jezus' heengaan tot den Vader, Joh. XVI:7-15. X. De verschijning van den verhoogden Heer aan johannes op Patmos, Openb. I:9-22. XI. Het lijden en de heerlijkheid van christus der Engelen bepeinzing waardig, naar 1 Petri I:12b. XII. De ware Christen, Rom. VIII:14.
Om leerredenen billijk te beoordeelen, moet men zich op het standpunt plaatsen, waarvan de Schrijver begeert, dat zij zullen beschouwd worden. Wij treffen hier den Schrijver niet zoozeer aan in het karakter van Akademieprediker, die zijne leerlingen hooge modellen van kanselwelsprekendheid voorhoudt, of opzettelijk tot hen en naar hunne behoeften tracht te spreken. Hij verklaart integendeel uitdrukkelijk, dat hij aan zijne leerredenen niet die waarde toekent, welke zij zouden moeten bezitten, om naast zoovele voortreffelijke leerredenen geplaatst te kunnen worden (welligt dacht de Hooggel. Schrijver hier, om van den éénigen borger niet te spreken, aan een' van der palm, dermout, van hengel en anderen), over welker uitgave zich de vaderlandsche kerk met regt mag verblijden. Veeleer hooren wij hem hier spreken geheel ten nutte der gemeente, aan welke hij vroeger door zoo heilige banden was verbonden. Hij verklaart,

{==253==} {>>pagina-aanduiding<<}
dat het steeds zijne bedoeling was, op het voorbeeld en de les van zijnen ontslapenen leermeester en vriend heringa, naar de algemeene vatbaarheid, ernstig en hartelijk te prediken. En inderdaad, zoo wij de leerredenen van den Hoogl. vinke met die van anderen moesten vergelijken, wij zouden ze liefst naast die van heringa plaatsen. Juistheid van voorstelling en schriftverklaring, gemoedelijke eenvoudigheid, populariteit van toon vinden wij ook hier, even als dáár. De plannen zijn eenvoudig en geleidelijk, en bevelen zich minder door het verrassende, dan door het algemeen verstaanbare aan. De stijl heeft weinig aesthetische, maar des te meer praktikale kleur. De toon, die hier wordt aangeslagen, spreekt wel niet tot de ontgloeide verbeelding, maar des te meer tot het hart en het geweten. Is meermalen de kernachtigheid aan de duidelijkheid opgeofferd, de behoefte van tijd en oogenblik is altijd in het oog gehouden. In één woord, het verblijdt ons, dat wij den Heer vinke, van wien, naar wij meenen, nog weinig of geen kanselarbeid het licht zag, hier als een gemoedelijk, zaakrijk en stichtelijk prediker leeren kennen. Of er, naar de behoefte onzer dagen, niet de voorstelling en bereiking van een hooger ideaal in de Homiletiek mogelijk en noodig is, dan Z. Hooggel. zich voorhield, is eene vraag, waarvan men de beantwoording van geen eenvoudig Recensent zal verwachten. Ieder behoude ook hier zijne vrijheid van denken en prediken. Nog ééne aanmerking. Zaken als die, welke, bladz. 229, behandeld worden, moesten door geen' man van studie, die het wetenschappelijk terrein voor zich ziet, in de leerrede worden opgenomen. Waartoe ambtgenooten aan eene andere Hoogeschool en geleerden van eene andere rigting zijdelingsch tegengesproken ten aanhoore der ongeleerde schare? De zaak zelve in quaestie laten wij daar.
Maar wij meenden, dat een' Hoogleeraar andere wapenen ten dienste stonden, om wat hij voor waarheid houdt te verdedigen, dan alleen eenige aphorismen op den predikstoel. Zou er niet minder twist en verdeeldheid zijn, wanneer Theologische strijdvragen van den dag, zoo wel door de eene als door de andere partij, minder

{==254==} {>>pagina-aanduiding<<}
onder leeken gebragt werden? De Hoogleeraar houde ons deze bescheidene opmerking ten goede. Liever dan door een opzettelijk overzigt zijner leerredenen, (dat reeds in andere Tijdschriften werd medegedeeld) of door eene proeve van den toon en trant, ons gunstig oordeel te staven, verwijzen wij den lezer naar den bundel zelven. De Heer vinke stichte door mond en pen verder veel nut voor vaderland, kerk en hoogeschool, en ondervinde op zijnen arbeid den zegen van den Heer der gemeente!





Bedenkingen tegen de pogingen van de Synode der Hervormde Kerk, om de Studenten in de Godgeleerdheid aan onze Hoogescholen te ontslaan van alle verpligte studie in de Mathesis. Door J.W. Ermerins, Hoogleeraar te Groningen. Te Groningen, bij W. van Boekeren. 1843. In gr. 8vo. 62 bl. f : - 50.

Gelijk velen bekend zal zijn, heeft de algemeene Christelijke Synode der Hervormde kerk in ons vaderland zich tot Z.M. den Koning gewend, met verzoek om de studenten in de Theologie te ontheffen van het thans verpligte examen in de wiskunde, en van alle verpligte beoefening dezer wetenschap. Teregt achtte de Hoogleeraar ermerins, schrijver der wèlgestelde brochure, die voor ons ligt, deze zaak van grooter belang, dan zij bij den eersten opslag van het oog zou kunnen schijnen. ‘Het geldt hier (schrijft hij) geen bijzonder belang, maar het algemeene welzijn, niet de schijnbare voordeelen van eenige Theologische studenten of predikantszonen, maar het komt hier zelfs aan op de grondige studie van allen, die zich aan onze Akademiën voorbereiden, om als waardige burgers eenmaal het vaderland de hoogste diensten te bewijzen.’ Overtuigend toont hij aan, dat Theologen de mathesis minder moeten beoefenen, om haren inhoud op zichzelve, dan wel als een boven andere uitmuntend hulpmiddel tot ontwikkeling en beschaving onzer geestvermogens. De wiskunde is toch de wetenschap bij uitstek, de inleiding tot alle wetenschappen. Zij staat met de voor

{==255==} {>>pagina-aanduiding<<}
iederen geleerde, ook voor den Theoloog, onontbeerlijke Logica in het naauwste verband. Het bezwaar der Synode dus, of uit tijdverlies der studerende jeugd, of uit sommiger geringen aanleg voor deze wetenschap geboren, kan zoo weinig worden toegegeven, dat, waar de laatste werkelijk aanwezig is, men voor alle grondige en zelfstandige studie ongeschikt moet gerekend worden. Het gebrek aan lust in dit vak valt bij velen gemakkelijk te verklaren uit de hoogst gebrekkige wijze, waarop zij zich in hetzelve trachten te oefenen. Ook de bedenking, hoe weinig het wiskunstig onderwijs en examen op onze hoogescholen aan het voorgestelde doel beantwoord hebben, wordt overtuigend beantwoord, en het ongenoegzame van zoogenaamde vrije studie in zulk een hoogst nuttig, maar niet algemeen gezocht vak van wetenschap helder in het licht gesteld. Om al deze redenen zal men zulk eenen voorslag nooit kunnen goedkeuren in diegenen, die door hunnen wetenschappelijken geest anderen ten voorbeeld moesten strekken, gelijk men dit althans van leden der Synode zou verwachten. ‘Bezaten (opdat wij nogmaals de woorden des geleerden Schrijvers overnemen) slechts allen dien korten, bondigen, eenvoudigen redeneertrant, in de wiskunde overal heerschende, hoeveel beter zouden zij op de overtuiging van hoorders en lezers werken, dan velen door schoonklinkende woorden en sierlijke taal vermogen. Indien onze Godgeleerden er zich meer op toelegden, om het quod erat demonstrandum aan het slot van ieder hunner vertoogen te plaatsen, zouden zij beter aan hunne verhevene bestemming kunnen voldoen, dan velen, bij hunnen afkeer van wiskunstige studiën, door omslagtige redenen, waarin doorgaans éénheid gemist wordt, nu zoeken te doen.’
Wij wenschen dit stukje in veler handen. Het heeft de groote verdienste, dat het met eenvoudigheid kracht van betoog vereenigt, en de zaak juist uit het ware oogpunt voorstelt. Is het nu te laat, om den voorslag der Synode te herroepen, het moge althans velen bewegen, om uit eigen vrije keus zich op eene wetenschap toe te leggen,

{==256==} {>>pagina-aanduiding<<}
welker belang hier zoo klemmend wordt betoogd. Wij wenschen het daartoe velen Godgeleerden en studenten in handen.





Eubiôsis, of het Christelijk wélleven. Godsdienstige Overdenkingen ter bevordering van wezenlijk en duurzaam geluk. Door J. Corstius, Predikant bij de Hervormde Gemeente te Amsterdam. Iste Deel. Te Leyden, bij D.J. Couvée. 1843. In gr. 8vo. X, 258 bl. f 2-50.

Onder het heir van zoogenaamde stichtelijke boeken, van welke vele ontstichten door den liefdeloozen toon, die er in heerscht, is dit werk van den hooggeachten corstius een zeer welkom geschenk voor allen, die iets degelijks willen lezen. In achttien overdenkingen worden verschillende allerbelangrijkste onderwerpen behandeld, op eene zeer onderhoudende, verstand en hart bevredigende wijze. De eerste overdenking is over de bestemming van den mensch tot geluk, aangewezen in de inrigting zijner zinnelijke natuur. De tweede draagt tot opschrift de inrigting van onzen geest maakt ons vatbaar voor gelukzaligheid. De derde: Gods zorg voor 's menschen wezenlijk welzijn. De vierde: onderwerping. De vijfde: proeve van antwoord op eenige bedenkingen. De zesde en zevende: waarschuwing tegen de zucht naar zinnelijke verstrooijing en vrolijkheid. De achtste: de droefheid der wereld en de droefheid naar God. De negende: nog iets voor menschen, welke de droefheid naar God niet vreemd is. De tiende en elfde: de veilige middelweg. De twaalfde: wasdom in het geloof. De dertiende: de liefde jegens God. De veertiende: de liefde tot Christus den Heer. De vijftiende: de liefde tot den naasten. De zestiende: de waarde van den rijkdom. De zeventiende: de verzoekingen van den rijkdom. De achttiende: gierigheid en verkwisting.
De Eerw. Schrijver bewandelt den veiligen middelweg,

{==257==} {>>pagina-aanduiding<<}
van welken hij, bl. 120, te regt zegt: ‘Men maakt zich van dezen weg een ongerijmd denkbeeld, wanneer men meent, dat hij in het midden ligt tusschen waarheid en leugen, regt en onregt, deugd en ondeugd. - De mensch, die den veiligen middelweg zoekt en dien tracht te bewandelen, mag geen verbond maken met de leugen, of zich, ten koste der waarheid, eenigermate schikken naar de dwaling, in welke personen hij die ook ontdekken mag, in welke gedaante zij zich ook vertoont. Hij mag geen partij trekken voor deze of gene heerschende meening, als zoodanige.’ enz. enz. Die veilige middelweg is: ‘eene opregte zucht en toeleg om te leeren kennen en beoefenen alles wat waarachtig en goed is, de standvastige aankleving aan ontwijfelbare grondbeginselen van waarheid en geregtigheid, en eene getrouwe vervulling van alle pligten, die daaruit voortvloeijen.’ En als men hiermede de belijdenis vergelijkt, die de Schrijver op bl. 130 en verv. aflegt, dan zal men dien middelweg, dien hij bewandelt, liefkrijgen.
Wij bevelen dan dit boek aan allen aan, die naar eene waarlijk stichtende lectuur, naar voedende spijze verlangen. Overal heerscht hier een Evangelisch geloof en een Christelijke zin. Alles ademt liefde en zucht om in een' milden geest tot heil van anderen te werken. Wij zien met verlangen het tweede deel te gemoet, en hopen hartelijk, dat de Eerw. Schrijver de voldoening zal mogen smaken, dat zijne woorden bij velen ingang vinden, opdat de Heer der gemeente er door geprezen, en de Vader des lichts er door verheerlijkt worde.





Gedachten over Onsterfelijkheid en Wederzien in beter Leven. Naar het Hoogduitsch van Dr. Heinichen; door Dr. Joseph-Olivier Josset. Te Amsterdam, bij J.C. van Kesteren. 1843. In gr. 8vo. VI, 159 bl. f 1-25.

Inhoud: Wederzien. Zullen wij elkander wederzien?

{==258==} {>>pagina-aanduiding<<}
Waarom wenschen wij elkander weder te zien? Gronden voor onze onsterfelijkheid. Gronden voor het wederzien. Hoop op wederzien. Vragen over ons toekomstig lot. Over het verband tusschen de geestenwereld en de stoffelijke. Voordeelen van het geloof aan het wederzien. Voorwaarden des zaligen wederziens. Blik in de toekomst. De dood. Onsterfelijkheid. Gedachten aan het wederzien. Verlangen naar het vaderland. Geloovige blikken in de toekomst. De hoop des wederziens (bij het graf eens vriends). Het zinnebeeld. Gedachten op een kerkhof.
De gronden voor de onsterfelijkheid der ziel zijn, volgens den Schrijver, de tegenspraak die er door de beide geboden wees goed! en wees gelukkig! moet ontstaan, d.i. dan de onmogelijkheid, om die beide geboden gelijkelijk op te volgen. Verder Gods heiligheid, wijsheid, regtvaardigheid en liefde. Deze gronden worden dan nog bevestigd door de beschouwing der natuur. Men ziet, dit onderwerp is alzoo door den Schrijver niet uitgeput. - De gronden voor het wederzien zijn: het belang der zedelijkheid en ons geluk; de tegenwerpingen daartegen, als: het bezwaar om elkander hier namaals te kennen, de moeijelijkheid des weêrziens, en de mogelijkheid dat het gemis van geliefde betrekkingen en vrienden bij het weêrzien onze zaligheid zoude kunnen verwoesten, worden kort - maar niet krachtig weêrlegd. Bijv. bladz. 43: ‘“Maar het zou onze zaligheid veelligt verwoesten, indien wij onze vrienden, ouderen, kinderen misschien in droevigen toestand wedervonden.” Vrees dat niet! zoo God, die hun liefderijke Vader is, gelijk de onze, het billijk, noodig oordeelt, den moedwilligen overtreder langs den weg der vernedering, der smarten misschien, tot den lang verwaarloosden pligt terug te brengen, dan zal dit ons geluk niet storen. De zinnelijkheid heeft daar die verblindende kracht niet meer, waarmede zij ons hier vaak de oogen doet sluiten voor de hooge belangen der zedewet.’ enz. Schrale troost voor ieder, die uit het Evangelie weet, dat de worm niet sterft en het vuur onuitblusschelijk is; die zich daar de hoop ziet afgesneden

{==259==} {>>pagina-aanduiding<<}
op eene gunstige verandering in het lot der veroordeelden; die niet met den Schrijver gelooft aan eene ἀποκατάστασις πάντων!
En of des Schrijvers redenering, om te betoogen, dat het wederzien voor ons geluk noodig is, iedereen zal tevreden stellen, betwijfelen wij. Wij lezen, bl. 39: ‘Zou het wel een hemel zijn voor ons gemoed, waar wij gescheiden leven moesten van allen, aan wie ons hart op aarde zoo teeder verbonden was? - Ik zou het weten, dat ik hier eene gade had, dat ik een dierbaar kroost heb achtergelaten, dat eenige trouwe, geliefde vrienden mij naar het betere land vooruitgereisd zijn, en ik zou hen niet meer liefhebben; en niet naar hen verlangen, zoo ik hen liefhad; en hen niet zoeken, zoo ik naar hen verlangde; en hen niet vinden, zoo ik hen zocht! Ik zou bewustzijn hebben, dat ik hen nooit kon vinden in eeuwigheid! En ik zou overtuiging bezitten, dat zij mij liefhadden, en naar mij verlangden, en mij zochten, en mij niet vinden konden - in eeuwigheid! En dat zou de hemel zijn! Wie wil daarvoor zich hier menige zware opoffering getroosten?’ (Het is inderdaad, alsof God en jezus christus onze Heer niet in den hemel gezien zullen worden, of dat het eeuwige leven alleen bestaat in het wederzien van bloedverwanten en vrienden!!) ‘Het kan toch de hemel zijn - maar ik kan er niet naar wenschen.’ (Dan beklagen wij den Schrijver.) ‘Dàn is de hemel mij eerst zaligheid, als hij mij wedergeeft, wat ik hier liefhad, om met vernieuwden moed en met verjeugdigde krachten, omgeven van mijne geliefden, op de nieuw aangewezen baan, ter verdere volmaking voort te streven.’ enz.
Nu, lezer, hoe smaakt u dit? Ik denk, dat gij het hoofd schudt; - want gij zult u herinneren, dat onze Heer jezus christus gezegd heeft (Matth. X:37, 38): ‘Die vader of moeder lief heeft boven mij, is mijns niet waardig, en die zoon of dochter lief heeft boven mij, is mijns niet waardig. En die zijn kruis niet opneemt en mij navolgt is mijns niet waardig.’ - Gij zult u herinne-
{==260==} {>>pagina-aanduiding<<}
ren, dat onze Heer gebeden heeft (Joh. XVII:24): ‘Vader, ik wil, dat daar ik ben, ook die bij mij zijn, die gij mij gegeven hebt, opdat zij mijne heerlijkheid mogen aanschouwen, die gij mij gegeven hebt.’ Gij zult bedenken, dat het heerlijke en zalige des hemelschen levens bestaat in het zien der heerlijkheid Gods en van jezus christus, en ook alleen om christus en diens heerlijkheid naar den hemel verlangen. Die alleen om het wederzien van ouders en broeders en vrienden ten hemel wil ingaan, is de plaats onwaardig, die christus den zijnen bereid heeft.
Wij zouden meer uit dit werkje kunnen aanhalen, wat stellig afkeuring verdient, bijv. bladz. 41, de bewering, dat het wederzien daarom noodzakelijk is, omdat wij anders in de nieuwe wereld niet terstond volkomen burger zullen zijn. ‘Zal hij,’ dus vraagt de Schrijver, ‘van al die vreemde hulp niets behoeven, en plotselijk, in het oogenblik des doods, alles verwerven, wat hij daar noodig heeft? - En zoo hij onderrigt en liefde noodig heeft, wie zou beter in staat zijn hem die te geven, dan de vrienden, die hij daar ontmoet, en die sedert lang reeds met het nieuwe leven en de nieuwe pligten zijn vertrouwd geworden?’ - Hoe denkt gij er over, lezer? Zou de Heer der heerlijkheid nog niet beter de zijnen kunnen helpen, dan die vrienden, die toch ook van christus hunne sterkte hebben te wachten? Het is waarlijk, alsof onze Heer niet zit ter regterhand Gods, om, gelijk Hij hier het Licht was, daar de Kaarse te zijn; het is alsof de vereeniging met den Vorst des levens geene zaligheid, ten minste geene genoegzame zaligheid geeft!
Wij vreezen dus, dat bedroefden door dit boekje of niet, of op valsche gronden zullen getroost worden; dat velen zich aan sommige voorstellingen zullen ergeren; dat anderen het gezegde niet zullen kunnen beamen. Wij voor ons ten minste vereenigen ons ook niet met het laatste couplet van het laatste versje, bladz. 159:

‘Knielt, schepselen! allen neêr voor God! Gij allen zijt Gods kinderen. 

{==261==} {>>pagina-aanduiding<<}

Hij schenkt bestaan en zaligheid aan Serafins en vlinderen! 
God slechts is groot! zijn hoogste geest 
Is mogelijk eens - een rups geweest!’ 


En bij dit laatste woord wordt de treffende noot gevoegd: ‘Het kan voor geen schepsel vernederend zijn, de lagere rangen van wezens te zijn doorgegaan: zijn overgang van het Niet tot het Aanzijn blijft immer de grootste stap.’ Prosit! de metamorphose van eene rups in Gods hoogsten geest is ons wat al te fabelachtig.


De vijftig dagen, of de grondlegging der Christelijke Kerk. Een Feestgeschenk tusschen Paschen en Pinksteren. Gedeeltelijk naar het Hoogduitsch bewerkt door een jeugdig Evangeliedienaar. Te Amsterdam, bij P.N. van Kampen. 1843. In 8vo. 136 bl. f 1-25.

Dit lieve boekje is, gelijk de Vertaler in eenen vooraan geplaatsten hartelijken brief van opdragt aan zijne echtgenoote berigt, meer eene bewerking, dan eene vertaling van een Duitsch geschrift van hoffmann; de Overzetter heeft hier iets weggelaten, dat hem minder juist scheen, elders iets bijgevoegd, wat hem dacht te ontbreken. Het oorspronkelijke niet kennende, weten wij niet, of dit veel, dan weinig zij. Doch dat doet er ook minder toe. En ofschoon hier en daar nog wel het een en ander gevonden worde, dat Ref. anders zou voorstellen; hij vindt geene reden, om dit bevallige boekje niet met volle ruimte aan te prijzen, waartoe deze eenvoudige aankondiging, thans, in de dagen van gedachtenisviering der verhooging van den Heer, moge dienen.
Het uiterlijk is even net, als het innerlijke gepast en bevallig.





Brief van het mirakuleuze beeld van Kevelaar aan den Ed. Achtb. Heer J.J.L. van der Brugghen, President van de Arrondissements-Regtbank te Nijmegen.

{==262==} {>>pagina-aanduiding<<}
In antwoord op Z. Ed. Achtb. berigt aan de Kevelaargangers. Tweede druk. Te Amsterdam, bij J.C. van Kesteren. 1843. In 8vo. 30 bl. f : - 25.


De Roomsche Geestelijkheid in betrekking tot het Schoolonderwijs en het regt van den Staat in het toezien op het bekend maken van kerkelijke verordeningen. Te Doesborgh, bij A. Mongers en Zoon. 1842. In gr. 8vo. 40 bl. f : - 40.


Twisten, verdeeldheden en schokken in de Roomsche Kerk, door B. Te Zwartsluis, bij R. van Wijk, Az. In gr. 8vo. 43 bl. f : - 40.


Opent de oogen, gij Kloosterverdedigers! Of blikken in den afgrond der kloosterlijke verdorvenheid. Een Geschrift voor Roomschen en Onroomschen. Gedenkschriften uit zijne kloosterlijke loopbaan, door Pater F.S. Ammann, gewezen Benedictijner Student in Fischingen, daarna Frater, Pater en Guardiaan in de Kapucijnerkloosters te Lucern, Appenzell, Sursee, Solothurn, Rappersweil, Arth en Wijl. Naar de vierde vermeerderde en verbeterde uitgave. Te Amsterdam, bij Weytingh en van der Haart. 1843. In 8vo. 93 bl. f : - 60.

Deze stukjes moeten wij aankondigen, omdat zij ons daartoe werden toegezonden; echter mogen wij niet verzwijgen, met weêrzin de verschijning - met weêrzin ook de uitlokking - te zien van dergelijke twistschriftjes, die niet anders kunnen, dan de klove tusschen Roomschen en Protestanten gedurig wijder maken. Wij zijn niet blind voor de teekenen des tijds, noch onverschillig voor de veroveringen, op welke eene partij in de Roomsche kerk, die der Ultramontanen, het toelegt, maar wij bejammeren het overmatig opwinden der gemoederen (van de eene zijde zoowel, als van de andere), zien inzonderheid met afkeuring, dat de hitte van den strijd tot ongepaste blad-
{==263==} {>>pagina-aanduiding<<}
zijden aanleiding geeft, en houden het daarvoor, dat krachtige maatregelen, ten gepaste tijde en plaatse aangewend, meer afdoen dan veelheid van vlugschriftjes, waardoor vaak meer wordt verbitterd, dan verbeterd.
Zoo dachten wij op nieuw na het lezen van boven genoemde stukjes. No. 1 bevat volkomen waarheid, die ook door geen' verstandig denkenden Roomschgezinde zal worden tegengesproken; maar toch - de ironie is scherp, bitter. Luim is hier en daar aan het stukje niet te ontzeggen, maar is er de zaak naar? Op zich zelve zeker ja; maar nog beter ware het geweest, indien de gansche zaak, die aan de meesten onzer lezers wel reeds uit den Evangelischen Kerkbode bekend zal zijn, niet ware opgezet.
No. 2 spreekt een ernstig, verstandig woord tegen de heillooze woelingen der Ultramontaansche partij, om zich door aanmatiging van het regt der goedkeuring of afkeuring van schoolboeken, in schijn van grond op 's Konings besluit van 2 Januarij 1842 (een twistappel van veruitziende gevolgen!) van lieverlede van het gansche onderwijs meester te maken. Wat de Eerw. teissèdre l'ange daarover in den straks genoemden Bode schreef, is bekend genoeg. Het opene veler oogen! Het regt der Regering tot het zoogenoemde Placet (waarover de Hoogl. kist onlangs een belangrijk stuk in het Archief voor Kerkelijke Geschiedenis mededeelde) wordt in de andere afdeeling van dit wèlgeschreven stukje voldingend bewezen.
B. wijst aan de hand der geschiedenis en uit Roomsche schrijvers zelve aan, wat er zij van die hooggeroemde eenheid in de Roomsche kerk, aantoonende, dat het in vroeger en later eeuwen ook daar niet heeft ontbroken aan verdeeldheid en hevige twisten over onderscheidene geloofspunten. Dit dient zeker tot wederlegging van de oude beschuldiging van bossuet en anderen; doch de geheele beschuldiging wordt afgesneden, wanneer men het Protestantisme niet, als kerkgenootschap, maar als een gevoelen beschouwt, gelijk eene doorwrochte verhandeling, vóór eenige jaren door Ds. huët geschreven, overtuigend aantoonde.

{==264==} {>>pagina-aanduiding<<}

No. 4 eindelijk moge in zijne soort een nuttig boekje zijn; het is met dat al eene morsige lektuur. De chronique scandaleuse der kloosters zou nog wel meer kunnen opleveren, maar in 't algemeen weet men het genoeg; en zulke naakt verhaalde (schoon in de vertaling nog zeer verzachte!) bijzonderheden; cui bono?


Stemmen uit de zwarte Kerk, gerigt tegen den Katholiek (Tijdschrift) en verdere voorstanders van het Pausdom. Te Amsterdam, bij J.C. Sepp en Zoon. In gr. 8vo. 55 bl. f : - 55.

De zwarte kerk is de Protestantsche, omdat zij, volgens de lasterlijke aanvallen van den Katholiek, geheel onzigtbaar is, en daarin eene Egyptische duisternis heerscht. Zeker had die onbeschaamdheid en dwaasheid eene scherpe gisping verdiend, en wij willen niet ontkennen, dat bij den Schrijver dezer brochure daartoe de goede wil bestond, en hij zijne tegenpartij hier en daar harde waarheden heeft doen hooren. Over het geheel is hier echter te weinig orde en geleidelijkheid, te weinig kracht en bondigheid van betoog, en te veel oppervlakkigheid, om aan dit stukje eene blijvende waarde in den strijd met Rome te kunnen toekennen. Ook wordt de lezing zeer bemoeijelijkt, door het in den tekst invlechten van allerlei boekenen brochuretitels, en hier en daar door leelijke drukfouten gestoord. De toon van regtmatige verontwaardiging, hier aangeslagen, is zeker in den Schrijver te prijzen. Maar wat baat het al, of men den Katholiek c.s. de ooren wascht met magt van opeengestapelde en onverklaarde Bijbelteksten, zoolang er en over den zin en over het gezag dier schriftplaatsen tegenover de overlevering een strijd van beginselen bestaat, die waarlijk niet met eene brochure van weinige bladzijden is af te doen? - Het boekje kan echter voor onkundige en welmeenende Katholieken een middel zijn, om hunne oogen voor de waarheid te openen, waartoe God het zegene! Een aangenamer stijl zou daartoe nog meer bevorderlijk zijn geweest.






{==265==} {>>pagina-aanduiding<<}

Museum van Natuurlijke Historie. Beschrijving der Zoogdieren, volgens Buffon, in de volgorde van Cuvier, met eene Inleiding door Charles d'Orbigny, met honderd en veertig Afbeeldingen geteekend door Victor Adam. 's Gravenhage, bij W.P. van Stockum. 1843. In 8vo. XL en 272 bl. en 41 gekleurde Platen. f 16 - : en ongekleurde Platen f 9 - :

Victor adam heeft als geestig dierenteekenaar eene regtmatig verkregene beroemdheid, en de bij dit werk gevoegde platen, dezelfde, die bij het oorspronkelijk Fransche werk zijn uitgegeven, leveren ons vele proeven van zijn gelukkig talent. De figuur van den marmot met den daarnevens rustenden kleinen Savoyard, de afbeeldingen van de lama en van het hert munten daaronder uit. Minder tevreden zijn wij met de kleuring der platen, die dikwerf gebrekkig is, veelal te donker en te eenzelvig. Zulke blaauwachtig grijze voorwerpen van den magot, als er hier op Plaat 4 een is afgeteekend, zulke leeuwen met zwarte manen als die op Plaat 16 hebben wij in de natuur nimmer gezien. Ook is somtijds de afbeelding uit een wetenschappelijk oogpunt niet voldoende, en het diertje, dat op Plaat 26 als eene Myrmecophaga tamandua voorkomt, is of uit de verbeelding geteekend, of stelt eene andere diersoort voor.
Intusschen zouden wij het voor ons liggend, net uitgevoerde werk gaarne aanprijzen, wanneer het enkel een prentenboek was, of wanneer de tekst, die er was bijgevoegd, eenen meer degelijken inhoud had, dan thans het geval is. Als aangename lectuur prijst zich die tekst niet aan, en wetenschappelijke waarde, die voor het niet aangename der lezing zou schadeloos stellen, kunnen wij er niet aan toekennen. Daarenboven is het Fransche werk weder gevallen in handen van eenen werktuigelijken Vertaler, die met het onderwerp, waarover gehandeld wordt, blijkbaar niet bekend is. Behalve dat hij de zonderlingste

{==266==} {>>pagina-aanduiding<<}
woorden opdischt, zoo als huishouding voor famille, en de vledermuizen (op bl. VII) in weekdieren, vledermuisvisschen en vampieren verdeelt, toont hij op bijkans elke bladzijde, dat hij van de zaak, waarover hij schreef, niets verstaat en dus alleen met de pen en niet met het hoofd gearbeid heeft. Toen wij daarvan eene menigte proeven in de inleiding van den Heer d'orbigny hadden opgeteekend, kwam het ons onnoodig voor, die nog in andere deelen van het werk te zoeken. Zoo leest men b.v. op bl. XII van rekbare bandspieren, bl. XIII van de zeven ‘hersenwervelbeenderen,’ waaronder, zoo als de zamenhang duidelijk toont, ‘halswervels’ (vertèbres cervicales) te verstaan zijn, op bl. XIV en XV sleutelbeen voor armbeen (humerus), op bl. XXIX van een ‘oogvlies’ dat de hersenen bedekt enz. Ondertusschen geeft deze inleiding van den Heer d'orbigny blijken genoeg, dat ook deze Schrijver niet geheel te huis was op het veld, waarop hij zich met zoo veel zelfvertrouwen beweegt; want hoe zou hij anders op bl. XXII aan de kameelen eene vijfde maag toeschrijven, of bl. XXX van de aangezigtszenuw kunnen zeggen, dat deze zenuw, ‘de gevoeligheid aan al de deelen van het aangezigt overbrengt’? Zoo noemt hij op bl. XVIII het kanaal van botalli een gat, waardoor de holten van het hart gemeenschap hebben. Daar de beschrijvingen der dieren uit buffon getrokken zijn, vindt men er ook hier en daar de oude dwalingen weder, die reeds lang weêrlegd zijn, zoo als op bl. 220, dat het zwijn zijne tanden niet wisselt. Somtijds zijn er nog nieuwe dwalingen bijgevoegd; b.v. op bl. 200, waar van den tamandua gezegd wordt, dat de lengte ongeveer
‘tien voet’ is. Deze vreemde bewering komt althans niet voor rekening van buffon. Zoo groot wordt zelfs de Myrmecophaga jubata L. (buffon's tamanoir) niet, waarvan de grootste exemplaren, den staart medegerekend, naauwelijks 5 of 6 voet lang zullen zijn. Buffon zegt van de Tamandua: ‘Il est beaucoup plus petit que le tamanoir, il n'a environ que dix-huit pouces depuis l'extrémité du museau jusqu'à l'origine de la queue....... et

{==267==} {>>pagina-aanduiding<<}
la queue longue de dix pouces (Hist. Nat. X. p. 147, 148). Hoe deze acht-en-twintig duim hier tot tien voet zijn aangegroeid, is ons geheel raadselachtig.
Wij houden het oorspronkelijk Fransche werk voor eene speculatie. De fraaije plaatjes, de lage prijs, de uitgave bij kleine afleveringen, lokken uit om het te koopen. Maar zulke werken behoefde men bij ons niet te vertalen. Onze uitgevers moesten berekenen, dat zij met de uitgave van dergelijke werken der wetenschap hier te lande geene dienst bewijzen. Daardoor bevorderen zij ook de uitgave van betere werken niet, maar benadeelen dezelve veeleer. Het publiek is tevreden met de groote namen van buffon en cuvier op den titel en met de lieve plaatjes, en bekommert zich minder over den inhoud. Wij kunnen niet ernstig genoeg tegen zulke ondernemingen waarschuwen, en moeten ze ontraden aan elken uitgever, die werkelijk in zijnen kring tot de bevordering van kennis in ons vaderland en tot den bloei der wetenschappen naar zijn vermogen wenscht bij te dragen.

j. van der hoeven.





Vervolg van het onderzoek naar de beginselen, waaraan de bezuinigingen en hoogere belastingen, aan de Tweede Kamer der Staten-Generaal voor 1844 en 1845 voorgedragen, behooren getoetst te worden, en naar doelmatige middelen, die deze zouden kunnen vervangen, door J. Graaf van den Bosch, Minister van Staat, Lid van de Tweede Kamer der Staten-Generaal. In 's Gravenhage en te Amsterdam, bij de Gebr. van Cleef. 1843. In gr. 8vo. 58 bl. f : - 50.

Dat ook dit werkje van nu wijlen den Graaf van den bosch scherpzinnig en goed geschreven is, dat het belangrijke opmerkingen en inlichtingen behelst, behoeven wij niet te zeggen. De naam des Schrijvers is daarvoor reeds een waarborg. Maar dit neemt niet weg, dat ons voor-
{==268==} {>>pagina-aanduiding<<}
eerst de toestand der volksmenigte te zwart schijnt afgeschilderd, als de Graaf beweert, dat ⅓ der ingezetenen (want 900,000 zielen is weinig minder) slechts f 26-76 in het jaar te verteren zou hebben, en dus het ontbrekende uit liefdegaven zou moeten ontvangen; dat het tweede ⅓ of 1,000,000, gemiddeld, slechts f 53-17 kan verteren en dus het naauwelijks beter heeft, dan de bewoners der Ommerschans, en dat alzoo alleen ⅓ (het overschietend deel der natie, hetwelk alles onderhouden en dragen moet) het aanmerkelijk beter zou hebben, dan de bedelaars-kolonisten! Wanneer de Schrijver verder zoo hoog opgeeft van de overwinsten, welke Indië aan de schatkist steeds op zal leveren, dan vragen wij, hoe men toch zoo stellig op zoo vele miljoenen jaarlijks kan rekenen, en hoe men de huishouding van Staat naar die becijfering kan inrigten, als men het oog slaat op hetgeen nu laatstelijk, na de uitkeering aan Curaçao, Eustatius, Guinéa enz., als zuiver overschot der opbrengst van Indië aan de Staten-Generaal is opgegeven, geene twee miljoenen!





De Oude Wereld naar Herodotus, door P.J. Costerus. Iste Deel. Met Kaarten. Te Hoorn, bij Gebr. Vermande. 1843. In gr. 8vo. LXXVI en 446 bl. f 4-80.

Het is eene bijzonderheid, in onze taal een werk, als het bovenstaande, te kunnen aankondigen; want hoezeer de studie der oude letteren vroeger in Nederland zeer heeft gebloeid, en er thans nog met goed gevolg beoefend wordt, heeft men meestal hiertoe de taal der geleerden, het Latijn, gekozen, en men is met de strekking van onzen tijd, om hiertoe de hedendaagsche talen te gebruiken, nog niet medegegaan. In Duitschland, Frankrijk, en zelfs in Engeland, is men sedert jaren gewoon, de oude letterkunde en derzelver schrijvers in de landtaal te behandelen en te vertalen, en men zal geen Grieksch of Latijnsch auteur van den eersten of tweeden rang kunnen opnoemen, die niet in de drie moderne hoofdtalen is overgebragt. Zulks is bij ons het geval niet; behalve de oude vertalingen van hooft, penacolius, glazemaker enz., heeft in onzen tijd slechts

{==269==} {>>pagina-aanduiding<<}
de werkzame en verdienstelijke Hoogleeraar j. ten brink vertalingen van xenophon, sallustius en van sommige redevoeringen van cicero geleverd, met andere stukken uit de Grieksche en Romeinsche literatuur in zijne Bibliotheek der oude Letterkunde voorkomende; van enkele gelukkige vertalingen of navolgingen der oude dichters spreken wij niet. De beperkte kring, waarin onze taal gesproken en verstaan wordt, moge van dit verschijnsel de voornaamste oorzaak zijn, de weinige smaak van ons publiek voor zulke voortbrengselen zal wel als eene tweede en niet minder gewigtige kunnen aangezien worden; zoo dat eenige jaren geleden eene aangekondigde vertaling van herodotus, door eene bekwame hand, uit gebrek aan deelneming en belangstelling geen' voortgang konde hebben.
Nu hebben wij het eerste deel van het werk van den Heer costerus, de Oude Wereld naar herodotus, voor ons liggen - een lijvig boekdeel, waaraan de Schrijver zeer veel vlijt en moeite te koste heeft gelegd, welke wij wenschen dat door vele lezers op prijs mogen gesteld worden. Hij heeft na rijp beraad gemeend, beter te doen een tafereel der bekende wereld ten tijde van den vader der geschiedenis te leveren, dan hem in onze taal over te zetten. In eene uitvoerige Inleiding handelt hij 1. over de geschiedkundige bijzonderheden omtrent herodotus. 2. Over deszelfs reizen. 3. Over het oogpunt uit hetwelk wij herodotus hebben te beschouwen. 4. Over de gedaante, waaronder deze zich de aarde voorstelde, en eindelijk geeft hij eene algemeene aardrijksbeschrijving volgens dezen geschiedschrijver, waarover hij de voornaamste oude bronnen en nieuwere vertalers, en schrijvers die over herodotus spreken, heeft geraadpleegd, zoo als: niebuhr, heeren, dahlmann, met de vertaling en commentariën van larcher, en de geographie van herodotus van bredow, bobrik en gail; het bevreemdde ons, het werk van rennell over ditzelfde onderwerp, en de vertaling van miot, hier niet aangehaald te vinden.
Na deze algemeene beschouwingen gaat de Heer costerus tot eene uitvoerige beschrijving der landen over, waarvan herodotus meestal als ooggetuige spreekt, en waarvan hij de geschiedenis verhaalt, beginnende met Hispanië en noordelijk Italië, Scythië en al derzelver verschillende volkstammen, Libye, Ethiopie en Egypte, dat, wat deszelfs

{==270==} {>>pagina-aanduiding<<}
beschrijving en geschiedenis aangaat, met de meeste volledigheid behandeld is. Arabië besluit dit deel, dat voorzeker nog door een niet minder belangrijk over Azië en Griekenland zal gevolgd worden.
Wij moeten hulde doen aan de moeite, die de Schrijver aan dit verdienstelijk werk besteed heeft; hij heeft ons met herodotus, wat zijne aardrijks- en geschiedkundige kennis aangaat, geheel bekend doen worden, en hiervoor van alles, wat de nieuwere geleerdheid hem aanbood, een oordeelkundig gebruik gemaakt; alleen had hij de werken van champollion le jeune, namelijk het Panthéon Egyptien, het Précis du Systême hiéroglyphique en de Grammaire Egyptienne, bij zijne voorstelling der Egyptische Godenleer, en zijne berigten omtrent het schrift der Nijlbewoners, wat meer kunnen raadplegen, hij zoude hiervan dan eene vollediger beschrijving geleverd hebben. De werken van denon, belzoni, de Lettres écrites de l'Egypte van champollion en nestor l'hôte, hadden hem bij de behandeling der bouwen beeldhouwkunst der Egyptenaren van veel nut geweest. Doch wij zeggen den Heere costerus dank voor hetgeen hij ons gegeven heeft; zijn werk zal een ledig in onze Nederduitsche letterkunde aanvullen, en wij hopen, dat hij en de Uitgevers genoegzame aanmoediging zullen ondervinden, om ook het vervolg in het licht te doen verschijnen, waartoe wij den Schrijver de noodige lust en krachten toewenschen.
Niettegenstaande dit alles spijt het ons echter, dat de Heer costerus zijn eerste voornemen, om eene vertaling van herodotus te vervaardigen, niet gevolgd heeft; hij zoude onzen landgenooten dien schrijver in zijne naïve eenvoudigheid nog beter hebben doen kennen, dan door eene behandeling, die uit haren aard eene zekere droogheid niet kan ontgaan. Het geschiedwerk van herodotus is daarentegen een levendig en aanschouwelijk tafereel, dat door deszelfs bevallige verscheidenheid den lezer boeit en door de schijnbare wanorde, die er in heerscht, eene éénheid van plan en doel laat doorstralen, die de belangstelling tot het einde doet rijzen. Niets is verbrokkeld en op zich zelf staande bij dezen geschiedschrijver, maar alles hangt te zamen en maakt een gedeelte van een schoon geheel uit, hetgeen men van het werk van den Heer costerus niet zeggen kan. Wij kunnen deze aankondiging niet beter besluiten, dan met hetgeen wij ergens over herodotus lazen: ‘De gang van

{==271==} {>>pagina-aanduiding<<}
dezen Geschiedschrijver is eenvoudig en regt op het doel afgaande, zonder het altijd merkbaar te doen blijken. Hij neemt de Perzen bij hunnen oorsprong, hij volgt hen en dringt met hen voort, tot dat zij de Grieken ontmoeten; met hunne overwinningen omvat hij de wereld; met hunne veroveringen te verhalen, verhoogt hij den roem van hunne overwinnaars, eschylus heeft geen dramatischer middel kunnen uitdenken om de Atheners te vleijen, dan door hun de tranen en de smart der Perzen te vertoonen. Herodotus kon Griekenland niet beter onderrigten en prijzen, dan tot inleiding zijner geschiedenis die van Azië te geven. Welk eene verscheidenheid van onderwerpen brengt hij in zijn verhaal! Men gevoelt, dat hier het eerst de menschelijke zaken waardiglijk beschreven zijn, en dat hij, die dezelve beschreef, niets, dat wezenlijk belangwekkend was, heeft willen voorbijgaan. Ook bevat de Geschiedschrijver alles in de aaneenschakeling zijner voorstellingen, beschrijving der plaatsen en der natuurverschijnselen, schildering van zeden, tafereelen van overleveringen, gewoonten en wetten; niets is achtergebleven, niets verwaarloosd; men kan hem bij eenen bekwamen veldoverste vergelijken, die een groot leger moet besturen, en die, zonder iets belangrijks op zijnen marsch uit het oog te verliezen, echter nimmer het groote doel van den krijgstogt vergeet en het leger brengt waar het wezen moet.’ Dit schoone geheel, ons zoo voortreffelijk door creuzer in zijne Historische Kunst der Griechen, door dahlmann in zijne Historische Forschungen, door lerminier in zijne Etudes d'histoire et de philosophie geschetst, is hier voor den Nederlandschen lezer niet terug te vinden; hij heeft wel den inhoud, maar niets van
den bevalligen vorm verkregen.
Wij hebben te vergeefs naar eene inhoudsopgave vóór of achter dit deel gezocht, hetgeen zoo noodig was als een register van personen en zaken, dat wij op het einde des werks verwachten.


Gallus, of Romeinsche Tooneelen uit den tijd van Augustus, ter opheldering der wezenlijkste omstandigheden in het huiselijk leven der Romeinen. Door W.A. Becker, Prof. an der Universität Leipzig. Uit het Hoogduitsch.

{==272==} {>>pagina-aanduiding<<}
Te Breda, bij F.P. Sterk. 1843. In gr. 8vo. 270 bl. f 2-80.

De Vertaler van dit zoo rijk aan bijzonderheden en grondig geschreven werkje heeft zich eenige weglatingen veroorloofd. De Voorrede van den Schrijver heeft hij niet teruggegeven, als handelende deze alleen over de schrijvers, die vroeger of later, met meer of minder goed gevolg, de Romeinsche zeden en gebruiken hebben trachten te beschrijven, en de opgave der bronnen, waaruit hij geput heeft; doch welk een en ander hem voor het algemeen niet belangrijk genoeg voorkwam. Wij vermeenen hier van het gevoelen des Vertalers te moeten verschillen, en hadden gewenscht, dat deze Voorrede, zoo niet geheel, ten minste derzelver voornaamste inhoud, hier voorkwam, om den lezer in staat te stellen, hetgeen reeds aangaande het onderwerp des geschrifts door vroegere geleerden, volgens de getuigenissen der oude schrijvers, geleverd was, met hetgeen hier voorkomt te kunnen vergelijken. Dat de tekst onveranderd gebleven is, maar de bijlagen en aanmerkingen op ieder tooneel zeer verkort zijn, en de aanhalingen wat ingekrompen en soms geheel achterwege gelaten zijn, is misschien noodig geweest, om hier en daar eene zekere langwijligheid te ontgaan.
De Schrijver schetst in twaalf tooneelen, ieder met uitvoerige bijlagen en aanmerkingen voorzien, het bijzonder leven van eenen Romein uit den rijksten stand, namelijk van gallus, den gunsteling van augustus, die, na eenigen tijd het bestuur over Egypte gehad te hebben, hiervan teruggeroepen, te Rome terugkeerde, en, door zijn onvoorzigtig gedrag in 's Keizers ongenade vervallen zijnde, zich zelven van het leven beroofde. Becker heeft ons dus de levenswijze en zeden der door magt en weelde bedorvene Romeinen aanschouwelijk trachten voor te stellen, en hij is hierin zeer goed geslaagd, beter dan dat hij eene meer onmiddellijke en drooger wijze van behandeling gekozen had. Wij worden hier met alle bijzonderheden van het huiselijke leven der hoogere standen onder de regering van augustus bekend gemaakt, onder den vorm van een doorloopend verhaal, dat leven en bevalligheid aan de verschillende onderwerpen bijzet, die hier met naauwgezetheid behandeld worden. Wij zeggen den Vertaler dank voor de moeite, aan de

{==273==} {>>pagina-aanduiding<<}
overbrenging van dit werkje besteed, en bevelen het aan alle beoefenaars der oude geschiedenis, en voornamelijk aan hen, die zich aan de studie der oude letterkunde toewijden, ten sterkste ter lezing en overdenking aan, daar menig tot nog toe duister punt in de Romeinsche antiquiteiten hier opgehelderd wordt.





Kunstenaarsreisje door Limburg en België in het jaar 1841. Te Amsterdam, bij J.M.E. Meijer. 1843. In gr. 8vo. 193 bl. f 1-80.

Dit reisje, ofschoon de plaatsbeschrijvingen niets bijzonders meer behelzen, dan wat wij bij anderen, die dezen uitstap maakten, aantreffen, is levendig en onderhoudend geschreven. Het zijn kunstenaars, die, met gevoel voor het schoone der natuur, en met de zucht om van hare tooneelen voor penseel en verwen partij te trekken, dit reisje afleggen; waardoor men dan ook, wat men hier aan uitvoeriger plaatsbeschrijving mist, vergoed ziet door schilderachtige beschrijving van de omstreken van Maastricht, Luik, Dinant e.d.; terwijl het geheel gestoffeerd is met eigenaardige ontmoetingen of kleine geschiedkundige opmerkingen, die een aangename tint over het werkje verspreiden. Wat de kunstenaars ons van de schoonheden der natuur mededeelen, vinden wij bevallig voorgedragen. Wij hadden wel gewenscht van de kunst zelve en van verzamelingen, die door de reizigers slechts met een enkel woord soms maar genoemd worden, iets meer te vernemen. Zij spreken, b.v. bl. 22, van Maastricht en melden: ‘In Maastricht is de kunst zeer geacht; wij werden dus als kunstenaars allervoordeeligst behandeld, elk, die maar eenige kunst bezat, noodigde ons ter bezigtiging uit, of bood zich aan, ons bij dezen of genen te introduceren.’ Rec. las met belangstelling voort, daar hij wel iets meer van die Maastrichtsche kabinetten verlangde te weten, doch vond zich teleurgesteld; want, nadat er nog berigt wordt, dat ook de dames heel aardig over de kunst weten te praten, volgt er dadelijk op: ‘De avond viel, de zon had afscheid genomen’ enz. Meermalen heeft Rec. deze teleurstelling ondervonden; en het zoude toch zeer welkom zijn geweest; te meer, daar de beschrijving van het kabinet van den Hertog van aremberg toont, dat de reizigers smaak-
{==274==} {>>pagina-aanduiding<<}
vol de tafereelen der meesters weten voor te stellen. De aanwijzing van goede hôtels en
geschikte reisgelegenheden is hier voorhanden; en daar wij ons het reisje van Mevr. van meerten, geb. schilperoort, door het Koningrijk der Nederlanden en Luxemburg herinneren, en er bij denken aan de aanteekeningen op eene reis door België langs de Maas in 1825, door Ds. sprenger van eyk, zoo kunnen wij dit werkje, als met de genoemden een bevallig geheel uitmakende, hier en daar nuttige en wetenswaardige aanvullingen leverende, wel aanbevelen.
Wat verder de gevoelens der reizigers over kunst en kunstaanmoediging betreft, deze kunnen wij wel beamen. In den laatsten tijd is echter de beoordeeling over kunst en schilders zóó zeer geen ‘zouteloos gekrabbel’ te noemen ‘door menschen, die kennis noch onpartijdigheid bezitten,’ als o.a., bl. 97, nog al kras gezegd wordt. Men heeft korteling in goede beoordeelingen, zoo als ze b.v. in de Kunstkronijk worden aangetroffen, de schilders, en met regt, bedachtzaam gemaakt op die zucht van navolging, op die verkeerde denkbeelden van kleur en effect, die vooral in de werken van onze jeugdige schilders doorstralen, doch waarvan zij gelukkig terugkomen, om het fantastische en eene natuur, door hen op hun atelier geschapen, te doen verdwijnen voor waarheid van voorstelling en toon.
Het werk van den schilder j.f. christ, die het boekje met afbeeldingen van het kasteel Mondave, van een gezigt aan de Maas bij Maastricht en van de rots Baijard versierde, toont - en wij zagen het ook in zijne schilderijen - dat hij de natuur meer dan zijne verbeelding tot zijne leidsvrouw neemt. Als eene kleine proeve van natuurbeschrijving diene wat onze reizigers, in het Maas-dal, waar de Baijard voor hen ligt, vertoevende, deswege mededeelen. ‘Onze weg leidde ons al dieper het dal in, en bragt ons in eene weide, waar een fraaije schimmel met haar veulen vreedzaam graasde. Hier zetteden wij ons in de schaduw van forsche notenboomen neder, om het klassiek geval, dat zich aan ons oog aanbood, te teekenen. De schoonste rotsen, die de verbeelding van both of berchem kon scheppen, vormen den voorgrond; haar voet is met vruchtbare wijnranken omslingerd; boven langs dezelve loopt een ijzingwekkend pad, en van deszelfs eenen top geleidt eene kleine brug naar den anderen. Deze rotsen waren kantig verlicht;

{==275==} {>>pagina-aanduiding<<}
gloeijend wisselden de schaduwtooneelen met koele reflectiën af, terwijl donkere holen de toetsen uitmaakten, en zoo den teêrgekleurden middel (n) grond, wiens rotsen in eene kunstige azuren schaduw gehouden waren, terughield. Hier en daar was de rots, als door de hand van den smaakvollen kunstenaar, met struiken en allerlei schakeringen van groen getooid, gloeijend als met goud gehoogd ... vertoonden zich de beuken, door de zomerzon en de hitte, die van de rots terugkaatst, bruin geroost, terwijl meer naar beneden, de pril-groene esschen, met zilver gedaagd, het oog bekoorden.’ Men zou hiernaar kunnen schilderen!
Te bejammeren zoude het ook zijn, wanneer in de tafereelen onzer reizigers zulke zonder effect aangebragte partijen voorkwamen, als waarop Rec. eene enkele maal in den schrijfstijl stootte, b.v. van het slagveld van Waterloo sprekende, bl. 134: ‘Slagveld, vreesselijk woord voor den gevoeligen mensch, die in den geest de pijn stillende zode opheft, en de eenzaam zonder deelneming verbloede harten aanschouwt, die dezelve bedekt!’ Hier heeft, bij eene overgevoeligheid, de klank der woorden hen misleid, zoo als men soms wel eens, door eene valsche kleur, eene anders verdienstelijke compositie in uitdrukking denkt te verhoogen. Rec. vond ook ergens van eene grasvlakte met runderen bevolkt: bevolken zegt men alleen van redelijke schepselen: bedekt ware hier het woord geweest.
Wij kennen al de kunstenaars niet, die dit reisje gemaakt hebben; maar wij eindigen onze aankondiging met den wensch, dat zij, als Landschapschilders, de eer van onze Hollandsche school mogen handhaven, gelijk een a. van de velde, ruisdaal, hobbema, both en anderen haar ten sieraad zijn geweest.


De Brabandsche Omwenteling van 1789-1790. Eene schets, door W.A. Arendt. Naar het Hoogduitsch. Te Amsterdam, bij J.F. Schleijer. 1843. In gr. 8vo. 179 bl. f 1-80.

De Schrijver deelt hier in bondigen stijl de hoofdgebeurtenissen, welke de Brabandsche omwenteling zijn voorafgegaan en haar gekenmerkt hebben, op eene hoogst onpartijdige wijze mede. Noch de feilen der Oostenrijksche regering, noch de verkeerdheden der Republikeinen worden

{==276==} {>>pagina-aanduiding<<}
verzwegen. Er is een nuttig gebruik gemaakt van de in den jongsten tijd aan 't licht gebragte staatsstukken. De Schrijver vangt aan met de aanleiding tot die omwenteling mede te deelen; spreekt van de pogingen van van der noot, om de Mogendheden belang te doen stellen in de afschudding van het Oostenrijksch bestuur door België; handelt over het te Breda gevestigde Committé, en verzuimt niet om alle belangrijke bewegingen der Belgische en Oostenrijksche legers mede te deelen, met diezelfde naauwgezetheid, waarmede de door wederzijdsche Staten uitgevaardigde bevelen zijn vermeld. Men vindt hier ook eene uiteenzetting der verschillende staatkundige gevoelens van van der noot en van vonck, van derzelver verdiensten, en van den invloed, welken de verdeeldheid dier hoofdleiders der Belgische omwenteling op het beleid der zaken en op het volk heeft uitgeoefend; terwijl uit het algemeen overzigt duidelijk zigtbaar is, hoe Engeland, Pruisen en de Nederlanden die omwenteling niet verder hebben willen ondersteunen door derzelver invloed, dan voor zoover hun belang zulks medebragt, een belang, dat zich niet bepaalde tot de vraag, wat er van België worden moest, maar hoe men best Oostenrijk zou kunnen bedwingen in deszelfs ondernemingen tegen het Turksche rijk. Ten proeve van dit allezins aanbevelingswaardig werkje, zouden wij liefst dit verslag besluiten met het overzigt, hetgeen wij lezen op bladz. 140: ‘Thans eerst was de zegepraal van de partij der Staten (deze is die van van der noot) volkomen,’ enz.; doch die mededeeling de grenzen eener beoordeeling overschrijdende, bepalen wij ons, met aanbeveling van dit allezins lezenswaardig werk, tot de volgende regelen, waarin de toestand des lands in de laatste dagen
der revolutie wordt vermeld; en waarbij men onwillekeurig indachtig wordt aan den tijd, toen aan België de vredesvoorwaarden werden voorgelegd, die onder den naam der XXIV artikelen bekend zijn. Wij lezen op bl. 169: ‘Een treurige tijd had eenen aanvang genomen, vooral voor Brussel. Het graauw was meester; zijn geschreeuw gold als wet, waaraan zelfs de weldenkenden zich sidderend onderwierpen; tooneelen der vreesselijkste wanorde, buitensporigheden van allerlei aard, moord en andere daden van den afschuwelijksten staatkundigen waanzin hadden plaats onder de oogen der bewindslieden, zonder dat dezen zelfs een blijk van afkeuring durfden geven. Wie

{==277==} {>>pagina-aanduiding<<}
van toegeven, van aannemen der voorwaarden, van den terugkeer der Oostenrijkers sprak, had voor zijne vrijheid en zelfs voor zijn leven alles te vreezen. Geen wonder dus, dat het congres, door vrees voor het gepeupel bezield, alle voorstellen tot schikking van de hand wees, dat de stemmen dergenen, die het verderfelijke van zulk eene staatkunde aantoonden, met geweld onderdrukt werden. Het gevaar, dat van den kant der Oostenrijkers, ingeval zij gewapenderhand terugkeerden, dreigde, was verder verwijderd, en men kon zich door de vlugt daaraan onttrekken; dat daarentegen, hetwelk aan de deuren der zaal van het congres, waar steeds eenige hoopen razend gepeupel de wacht hielden, den afgevaardigde boven het hoofd hing, die voor eene vrijwillige onderwerping mogt gesproken hebben, was zoo nabij! Van alle soorten van moed is de staatkundige moed het zeldzaamst. Om zich zelf te redden, gaf men de zaak des lands aan een wissen ondergang prijs.’





Herinneringen aan het Kasteel van Antwerpen, in de maanden November en December 1832. Door F.L. Staats, Eerste Luitenant der Infanterie, Ridder der Militaire Willemsorde 4de klasse. Te Groningen, bij J. Oomkens. 1843. In gr. 8vo. 160 bl. f 1-50.

Voorzeker behoort de verdediging van de citadel van Antwerpen tot de merkwaardigste gebeurtenissen uit den tijd der Belgische onlusten. Hoe men ook moge oordeelen over de staatkunde, die millioenen heeft verspild en in 1831 en 1832 honderden van levens heeft opgeofferd, om zich vruchteloos tegen bepalingen en schikkingen te verzetten, die zij later met beide handen zou hebben aangegrepen, zoo zij ze slechts had kunnen bedingen, de moed en volharding onzer dappere krijgslieden verdient daarom niet minder onze hulde en lofprijzing. Zij hebben de eer en den roem van den Nederlandschen naam krachtig gehandhaafd, terwijl zij gehoorzaamden aan het vorstelijk bevel, om den vijand aan te tasten of af te slaan.
Met welke gemengde gewaarwordingen men dan ook aan de gebeurtenissen dier onheilsjaren moge terugdenken, geen opregt vaderlander, die iets zou willen afdingen op den roem onzer moedige strijders. Elke bijdrage, die de strek-
{==278==} {>>pagina-aanduiding<<}
king heeft, om dien roem in het licht te stellen, moet met dankbaarheid en welwillendheid ontvangen worden. De Schrijver van het werkje, dat wij thans aankondigen, was zelf bij de gebeurtenissen tegenwoordig, welke hij verhaalt, en nam een werkzaam aandeel in de verrigtingen der belegerden. In eenvoudigen stijl vermeldt hij den loop der belegering en de verrigtingen, welke te zijner kennisse zijn gekomen. Hij zelf geeft al aanstonds te kennen, dat men hier geene volledige beschrijving van den aanval en de verdediging van het kasteel heeft te verwachten. Om deze te kunnen geven, was de Schrijver met de geheele toedragt der zake, met de dagelijksche vorderingen der belegeraars en de tegengestelde pogingen der verdedigers niet genoegzaam bekend. Uit het oogpunt van eene krijgskundige geschiedenis derhalve moet men dit werk niet beschouwen. Het is meer eene verzameling van bijzonderheden, door eenen ooggetuige bijeengebragt, en mede van belang voor hem, die eene eigenlijke geschiedenis der belegering wilde schrijven. Menige dappere heldendaad wordt hier vermeld en aan de vergetelheid ontrukt, waartoe anders ligtelijk de verrigtingen van enkele personen bij de bewondering voor de dapperheid der geheele massa worden veroordeeld. Met hoogen lof wordt ook van den ijver en de bekwaamheid van vele der hoofdofficieren gewaagd. Des opperbevelhebbers naam komt vooral voor onder aan de onderscheidene rapporten en dagorders. Overigens wordt er van hem weinig of niet gewaagd, hetgeen wij niet anders weten te verklaren, dan door aan te nemen, dat er van hem en zijne verrigtingen weinig of niet te zeggen viel; iets, dat den oningewijde in krijgszaken zeker eenigzins vreemd voorkomt, vooral bij den uitbundigen lof, waarmede hij door allen als om
strijd vergood is.
Wij twijfelen niet, of dit boekje zal aan velen eene aangename herinnering zijn van gebeurtenissen, wier gedachtenis bij de meesten langzamerhand reeds begint te verflaauwen.





De Overwintering der Hollanders op Nova Zembla. Gedicht van Tollens. Met Houtsneden van Henry Brown, naar Teekeningen van J.H.J. van den Bergh. Te Leeuwarden, bij G.T.N. Suringar. 1843. In 4to. 62 bl. f 3-90.


{==279==} {>>pagina-aanduiding<<}

Wie juicht niet van harte de onderneming toe, om het echt vaderlandsche gedicht van tollens, de Overwintering op Nova Zembla, in eene prachtuitgave het licht te doen aanschouwen? Zoo er één dichtstuk is, dat door den algemeenen bijval, die aan hetzelve te beurte viel, zulk eene onderscheiding verdiende, het is zeker dat, wat schier in aller mond, in aller geheugen plagt te zijn, en wat ongetwijfeld nog bij weinigen is vergeten. Het plan tot deze uitgave had zijnen oorsprong bij de Nederlandsche Maatschappij van schoone Kunsten, die gedurende eenen korten tijd te 's Gravenhage was gevestigd, en die ook met name zich heeft beijverd, om de kunst der houtgravure in ons vaderland op eene gelijke hoogte te brengen, als waarop zij elders is geplaatst.
Bij de beoordeeling van het voor ons liggende werk moeten wij dat niet uit het oog verliezen. Wij verbeelden ons namelijk, dat eene prachtuitgave van dit gedicht, geheel door den Heer suringar beraamd en bezorgd, ligt anders zou zijn ingerigt; hij had ons misschien een minder aantal, maar gegraveerde platen gegeven, en wij zouden van zijnen goeden smaak verwachten, dat hij ons de vignetten tusschen den tekst zou hebben kwijtgescholden. Wij voor ons zijn geene vrienden van deze wijze van illustreren, waardoor de lectuur telkens wordt afgebroken door eene of andere voorstelling, die dikwijls geheel vreemd is aan den indruk, welken het gelezene heeft gemaakt, en die meermalen, naar het ons voorkomt, aan het smakelooze grenst. Wij hebben deze aanmerking op alle geïllustreerde werken gemaakt, die ons onder de oogen zijn gekomen, en vinden ook in het onderhavige menig vignet, wat ons tot die minder gepaste schijnt te behooren. Wij verwijzen, om enkelen te noemen, op de voorstellingen, bl. 8 en 9, op het musket, bl. 22, op het halve beeld van een lijk, bl. 48, het doodshoofd en de dobbelsteenen, bl. 49, enz. Wij laten de teekening en gravure van al deze voorwerpen in hare waarde, maar achten de keuze smakeloos, en vreemd, wel niet aan de woorden, maar aan den toon en den geest van het gedicht.
Doch de Uitgever had hier niet te kiezen; de keuze was voor hem gedaan. En wanneer wij nu de bovengemaakte aanmerking niet verder in toepassing brengen, dan erkennen wij gaarne, dat ons hier veel fraais wordt geleverd. Zoowel de grootere houtsneêplaten, als de tusschengevoegde vignet-
{==280==} {>>pagina-aanduiding<<}
ten, zijn voor het meerendeel zeer goed, sommige zelfs zeer schoon uitgevoerd. Voor de grootere vooral zijn gelukkige oogenblikken gekozen, en teekening en uitdrukking zijn doorgaans regt goed; wij noemen inzonderheid die, waar heemskerk, is afgebeeld, den zondag in de hut, het wedèrvinden van het schip van rijp; onder de kleinere bl. 25, 34, 36, 38, 50, 52.
De Heer suringar heeft voor eenen fraaijen druk en voor fraai papier gezorgd, zoodat het werk ook typographisch eene prachtuitgave heeten mag.
Wij twijfelen niet, of het publiek zal door deszelfs deelneming de moeite en kosten, aan deze uitgave besteed, beloonen, en gaarne deze fraaije uitgave van het algemeen geliefde dichtstuk eene plaats geven naast de overige werken van den te regt geprezen Volksdichter. Van harte wenschen wij dit den Uitgever toe.





Lente en Herfst. Verspreide en nagelaten Dichtloveren van A. van der Hoop. Te Rotterdam, bij H. Nijgh. 1842. In gr. 8vo. XXIII en 269 bl. f 4-20.

Rec. is nimmer blind geweest voor de groote dichterlijke gaven van den Heer van der hoop, en zoo dikwijls hij zijn oordeel over diens poëzij voor het publiek bragt, getuigde zijne aankondiging van zijne waardering van des dichters verdiensten, en van de groote verwachting, welke hij van zijne werken meende te mogen koesteren, en waaraan niet altijd voldaan werd. Als hij daarbij vrijmoedig de gebreken aantoonde, waardoor de dichtstukken van van der hoop ontsierd werden, hij deed dit niet met oogmerk, om dezen iets in het minst te kort te doen, maar enkel in de hoop, dat die aanwijzing den Dichter zelven strekken zou tot eene aansporing, om zijne verzen te volmaken en alzoo de hooge verwachtingen volkomen te vervullen, waartoe zijne eerste optrede als dichter ons regt had gegeven.
Bij de aankondiging van deze nagelaten gedichten acht Rec. zich echter niet geroepen, om, gelijk hij vroeger meermalen deed, eene eigenlijke beoordeeling dezer stukken te geven. De vriendschap gaf dezen bundel in het licht; het is het laatste, wat wij van de hand des begaafden mans kunnen ontvangen; hij zelf heeft slechts eenige stukken

{==281==} {>>pagina-aanduiding<<}
aangewezen, die hij vooral wenschte te zien opgenomen, en zou misschien deze of gene verzen, op wier toon en inhoud wij zouden meenen aanmerkingen te moeten maken, ter zijde hebben gelegd, indien hij, in bedaarde oogenblikken ze nalezende, zelf eene keuze had moeten doen. De taak van den Uitgever van nagelaten letterarbeid is moeijelijk. Vooringenomenheid met het werk van den vriend, schroomvalligheid, om ongebruikt te laten, wat de overledene zelf ligt op hoogen prijs stelde, de vrees, om aan de eer zijner nagedachtenis te kort te doen door het opnemen van stukken, die in de oogen van anderen minder waarde kunnen hebben, dat alles vereenigt zich, om den arbeid des Uitgevers lastig en bezwarend te maken.
De Heer greb heeft zich van zijne taak met ijver en naauwgezetheid gekweten, en vindt men ook al hier of daar stukken, die men liever zou hebben willen missen, de bundel zal de nagedachtenis van den Dichter geene oneere aandoen. Gedeeltelijk bestaat dezelve uit fragmenten van onvoltooide dichtstukken, waarvan wij het eerste: De Deensche Vesper, vooral met genoegen lazen. Het tweede stuk: Christus, bestaat uit losse fragmenten; waarin de theologische denkwijze van den Dichter hier en daar zeer uitkomt, niet altijd evenzeer zijne theologische of uitlegkundige kennis. Doch vooral onder de kleinere stukken zijn er vele, die wij gaarne in dezen bundel zien opgenomen, en die zoowel van 's Dichters gaven, als van zijne goede gevoelens, vooral van liefde voor vrouw en kroost, getuigen. Allen, die de poëzij van van der hoop bij zijn leven hebben hooggeschat, bevelen wij dan ook gaarne deze verzameling aan. Vinden zij hier en daar vroegere gebreken van zijnen dichttrant weder, zij zullen er ook veel goeds, veel fraais in aantreffen, dat het hen zal doen betreuren, dat de dood den Dichter zoo vroeg heeft weggerukt.
De Heer greb heeft de hulde der vriendschap aan den overledene gebragt in een wèlgeschreven stuk ter zijne nagedachtenis. Opmerkelijk was ons daarin de wijze, waarop over de Gids wordt gesproken. In de redevoering van den Heer meijer over van der hoop werd ons Tijdschrift bitter aangevallen, als had het de verdiensten van den Dichter miskend, en in tegenoverstelling daarvan werd de Gids ten hemel verheven. Hier daarentegen lezen wij van ‘een nieuw maandschrift, uit den côterie-geest van eenige jeugdige let-
{==282==} {>>pagina-aanduiding<<}
terbeoefenaars en aankomende dichters geboren. Met vele kundigheden, maar bitter weinig humaniteit toegerust, ving dat maandschrift aan, de erkende verdiensten van velen te verguizen. Ook van der hoop deelde in dat lot, en weldra ontzag men zich niet, van zijn neerlaag en val te spreken.’ (Bl. XVI). Wij laten het hier gevelde oordeel aan zijne plaats, maar weten moeijelijk de verschillende opiniën der twee lofredenaars overeen te brengen. Wij voor ons hebben van der hoop als Dichter altijd hooggesteld, schoon wij het dikwijls betreurden, dat hij nog niet meer geworden was, wat hij had kunnen zijn. Doch ook nu erkennen wij in hem een sieraad onzer letterkunde, wiens talenten groot waren, en wiens naam als die van een gelukkig beoefenaar onzer poëzij, als van eenen waarachtigen Dichter, zal blijven leven.
Deze bundel is allerkeurigst uitgevoerd, en met een fraai portret van den Dichter versierd. Voor een en ander verdient de Uitgever hoogen lof.





Het Steekspel op het Huis te Duyn. Een dichterlijk Verhaal door A. Winkler Prins, Predikant der Doopsgezinden. Te Sneek, bij J.F. van Druten. 1843. Post 8vo. 52 bl. f : - 75.

Het komt ons voor, dat dit dichterlijk verhaal gerustelijk in de portefeuille des Dichters had kunnen blijven. Gelukkig zegt hij zelf in den voorzang:

Ik ding naar geen eerkrans van groenende bladen, 
Want zwak is de toon, die mijn snaren ontvliedt. 


Wij zouden hem dien eerkrans ook niet durven toekennen. Men kan van zijne verzen zeggen, dat zij gemakkelijk vloeijen, en dat maat en rijm hem weinig moeite schijnen te kosten. Maar overigens behoort het stuk onder de middelmatigen, waartegen reeds van ouds gewaarschuwd werd. Er is in het plan weinig of geen vinding, en in de uitwerking nog al vrij wat berispelijks. Las men niet van ridders en minnezangers, van een steekspel en dergelijke zaken meer, die in de middeleeuwen te huis behooren, men zou meenen verplaatst te worden in den sentimentelen tijd van de vorige eeuw. Daar behoort de jonkvrouw en dikwijls ook haar va-
{==283==} {>>pagina-aanduiding<<}
der te huis. Er komen ook geene stukken, die den lezer treffen en boeijen en hem het schrale van het geheele plan doen vergeten. Het is gemakkelijk berijmd, maar zonder hoogere vlugt; en het ridderlijke gezelschap is wel spoedig bevredigd, wanneer wij na den zang van den minnezanger lezen:

De traan in veler oogen blinkend 
Is voor den zanger 't zoetste loon. 
Geen zong er ooit in vroeger dagen 
Zoo schoon van 't roemrijk vaderland, 
En zonder rang of naam te vragen 
Plaatst Wolfert hem ter regterhand. 
Hij prijst den zoeten toon der snaren. 
Hij roemt het hartbetoovrend lied. 


Van tijd tot tijd is de Dichter ook niet gelukkig in zijne beeldspraak, b.v.:

En menig handdruk brengt hem weder 
(Als door de onzigtbre tooverveder, 
Die op het omgejaagde bloed 
Haar krachten heimlijk werken doet) 
Op 't slagveld, waar hem vroeger dagen 
De kroon des roems verwerven zagen. 


Ons is die tooverveder en hare werking niet duidelijk. Niet minder vreemd is het volgende:

En wapenbroeders, die in jaren 
Niet bij elkaer vergaderd waren, 
Weleer bij 't strijden opgegroeid, 
Vereend door de eer der heldendaden, 
Gevoelen, hoe de levensdraden, 
Gesleten door den grijzen tijd, 
Op nieuw versterkend zich bezielen 
En 't stof geen banden kan vernielen, 
Op 't perk der eer door trouw gewijd. 


Dat is toch wat al te erg: versleten levensdraden, die zich versterkend bezielen. En stof, dat geen banden kan vernielen!
Rec. loopt dus niet hoog met dit dichterlijk verhaal, en zou den maker raden, zich niet te laten verleiden door de gemakkelijkheid, waarmede hij blijkbaar zijne verzen schrijft, tot het niet genoeg bewerken en overdenken zijner stukken.






{==284==} {>>pagina-aanduiding<<}

Gaston van Foix. Een Gedicht door F.H. Greb. Te 's Gravenhage, bij W.P. van Stockum. In gr. 8vo. X en 51 bl. f : - 60.

De overlevering verhaalt, dat de jeugdige gaston de foix, zich en zijner moeder de liefde van zijnen vader wenschende terug te verschaffen, van zijnen oom karel den Booze, Koning van Navarre, een poeder ontving, welks gebruik de verlangde uitwerking op den ouden gaston zou te weeg brengen. De jongeling ontdekte zijn geheim aan zijnen basterdbroeder, en deze verraadde het zijnen vader. Het poeder werd onderzocht en bleek geen toovermiddel, maar een doodelijk vergift te zijn, dat de jeugdige gaston onwetend zijnen vader zou hebben toegediend. Deze vader, aan een boosaardig opzet geloovende, liet den zoon in de gevangenis werpen, waar deze alle voedsel weigerde en zich dood hongerde, ondanks de zelfs geweldige pogingen van den vader, om hem van dat besluit af te brengen.
Het is deze geschiedenis, die de Heer greb zich ter behandeling heeft verkozen, daartoe opgewekt door het zien van eene schilderij van den Franschen schilder jacquand. De keuze komt ons niet zeer gelukkig voor. De jonge gaston is moeijelijk tot een voorwerp van groote belangstelling te verheffen. Er is in zijne voorafgegane daad iets onnoozels, dat op den ongelukkigen knaap met zekere minachting doet nederzien, en de Heer greb heeft dat niet verminderd door het verhaal, dat hij hem van zijn vroeger leven in den mond legt, wat hem insgelijks iets weekelijks geeft, iets, weinig geschikt, om hem de held van een dichtstuk te doen zijn. De daad zelve, die het eigenlijke onderwerp van hetzelve uitmaakt, is ook niet genoeg gemotiveerd, en nadat de jongeling zijne biecht heeft afgelegd, begrijpt men nog niet, waarom hij dan toch eigenlijk zich dood hongert. De Dichter heeft wel gepoogd daarvoor reden te geven; maar die reden bevredigt niet. Zij ware voldoende, om gaston's gedrag te regtvaardigen, zoo b.v. zijn vader hem ter dood had gedoemd, en hij door de ontdekking van het snoode opzet van den broeder zijner moeder zijn leven niet wilde koopen. Maar hoe hier zijn vrijwillige dood iets baten kan, begrijpt de lezer niet, en hij trekt medelijdend de schouders op over de dwaze handelwijze van den jongeling, te meer

{==285==} {>>pagina-aanduiding<<}
nog, daar de Dichter na zijnen dood den vader laat verschijnen, om vergiffenis te schenken, en daardoor zelf het onberadene van des jeugdigen gaston's gedrag levendig doet gevoelen. Dat gedrag, als geenszins eene noodzakelijke, grootsche zelfopoffering, die een waardig, anders onbereikbaar doel heeft en bereikt, is nu een noodelooze zelfmoord, die van een zwak verstand getuigt, en wekt niet zoodanige gewaarwordingen op, als de Dichter voor zijnen held verlangt.
Met dit gebrek in het onderwerp hangt ook het gebrekkige der behandeling zamen. Deze is te weekelijk, zonder kracht, niet met de noodige fikschheid. De verzen zijn dikwijls vloeijend en gemakkelijk, en, als eene proeve, tevens ter bevestiging van het boven gezegde, schrijven wij de regels uit, waarin gaston het doel van zijnen zelfmoord openbaart. (Bl. 37.) Hij spreekt van zijnen vader, die vroeger zijne moeder heeft verstooten:

Wie weet - want God is goedertieren! - 
Als eens die vlam heeft uitgewoed, 
Wat liefelijke zonnegloed 
Nog d' avond van zijn dag zal sieren; 
Of aan het einde van dien dag 
De liefde nog niet keeren mag! 
Dan was voor 't minst nog eenmaal 't leven 
Mijne arme moeder kalm en zacht, 
En bij het ingaan van den nacht 
Zou haar welligt een glans omgeven 
Op aard niet meer door haar gewacht. 
O hemelsche avondstond voor beiden; 
Die 't brandend middaguur vergoedt! 
O dauw voor 't schier gezengd gemoed! 
Zoel windeke, dat zelfs het scheiden 
Als door een Englenzang verzoet! 
En nu - één woord slechts van mijn mond, 
Een enklen naam in drift gesproken - 
Voor eeuwig is de band verbroken, 
En aaklig zwart die avondstond! 
Of was de schrikbre koningsnaam 
De naam niet van een valschen broeder? 
Wierp hij den schijn niet op mijn moeder, 
Als zwoer zij met den booze zaam? 
 
Neen 'k zou den laatsten straal niet rooven, 

{==286==} {>>pagina-aanduiding<<}

Die moeders hoop nog overschoot, 
'k Zou 's vaders dood de hoop niet rooven, 
En daarom koos ik zelf den dood. 
 
En daarom zie ik kalm te moe 
Den dood mij langzaam nader treden - 
God weet, waarvoor ik heb geleden; 
'k heb christus om genâ gebeden, 
En sluit vertrouwend de oogen toe. 


Wij eindigen met den wensch, dat de Heer gree bij eene volgende keuze gelukkiger moge zijn.





Olivia, of hedendaagsche Beschaving. Naar den negenden druk uit het Engelsch van Catherine Sinclair, door C.S. Adama van Scheltema. II Deelen. Te 's Gravenhage, bij W.P. van Stockum. 1842. In gr. 8vo. 485 bl. f 4-30.


Mathilda, of hedendaagsche Zamenleving. Naar den zevenden druk uit het Engelsch van, vertaald door, en uitgegeven bij dezelfden. 1843. II Deelen. In gr. 8vo. 560 bl. f 5-90.

Het eerste dezer geschriften werd ons reeds vóór geruimen tijd toegezonden, en zou ook in dit Tijdschrift vroeger zijn aangekondigd, indien Ref. niet het vervolg, onder den tweeden der bovengenoemde titels, hadde willen afwachten. Want beide behooren onmiddellijk bij elkander en maken één geheel uit. Zij doen dit, wat de romantische inkleeding, de geschiedenis, aangaat, die, in Olivia aangevangen, in Mathilda voortgezet en besloten wordt. Maar vooral door het oogmerk, dat zich de Schrijfster voorstelde. In Olivia Wordt aangetoond, dat hetgeen men eene hedendaagsche beschaafde opvoeding noemt, en in welke te veel voorkeur aan versierende, boven nuttige bekwaamheden gegeven wordt, ongenoegzaam is ter aankweeking van waarachtig goed des geestes en bestendig levensgeluk; dat de bronnen daarvan hooger liggen, in de toepassing van een zuiver en werkdadig Christendom op het dagelijksche leven, en dat daartoe niet de schijn en de woorden, maar het wezen en de

{==287==} {>>pagina-aanduiding<<}
geest van Bijbel en Evangelie moeten gezocht en beoefend worden. Mathilda toont de vruchten van zulk eene Christelijke opvoeding en beschaving, en de loop der geschiedenis maakt aanschouwelijk, hoe men aldus het ware geluk in zich zelf vindt, onafhankelijk van uiterlijk lot en stand op de wereld, gelijk het motto zegt:

Geluk en vrede van gemoed, 
Wat blijvend vreugde schenkt, 
De bron van alle levenszoet 
Ligt minder in uitwendig goed, 
Dan menig weet of denkt. 


Deze beide geschriften zijn alzoo regt geschikt, om, bij eene aangename lektuur, te dienen ter bevordering van een Christelijk leven, waartoe wij ze aan meisjes en vrouwen, want voor deze is het vooral geschreven, ernstig aanbevelen. Zij kunnen er uit zien, wat zij ook wel van elders weten, maar wat nooit genoeg kan herhaald worden, dat het waarachtige levensgeluk niet bestaat, zonder dat men doortrokken is van den heiligen Geest des Evangelies, en dien ook in dagelijksch bedrijf en bemoeijingen dezes levens aan den dag legt. Bovendien heeft de bevallige en beschaafde Schrijfster ook als uitspanningslektuur haar boek aangenaam gemaakt, en de Eerw. Vertaler door eene vloeijende vertaling haren arbeid op eene verdienstelijke wijze bij onze landgenooten ingeleid. Ook de uitvoering verdient allen lof. Mogen al, bij de beperktheid onzer letterkunde, geene duizende exemplaren, gelijk van het oorspronkelijke, verspreid worden, wij hopen toch, dat deze beide geschriften vele, zeer vele lezeressen vinden zullen.


Darnley. Misdaad en Vergelding, of de Ontmoeting van Hendrik VIII en Frans I bij Ardres. Door G.P.R. James, Esq. III Deelen. Te Amsterdam, bij G. Portielje. 1843. In gr. 8vo. 668 bl. f 6-90.


Hendrik van Guise. Door G.P.R. James, Esq. III Deelen. Te Amsterdam, bij Weytingh en van der Haart. 1843. In gr. 8vo. 751 bl. f 6-60.

Wij lazen ergens: ‘de laatste roman van james, dat wil

{==288==} {>>pagina-aanduiding<<}
zeggen die in Julij en niet in Junij is uitgekomen.’ En waarlijk, wanneer men den verbazenden toevoer van romans dezes Schrijvers overziet, dan wordt het schier onbegrijpelijk, hoe hij die alle kan schrijven, en het vroeger aangaande w. scott vertelde sprookje van een aantal medewerkers zou men schier geneigd worden op james toe te passen. Hij schijnt eene verbazende vlugheid te bezitten, en naauwelijks is het eene boek van de pers gekomen, of men vindt reeds weder een ander aangekondigd. Vruchtbaar is dus zijne pen, en men moet daarbij hem ter eere zeggen, dat hij dikwijls veel verscheidenheid aan zijne schriften weet te geven, door onderscheidene genres van romans te kiezen.
Intusschen spreekt het toch van zelf, dat er moeten zijn, die door keuze van onderwerp en wijze van behandeling iets gelijkmatigs hebben en althans als tot hetzelfde genre mogen gerekend worden. Zoo zou Rec. de beide verdichte verhalen, aan het hoofd dezes genoemd, op eene rij plaatsen. Men heeft daar een' gelijksoortigen geschiedkundigen grondslag, staatkundige woelingen, zwakken of boozen, die de goeden belagen, de zegepraal der onschuld, de straf der goddeloozen. In beide verhalen is veel goeds, veel schoons zelfs, maar geen van beiden behoort tot die romans, die eenen dieperen indruk nalaten. Zij behooren meer tot het groote aantal gewone historische romans, en werken geen bepaald denkbeeld uit, gelijk Morley Ernstein, Annette de St. Morin en andere van onzen Schrijver.
Rec. zou aan Darnley de voorkeur geven, wat het onderhoudende der lectuur betreft, ofschoon overigens het laatste deel hoogst avontuurlijk mag worden genoemd, en men moeijelijk eenen innigen, noodzakelijken zamenhang tusschen de gebeurtenissen kan vinden, waardoor eene ontwikkeling van den gelegden knoop behoorlijk en geregeld wordt voorbereid. Met dat al laat zich het boek toch met genoegen lezen.
Ook in Hendrik de Guise zijn vele goede brokken, veel, dat de belangstelling gaande houdt. Het tijdperk intusschen, door den Schrijver gekozen, had ter behandeling eigenaardige zwarigheden. De woelingen van de ligue boezemen den gewonen lezer te weinig belang in, en de Schrijver heeft hem ook niet genoeg op de hoogte geplaatst, om de bedoelingen der partijen regt te begrijpen, zoodat hij bijv. de tooneelen in Parijs moeijelijk met de vereischte belangstel-
{==289==} {>>pagina-aanduiding<<}
ling zal gadeslaan. Men zou ook kunnen twijfelen, of het karakter van guise volkomen juist ware en niet al te gunstig ware geteekend.
Geen van beide deze romans behoort dus, in het oog van Rec., tot de uitstekendste van james; maar gelijk alles, wat james schrijft, altijd de bewijzen draagt van zijne bekwaamheid, zoo is ook hier weder veel te vinden, wat den lezer zal bevallen; wij durven dan ook de lectuur wel aanbevelen aan hen, die smaak vonden in vroegere werken van james.
Ook wat uitvoering betreft, munt Darnley boven Hendrik de Guise uit. De vertaling van beiden is vrij goed.


Aymé Verd; of de Opstand der Hugenooten in de 16de Eeuw. Onuitgegeven Roman van Sir Walter Scott. Naar de derde Fransche uitgave. II Deelen. Te Gorinchem, bij G.A. van der Mast. 1843. In gr. 8vo. f 8-30.

Vermoedelijk heeft de onnavolgbare groote Romanschrijver, wiens naam op het titelblad als Schrijver van den Aymé Verd voorkomt, nimmer de pen opgenomen, om eene historie der worstelingen tusschen de Hugenooten en de Catholijken in Frankrijk te schrijven; want ofschoon aan den Schrijver van dezen roman noch talent, noch vinding, noch belangwekkende voordragt geweigerd, en het niet weêrsproken kan worden, dat de lezing van dit verhaal zoo treffend en zoo boeijend is, dat men het boek slechts noode uit de hand legt; één gevoelen dringt zich, des ondanks, met steeds klimmenden drang aan ons op, dat namelijk de Schrijver zijn werk met blijkbare partijdigheid heeft geschreven. Wij laten het geheel voor rekening van den Schrijver, of de voordragt overeenkomstig met de waarheid zij; maar dit heeft ons zeer getroffen, dat er van de zijde der Hugenooten onder de hoofdpersonen niet een enkel edelaardig karakter wordt aangetroffen; dus zijn de hoofdpersonen een dweepende renaud de montmaur, die zich niet ontziet zijne moeder geweld aan te doen; een Baron de sassenage, wiens handen met bloed bevlekt zijn, en die, tuk op moord, een nimmer rustende vervolger en belager wordt van den wettigen erfgenaam van zijns zusters door hem ver-
{==290==} {>>pagina-aanduiding<<}
moorden echtgenoot. Een dweepend leeraar, die, sints zijn boekhandel te Genève verliep, met vrouw en kinderen het land afloopt, en die er geen bezwaar in ziet, om, onder den schijn van godsdienstigen ijver, tweedragt aan te stoken. Als aanhangers van het Catholijk geloof vindt men hier de beminnenswaardige hoedanigheden van aymé verd; de loffelijke toewijding van eene, het vaderlijk geloof getrouw geblevene blanche de sassenage aan de belangen van dien aymé, dien zij niet mag beminnen, omdat men haar aan
den dweependen renaud heeft toegezegd; daar huldigt men, in de ruwe karakters van den grijzen hugues verd de chembein en gaspard de montmaur, beide vrome Catholijken, toch derzelver edelaardige inborst. Overal, het gansche verhaal door, wordt de strijd der Catholijken tegen de Hugenooten voorgesteld als een strijd voor haardstede en altaar tegen roovers en brandstichters, die met geweld hun geloof willen opdringen, en die zich over niets te beklagen hebben. In het breede worden de door de Hugenooten veroorzaakte schade en verwoestingen uitgemeten, en van derzelver aanvoerder in Dauphiné, den Baron des adrets, de buitensporigste wreedheden opgedischt; terwijl van de zijde der Catholijken het wel niet zeer aan te prijzen, maar niet te min minder doodelijk verhaal van het zorgelooze oorlogsleven van den Catholijken aanvoerder, den Hertog van Nemours, wordt medegedeeld. - Zou Sir walter scott, bij het beschrijven van den opstand der Hugenooten in de 16de eeuw, derwijze de waarheid hebben te kort kunnen doen, dat alleen de uitspattingen der eene partij gemeld, en die der andere verzwegen wierden? Wij gelooven zulks niet. En wat is er van dit alles waar? Indien wij de geschiedenis raadplegen; onpartijdiger schrijver dan eenen lacretelle zullen wij schaars over dat tijdvak van Frankrijks geschiedenis aantreffen; en als wij diens: Histoire de France pendant les guerres de religion, Tome I, livre V, op de gebeurtenissen van het jaar 1662 naslaan, dan zullen wij daar lezen, hoe de schending van het edict van Januarij van dat jaar de Protestanten heeft in 't harnas gejaagd, en hoe een wreedaardige montluc, een monpensier en de tavanes om derzelver koelbloedige
wreedheden tegenover den aanvoerder der Protestanten verdienen geplaatst te worden. Dáár leze men, hoe het bekende arrest van het Parlement van Parijs, de courir sus aux Calvinistes de ongelukkige

{==291==} {>>pagina-aanduiding<<}
vervolgden wel dwong om de wapenen op te vatten, en dat, ofschoon het onontkenbaar is, dat beide partijen zich aan bejammerenswaardige buitensporigheden hebben overgegeven, het onwaar is, dat bij voorkeur de Hugenooten in Dauphiné zich van roovers bedienden om hunne partij te sterken. - Wil men echter den roman als roman slechts beoordeelen, dan moeten wij erkennen, dat dezelve met meesterlijke hand geschreven is; de karakters zijn goed volgehouden; de plaatselijke beschrijvingen duidelijk, de intrigue sierlijk ingekleed, terwijl de ontknooping het zedelijk doel klaarblijkelijk maakt, om aan te toonen, dat der menschen lotgevallen plaats hebben onder het oog der Voorzienigheid, welke der menschen wegen en daden rigt naar Hare wijze oogmerken.


Noodwendig Handboek voor den Burger en Landman, of onderhoudende en leerrijke Geschiedenis van het dorp Mildheim, door R.Z. Becker. Naar de laatste in 1838 uitgekomen uitgave uit het Hoogduitsch vertaald. Tweede Druk. 's Gravenhage, bij W.P. van Stockum. 1842. In kl. 8vo. VII en 714 bl. f 5-70.

De veelsoortige inhoud van dit noodwendig Handboek is in drie afdeelingen verdeeld, waarvan de eerste ontvouwt hoe men gelukkig leven kan, de tweede hoe landlieden met eere rijk kunnen worden, en de derde hoe men zich in vele ongelukkige omstandigheden helpen kan. Daarbij is als inkleeding een verhaal gevoegd, waarvan deze de hoofdtrekken zijn. Een rijk edelman, de Heer van het dorp Mildheim, sterft, en vóór zijne begrafenis ontdekt men, bij het bezigtigen des grafkelders, dat zijne tweede vrouw, die een half jaar vroeger begraven was, toen niet wezentlijk dood geweest was, maar slechts in eene zware onmagt gelegen had, zoodat zij, na het deksel van de doodkist opengerukt te hebben, op eene jammerlijke wijze, terwijl haar niemand te hulp kwam, in den grafkelder gestorven was. Dit geeft aanleiding, dat de jonge Heer van mildheim zich het noodwendig Handboek herinnert, en de daarin vervatte voorschriften om het levend begraven te voorkomen. Daar nu, volgens den uitersten wil van den ouden Heer van mildheim, de zoon eene buitenlandsche uitgebreide reis gaat on-
{==292==} {>>pagina-aanduiding<<}
dernemen, loofde deze vóór zijn vertrek eenige belooningen uit, die hij bij zijne terugkomst aan het gezin, 't welk in de beste eensgezindheid geleefd had, aan den huisvader, die zich door eerlijke middelen uit schulden gered had en tot welstand geraakt was, aan den best oppassenden jongeling, en aan het huishoudelijkste en deugdzaamste meisje wenschte uit te reiken, gelijk ook kleinere sommen onder de vlijtigste schoolkinderen te verdeelen. Intusschen werden op de school eenige exemplaren van het noodwendig Handboek verdeeld, met welks verderen inhoud nu het werkje gevuld is, tot eindelijk, ten besluite, de terugkomst van den Heer van mildheim verhaald wordt, de uitdeeling der prijzen,
het huwelijk van den jongen edelman en het verder gelukkig leven in Mildheim.
Onze lezers zien dat dit regt Duitsch is en voor onzen landaard niet geheel past. Referent dacht hierbij aan Hallo's Glücklicher Abend, aan Theodor's Glücklicher Morgen, en ook aan sommige van stilling's kleine romans, b.v. het Leben der Theodore van der Linden. Het verhaal is echter hier slechts eene bijzaak, de hoofdinhoud maken de drie gemelde afdeelingen uit, waarin veel goeds en behartigingwaardigs voorkomt; in de eerste afdeeling is ook de Richard van b. franklin ingelascht, zonder dat evenwel, 't geen ook veelligt in dit boek niet noodig was, de bron, waaruit dit gedeelte genomen is, vermeld wordt. Tot eene in bijzonderheden tredende beoordeeling van het werk voelt Referent zich niet geregtigd, want hiertoe zoude eene zeldzame vereeniging van veelsoortige kundigheden in het landhuishoudkundige en technologische vak vereischt worden, die hij niet bezit. Ook is het werk, ons nu eerst onlangs toegezonden, reeds vóór twee jaren uitgegeven en waarschijnlijk reeds in veler handen. Misstellingen of drukfouten zijn ons slechts weinige voorgekomen, zoo als bl. 269, reg. 13 van ond. het land voor het zand, en bl. 422, reg. 12 van ond. anderen voor aderen. Het boek is doór eene missive van zijne Exc. den Minister van binnenlandsche zaken aan de H.H. Gouverneurs der provinciën aanbevolen, om er de besturen der gemeenten te platten lande opmerkzaam op te maken; eene aanbeveling, die nog al ligtelijk te verkrijgen schijnt en ons hier althans met meer grond voorkomt verleend te zijn, dan aan het Tijdschrift van soetens of aan de kunstoogen van eenen rondreizenden Franschen Professor.






{==293==} {>>pagina-aanduiding<<}

De Koopmansklerk. Eene Antwerpsche Zedenschets door P.F. van Kerckhoven. Te Antwerpen, bij J.E. Buschman. 1843. In gr. 8vo. 76 bl. f 1 - :

Dit boeksken, hetwelk met eenige, voor dat soort van teekening welgeslaagde, karikatuur- of naar karikatuur gelijkende prenten van eug. de block, zoo niet versierd, dan toch verlevendigd is, schetst (behoudens eenige fragmenten over klerken in het algemeen, over den hoogmoed enz.) den echten Antwerpschen, d.i. den van Antwerpenaars te Antwerpen geborenen, dáár opgevoeden en zijn geluk makenden kantoorklerk, van zijne eerste ontwikkeling als kind, tot hij op zijne renten gaat leven. Het hapert er niet aan geestige gezegden, schrandere opmerkingen en zoo in 't voorbijgaan, nu eens regtstreeks, dan weêr zijdelings, meesttijds al boertende, gegevene zedelessen. De lokale kleur is er niet in vergeten: trouwens de Heer van kerckhoven, zelf Antwerpenaar of te Antwerpen wonende, was in de gelegenheid naar het leven te schilderen. Dergelijke werkjes, als de Heeren conscience, van kerckhoven en anderen schrijven, zijn zeer geschikt, om de beoefening der volkstaal in België meer en meer te doen veldwinnen, en kunnen niet anders dan de zelfstandigheid onzer zuidelijke naburen als natie bevorderen. Zij zijn Franschen noch Duitschers, maar behooren tot den Nederlandschen stam, gelijk de Zwitsers tot den Duitschen. Gelijk het Zwitsersch van het Duitsch, zoo is, door spraakwendingen, stijl en spelling, het Belgisch van het Nederlandsch, of liever Noord-Nederlandsch, onderscheiden. De Walen kunnen met de Fransch en Italiaansch sprekende Zwitsers vergeleken worden: want ook zij zijn geene Franschen of met de Galliërs zamengesmoltene Franken, maar onvermengd geblevene, grootendeels met het Germaansche volk der Belgen
vereenigde Galliërs, en dus een stam op zich zelven.






De Volksbode. Een Tijdschrift tot nut van 't Algemeen. Door Mr. C.P.E. Robidé van der Aa en O.G. Heldring. Vijfde Jaargang. Te Arnhem, bij Is. An. Nijhoff. In gr. 8vo. f 2-60.

Rec. groet u, verdienstelijke Bode! en wenscht u geluk, dat gij weder in het afgeloopen jaar uwen togt hebt volbragt. Hij heeft u op den weg, dien gij hebt afgewandeld, gehoord; hij vernam, wat gij zoo bescheiden, zoo onderrigtend, zoo leerzaam, zoo onderhoudend, zoo aangenaam aan allen, die hooren wilden, mededeelde. Zal hij uwe lessen en vermaningen, uwe opwekkingen en raadgevingen herhalen?

{==294==} {>>pagina-aanduiding<<}
Wat gij gesproken hebt is niet verloren. Wie belang stelt in een gerust, gelukkig en Gode gevallig leven, hoore u zelven. Niemand zal het zich beklagen, ook nu nog te luisteren naar hetgeen gij mededeelt. Hoe is het mogelijk, goede Bode! dat gij nog op sommige plaatsen wordt miskend of weinige belangstelling ondervindt? Rec. betreurde het, toen hij dit van u hoorde; maar gij moet rustig en onvermoeid voortgaan. Betoon u braaf overal en altijd, en de menschen zullen u liefhebben en zich gaarne door u laten verbeteren.
Intusschen strekt het wel te uwer opwekking, dat de gratis - verspreiding uwe Bijbladen met goed gevolg voortgaat, en dat er, bij de ondervonden tegenwerking, nog 24,040 van dezen en 800 van uwen jaargang zijn uitgereikt. ‘Gij,’ - en Rec. roept u met vrijmoedigheid toe, wat een toegenegen Vriend, vóór zoo veel jaren reeds, den Hollandschen Spectator toeriep: ‘Gij, die opregt der wereld mededeelt al hetgeen zij roemt of wraakt, verdient der Wijzen gunst en hebt geen dwaas te schromen;’ en terwijl hij weêr afscheid van u neemt met een: ‘Lebe wohl, Gott segne Dich, und gebe Dir langes Leben!’ van uwen en zijnen Vriend claudius, zoo voegt hij er nog zijne woorden bij: ‘Wenn's Euch mit dem und jenem wirklich Ernst ist; wenn es frommet, davon zu verlautbaren und zu schreiben; so schreibe hin, was und wie Du's fühlst.’





Een handvol levensvreugde, der Nederlandsche Jeugd aangeboden door Mr. C.P.E. Robidé van der Aa. In kl. 8vo. 78 bl. f 1 - :

Een lief kinderboekje, dat wij zoo wel om het bevallig uiterlijk, als den doelmatigen inhoud gaarne aanbevelen. Redelijke poëzij, lief proza, aardige plaatjes, schoon de laatste wat minder bont konden zijn. In het versje de Nederlandsche knaap misten wij dien fikschen jongenstoon, die in den mond van zulke knapen voegt. De kinderen van den Heer robidé van der aa redeneeren wel wat veel. In plaats van inhoudsopgave of proeven van verhaaltrant mede te deelen, verwijzen wij naar 't boekje zelf.


Antwoord op twee Anticritieken, voorkomende in het Algemeen Letterlievend Maandschrift, 1843, No. 2 en 1844, No. 2.

De Apocryfe boeken des N. Verbonds, bijeenverzameld, uit de oorspronkelijke talen overgezet, en met inleidingen en aanteekeningen voorzien, waarvan twee stukken in 1842 te 's Hage, bij den boekhandelaar w.p. van stockum, zijn

{==295==} {>>pagina-aanduiding<<}
verschenen, werden in de Vaderlandsche Letteroefeningen (1842, No. 15 en 1843, No. 16) niet zeer gunstig beoordeeld. Dat dit den bewerker niet aangenaam zijn kon, sprak wel van zelf. Vooral als men jong is en weinig ervaring bezit, heeft men meestal eene buitensporige liefde voor de eerste papieren kinderen, die men ter wereld brengt. En daar de Verzamelaar in andere beoordeelingen, die zich meestal slechts met een algemeen overzigt van zijnen arbeid tevreden stelden, vrij sterk werd geprezen, kon het hem natuurlijk niet welgevallig wezen, dat er een Recensent optrad, die zich de moeite gaf om de wetenschappelijke waarde van zijn werk aan te roeren, en, gelijk men zegt, de kraai van de paauwenvederen te ontdoen. Rec. vernam eerst dezer dagen van de Redactie der Vaderlandsche Letteroefeningen het bestaan van beide Anticritieken. In zijne woonplaats heeft hij geene gelegenheid, om het Algemeen Letterlievend Maandschrift te lezen, en was daardoor met de eerste Anticritiek ten eenemale onbekend gebleven, toen hij de korte aankondiging van het tweede stuk der Apocryfe Evangeliën ternederschreef. Had hij die eerste Anticritiek vroeger gelezen, waarschijnlijk had de aankondiging van het tweede stuk eenen anderen vorm gekregen, door de eigene bekentenis van den Anticriticus, ‘dat hij zich tot eene wetenschappelijke uitgave der Apocryfen geheel onbekwaam achtte’! - Die Anticritiek echter niet gezien hebbende, kon Rec. bij de aankondiging van het tweede stuk gerustelijk naar die van het eerste verwijzen, en het onnoodig achten, de geringe wetenschappelijke waarde dezer onderneming weder op nieuw te gaan bewijzen.
In den grond is het verschil daarmede vereffend. Recensent heeft het werk als onwetenschappelijk bevonden. De Verzamelaar heeft dit toegestemd. Waar was dus de noodzakelijkheid eener tweede Anticritiek?
Nu echter beide Anticritieken voor ons liggen, hebben wij een woord aan den ons overigens onbekenden Heer mosano, de keizer, of hoe hij heeten moge. Het lust ons niet, zijne bewijsvoering van woord tot woord te volgen; slechts op een en ander punt maken wij hem opmerkzaam.
Het eerste betreft het groot verschil der wijze, waarop hij over zijnen beoordeelaar spreekt. In de eerste Anticritiek houdt hij mij ‘voor eenen bevoegden geleerde, die wel voor zijne taak berekend is.’ In de tweede spreekt hij van ‘noodeloos vertoon van heele en halve geleerdheid.’ In de eerste zegt hij, ‘dat hij zich op hatelijke schimpscheuten waarschijnlijk niet zou verdedigen.’ In de tweede schrijft hij echter tegen iemand, ‘wiens opzettelijke toeleg het schijnt, te miskennen, te verbitteren, te vernederen.’ In de eerste ‘zegt hij zijnen geleerden beoordeelaar voor vele opmerkingen hartelijk dank, en zal daarvan zooveel mogelijk erkentelijk gebruik maken.’ In de tweede heet mijne

{==296==} {>>pagina-aanduiding<<}
wijze van beoordeelen ‘geheel valsch en een' openlijken beoordeelaar onwaardig.’ In de eerste - doch genoeg. Wat dunkt u, Heer mosano! gij, die een blik meent geworpen te hebben in de geschiedenis der recensiën, kan deze paralel ook uwen blik verhelderen in de geschiedenis van sommige Anticritieken? De lezer ziet reeds, wat wij beleefdheidshalve niet verder ontwikkelen: mosano was een weinigje boos. Nu, Recensent vergeeft het hem van harte; hij is ook jong geweest.
En is de beschuldiging van oppervlakkigheid aantijging, waar zoo vele wetenschappelijke quaestiën geïgnoreerd worden? Is de beschuldiging van gebrek aan oorspronkelijkheid aantijging, waar stellig drie vierden der aanteekeningen van den Duitschen Verzamelaar bobberg zijn overgenomen, en de titel dezer vrije navolging echter den indruk maakt van een oorspronkelijk werk? Is het inconsequent, een werk, dat aan de eischen der wetenschap niet voldoet, aan iederen beschaafden Christen (dat is iederen onwetenschappelijken, maar overigens genoegzaam ontwikkelden lezer) aan te bevelen? Rec. ziet het niet in, maar kan hij er den Heere mosano genoegen mede doen, hij wil dan die aanbeveling wel terugnemen. In de laatste recensie (Vaderl. Letteroef. 1843, No. 16, bl. 718) - leze men dus, in plaats van de zinsnede: ‘Iederen beschaafden Christen - - wekken wij dus gaarne op,’ de emendatie: ‘raden wij ten sterkste af.’ Zal mosano dit met minder verbazing lezen?
Doch reeds genoeg. Alleen uit liefde voor de wetenschap heeft Rec. een min gunstig oordeel geveld. De betrekkelijke waarde van dit geschrift heeft hij niet ontkent, en erkent hij nog. Den onbekookten uitval van ‘een jong mensch, die naauwelijks de Academie ‘verlaten heeft,’ op sommige Godgeleerde recensiën in de Vaderl. Letteroef., beantwoorden wij niet. Wat een geacht Godgeleerde aan een' van mosano's vrienden (ook al een beroemde pseudonym?) schreef, blijve voor zijne rekening, zoo lang tot het bewijs geleverd wordt. Recensent weet, voor zoover hij aan dit Tijdschrift medewerkt, wat hij der critiek verschuldigd is. Dat is gebleken, toen hij vóór eenigen tijd de Apocryfe Evangeliën beoordeelde. Zeker telt de Redactie geene mosano's onder hare medearbeiders. Ik zal bij deze Anticritiek een' opwekkingsbrief aan haar toezenden, dat zij dien Heer met zijnen vriend ter medewerking uitnoodige. Welligt zal het dan wel beter en grondiger toegaan.
Recensent heeft zijn' tijd te lief, om meer te zeggen over een punt van zoo weinig aangelegenheid. Verdere Anticritieken zullen wij onbeantwoord laten, en berigten dit den Heere mosano bij voorraad, opdat hij nu de lezers van het ‘Letterlievend’ eens op eene uitvoerige vernieuwde Anticritiek onthale, zonder vrees voor ‘plakkastijding,’ zoo ten minste de grondige studie der Apocryfen hem tot dit verheven en belangrijk werk den tijd overlaat.







{==297==} {>>pagina-aanduiding<<}

Boekbeschouwing.

Nederlandsch Archief voor Kerkelijke Geschiedenis. Door N.C. Kist en H.J. Roijaards, Hoogleeraren te Leiden en Utrecht. Te Leiden, bij S. en J. Luchtmans. Iste en IIde Deel. In gr. 8vo. Te zamen XII, 920 bl. f 10-60.

Onder dezen titel wordt door de genoemde Hoogleeraren de verzameling voortgezet, die eene reeks van jaren achtereen als Nederlandsch Archief voor de Kerkelijke Geschiedenis, inzonderheid voor Nederland, met toenemende belangstelling was ontvangen. De aan het hoofd dezes vermelde Deelen hebben dan ook eenen tweeden titel, onder welken zij als XII, XIII en XIVde Deel van dat vroegere Archief vermeld worden. Wij verheugen ons én over die voortzetting, én over den nieuwen titel; want levert de eerste het bewijs, dat het den Hoogleeraren noch aan aanmoediging, noch aan medewerking ontbreekt, door den laatsten worden onze jeugdige Godgeleerden niet meer afgeschrikt om zich een werk aan te schaffen, hetgeen de godgeleerde wetenschap in ons vaderland tot roem verstrekt, door ieder beoefenaar der kerkelijke geschiedenis te regt op hoogen prijs gesteld wordt, ja zelfs in het buitenland met onderscheiding wordt opgenomen. Nog zeer onlangs hebben wij van dit laatste wederom een bewijs ontvangen in het werk van den Wurtembergschen Hoogleeraar f.a. scharff: der Cardinal und Bischof nicolaus von cusa, Mainz 1843, als die bij dat werk niet alleen de verhandeling van den Goeschen Predikant en Theol. Doct. e.b. swalue: de Kardinaal nicolaas van cusa en zijne werkzaamheden als Pauselijk Legaat in de Nederlanden, geplaatst in het IXde deel van het Archief, gebruikt; maar haar, S. 166, ook eine sehr interessante Schrift, en Voorrede S. XIII, den Quellen ersten Ranges

{==298==} {>>pagina-aanduiding<<}
gleich, noemt. Van diezelfde bekwame hand nu vinden wij in deze Deelen een vervolg op dat vroeger opstel, onder den titel: Het Hospitaal te Cues en deszelfs stichter, D. III, bl. 113-172, en eene andere uitvoerige verhandeling over de Abdijen van Egmond en Rijnsburg, D. I, bl. 363-470. Ook een ander, uit het vroegere Archief reeds loffelijk bekend beoefenaar der kerkgeschiedenis, Ds. j. borsius, Theol. Doct. en Predikant te Middelburg, heeft wederom een paar stukken van merkelijken omvang medegedeeld, t.w. D. I, bl. 267-362, eene Bijdrage tot de Geschiedenis van het Godsdienstig Separatisme in Nederland, en D. III, bl. 195-264, de tot hiertoe onuitgegevene Akten der Vergadering van Gereformeerde Predikanten, in 1616 te Amsterdam gehouden, met toelichtende aanmerkingen. De overige bijdragen door Predikanten zijn van geringen omvang. De uitvoerigste zijn: D. I, bl. 470-492, de brief van p.h. hugenholtz, Theol. Doct. te Rotterdam; D. II, bl. 191-201: Het Proselytisme, door c.e. van koetsveld, te Schoonhoven; bl. 233-250, de Protestantsche Gemeente van Urmond en Grevenbicht in het Hertogdom Limburg, door e. stollé aldaar; bl. 401-420, de Kerkelijke Procedure tegen Ds. p. santvoort, door w. storm, te Delft; en D. III, bl. 265-282, eene Bijdrage tot de Hervormingsgeschiedenis der stad Bergen op Zoom, door m.a.g. vorstman, Theol. Doct. te Gouda. Al het verdere, op een paar kleinigheden na, is van de hand van Hoogleeraren, en, met uitzondering nog weêr van een enkel stuk van Prof. p. hofstede de
groot, over den gang dien de Christelijke Godgeleerdheid in het algemeen dusverre in Nederland heeft gehouden, D. II, bl. 121-190, van die der Hoogleeraren Uitgevers, die, als naar gewoonte, het grootste en belangrijkste gedeelte hebben bijgedragen, en door het bijgedragene zich al wederom verdienstelijk gemaakt bij de wetenschap, het vaderland en de Hervormde kerk. Zij zelven mogen in het voorberigt voor deze nieuwe serie verklaren (bl. VI) ‘verwijderd te zijn van den waan alsof juist hun Archief de kerkelijk-
{==299==} {>>pagina-aanduiding<<}
historische wetenschap in Nederland zou vertegenwoordigen’; wij van onzen kant verklaren niet te weten, waar elders die wetenschap met zóó veel stof tot roem voor Nederland vertegenwoordigd wordt als in dit Archief, welks titel den Hoogleeraren zelven ‘tot herinnering en tot aansporing is zoowel om den roem van grondige wetenschap, op welken Nederland tot heden toe ook in het Buitenland boogt, te handhaven, als om buitenlandsche Geleerden nader in te leiden in hetgeen op Nederland betrekking heeft.’ Hierom verkozen zij dien titel, onder welken het Archief thans verschijnt, en wij hebben redenen van verblijding over deze keuze, indien de herinnering aan dien titel werkelijk bijgedragen heeft tot vermeerdering van de wetenschappelijke waarde der stukken, door de Heeren kist en roijaards geleverd; welke waarde, onzes inziens, inderdaad zeer groot is. Men neme dit laatst gezegde niet op, als ware het het gezegde eens erkentelijken discipels, die, ook na jaren nog, met zekere bewondering op den arbeid van geëerbiedigde meesters ziet. Ref. staat tot geen' van beide Hoogleeraren in eenige bijzondere betrekking. Hij heeft noch onder, noch met hen gestudeerd. Hij kent beiden alleen uit het door hen op het gebied der wetenschap geleverde, doch hij acht hen
uit dien hoofde hoog, als zelfstandige mannen, die met de hun van God geschonken geestvermogens op eene hoogst loffelijke wijze weten te woekeren. Onzen lezeren dezelfde overtuiging wenschende mede te deelen, zoo zullen wij hen voornamelijk met de door H.H. Ew. geleverde bijdragen eenigzins nader bekend zoeken te maken.
Voor zoo ver uit het tot nog toe geleverde kan worden opgemaakt, is het Nederlandsch Archief voor de Kerkelijke Geschiedenis gesplitst in vier rubrieken.

a.Algemeene Kerkelijke Geschiedenis;

b.Kerkelijke Geschiedenis van Nederland;

c.Geschiedenis der Christelijke leer; en

d.Kerkelijk regt.


Onder de drie eerste rubrieken vinden wij iets van beide Professoren; tot de derde behoort ook de bijdrage van den

{==300==} {>>pagina-aanduiding<<}
Hoogleeraar de groot. In de vierde evenwel vindt men tot dusver slechts ééne verhandeling, en wel van de hand van Prof. kist, behelzende een onderzoek naar het vorstelijk regt van placet, 145 bladzijden groot, en in den hoogsten graad waardig de opmerkzaamheid van allen, die geroepen zijn of geroepen zullen worden tot overweging en behartiging van Neêrlands hoogste belangen. Doch wij willen de voor ons liggende boekdeelen achtervolgens opnemen en den inhoud er van kortelijk meer in bijzonderheden aanwijzen, alvorens wij ons met dit stuk verder inlaten.
Het eerste Deel van het Archief bevat, onder de rubriek van algemeene Kerkelijke Geschiedenis, twee verhandelingen over de Kerkhervorming in de 16de eeuw, in verband met de bijzonderheden, welke haar voorbereidden, en de beginselen, welke bij haar gevolgd werden: de eerste, van den Hoogleeraar roijaards, bl. 2-89, heeft ten opschrift: Begrip en omvang van de Kerkhervorming in de zestiende Eeuw, in vergelijking met de Hervorming in de middeleeuwen volgens de Geschiedenis; de tweede van den Hoogleeraar kist, bl. 91-151, is getiteld: De beginselen en de nog onvoltooide toestand der Kerkhervorming uit hare benamingen afgeleid, en bezit een tiental toevoegselen, of aanteekeningen, bl. 152-264.
De verhandeling van den Hoogl. roijaards, (die ook genoemd wordt ‘eene bijdrage ter beantwoording der vragen: Wie waren eigenlijk Kerkhervormers? welk is het grondbeginsel der Kerkhervorming?’ en dienen moet ten vervolge op: het Christendom in de Middeleeuwen, in het vroegere Archief, D. II, uitgegeven, begint met de opgave van de verschillende beoordeelingen der Kerkhervorming en van haar grondbeginsel, tusschen welke alleen de Geschiedenis eene uitspraak kan doen. ‘Immers (zegt roijaards) wanneer zij ons aanwijst, hoe de geest van Hervorming allengs is ontstaan in de Christelijke kerk, verder is ontwikkeld en uitgebreid, en eindelijk tot rijpheid is gekomen in de zestiende Eeuw en de

{==301==} {>>pagina-aanduiding<<}
eigenlijke Kerkhervorming heeft voortgebragt, zullen wij daaraan (verbeelde ik mij) gereeder gewaar worden, wat die Geschiedenis ons leert omtrent het denkbeeld, aan Kerkhervorming en Kerkhervormers te hechten; omtrent haren aard en omvang; wie dan waarlijk naar dit historisch bewijs dien eernaam verdienen; en welk het eigenlijk grondbeginsel der Kerkhervorming moet genoemd worden.’ Deze denkbeelden worden nu verder in de verhandeling zelve ontwikkeld, die in twee hoofddeelen is gesplitst, en waarin eerst de gang wordt nagegaan, welken de Hervorming in hare verschillende rigtingen gedurende den loop der middeleeuwen tot aan de zestiende eeuw genomen heeft; daarna eenige belangrijke historische resultaten, daaruit afgeleid, opgegeven. - Bij de ontwikkeling van den gang der Hervorming wordt, na opgave van haren aard en karakter, driederlei rigting opgemerkt: 1o. bl. 10-21, eene zedelijke Hervorming, die zich wel reeds vroeg bij de monniken openbaarde, maar toch het meest door hildebrand werd bevorderd; 2o. bl. 21-31, eene Hervorming der kerk, of liever der geestelijkheid, onder welke de hoogstmogelijke verbastering had veld gewonnen, ten gevolge van het middel, hetwelk ter zedelijke Hervorming was aangewend; 3o. bl. 31-44, eene Hervorming der leer, welke reeds zigtbaar is in de opeengevolgde pogingen van de zoogenoemde ketters der middeleeuwen, onder de verschillende namen van Manicheën, Albigensen, Fanatieken, Waldenzen enz. enz. - Met een' terugblik op den gang en den omvang der Hervorming in hare verschillende rigtingen (bl. 44-50) wordt dit eerste Deel gesloten. - Het tweede voert ten opschrift: Gevolgen uit dit historisch onderzoek
afgeleid. 1o. bl. 51-53. ‘Het verschil van de Hervorming vóór en in de zestiende eeuw. 2o. bl. 54-64. Wie waren dan eigenlijk Kerkhervormers? ook erasmus? 3o. bl. 65-86. Welk is het grondbeginsel der geheele Kerkhervorming in al hare rigtingen? - Waarop ten slotte het antwoord wordt, bl. 70: ‘het lag, indien ik mij niet bedrieg, in de behoefte aan wedergeboorte der Christelijke kerk naar

{==302==} {>>pagina-aanduiding<<}
den Bijbel,’ en, bl. 72, opgemerkt, dat die wedergeboorte was het hoofddoel der Hervorming, en de behoefte er aan het grondbeginsel, waaruit zij voortkwam, terwijl 4o. bl. 86-88, de hooge waarde en duurzame voortwerking der Hervorming nog worden aangewezen, en ten besluite nog hoogstgewigtige wenken voor onzen tijd worden gegeven, waarin het Katholicisme, als met verjongde werkzaamheid en kracht, den vroegeren strijd tegen de Hervorming heeft hervat.
‘De voortgang van het Protestantisme zal niet verzekerd zijn (zegt Prof. roijaards), maar veeleer hier en daar door Jezuitisme en Ultramontanisme gestoord worden, ten zij de behoefte aan wedergeboorte van het oorspronkelijke Christendom het levensbeginsel zij en blijve van het Protestantisme. Zoo lang men niet van de zedelijke behoeften uitgaat; zoo lang de zedelijke wedergeboorte van den mensch niet het bezielende beginsel is van de Protestanten; zoo lang men daarbij niet het denkbeeld weet aan te bevelen, dat de Bijbel de eenige kenbron is van waarheid en deugd, en die behoefte, die erkentenis, de Protestantsche Kerk doordringe en beziele, zoo lang zal de strijd nog onzeker blijven tusschen de waarheid en de dwaling. - Dat de Protestantsche Kerk lette op de teekenen der tijden!’
Ref. heeft dit stuk des Hoogleeraars met hooge belangstelling en nut voor zich zelven gelezen, en beveelt het aan de meest gezette overweging van alle vrienden der waarheid ten sterkste aan; ofschoon hij niet ontveinzen mag, dat hier en daar, door min naauwkeurige bepaling der denkbeelden, zijns inziens, zekere duisterheid heerscht, welke het genoegen der lezing niet verhoogt. - B.v.: De geschiedenis (zegt roijaards) moet aantoonen, hoe de geest van Hervorming in de Christelijke kerk is ontstaan enz. Heeft zij dit gedaan, dan zullen wij ook gereeder gewaar worden, wat zij ons leert omtrent het denkbeeld, aan Kerkhervorming en Kerkhervormers te hechten. - Wij stemmen dit toe. - Het begrip van Hervorming wordt vervolgens bepaald, als ‘niet zijnde eene vorming

{==303==} {>>pagina-aanduiding<<}
der kerk naar nieuwe voorstellingen, maar als zijnde eene hervorming derzelve naar vroegeren toestand, of terugbrenging van Christendom en Christelijke leer naar het oorspronkelijk Apostolisch en Evangelisch beginsel,’ (bl. 7, 8.) - Wij nemen ook deze bepaling over. - Maar hoe nu volgens dezelve hildebrand als zedelijk hervormer voor zijnen tijd kan optreden, terwijl erasmus van de kerkhervormers der 16de eeuw wordt afgescheiden, is ons niet regt duidelijk. Wij kennen trouwens bij gregorius VII geen streven om eenen vroegeren toestand der kerk geheel of gedeeltelijk op nieuw in het leven te roepen, of eenig oorspronkelijk Apostolisch begrip te doen zegevieren; maar wel, om het in zijnen tijd reeds veld gewonnen hebbend begrip van Theocratie, onder oppergezag op aarde van de Bisschoppen van Rome als opvolgers van petrus, te doen triomferen; dien ten gevolge de kerk tot beheerscheres der staten te maken, en alzoo eenen vroeger niet gekenden, en dus nieuwen vorm te scheppen. Om deze redenen mogten dan ook geene huiselijke banden de bedienaren van de Godsdienst aan het huiselijke leven en de maatschappij verbinden; maar moesten zij, door zelfbeheersching en hoogere zedelijkheid, zich weten te verheffen boven het gros der belijders. - Met gelijk regt zou men derhalve ook diegene tot de zedelijke hervormers kunnen brengen, die de aanbidding in geest en waarheid hebben begraven onder eene vereeniging van uitwendige plegtigheden, zoo als Jood- noch Heidendom zelf niet gekend hebben, ten einde op deze wijze het, bij den zinnelijken mensch zoo ligt verloren gaande, geestelijke leven ook door werking op de zinnen op te wekken; of zou men anders van dezen eene bijzondere klasse kunnen maken. - Geheel
anders was het met erasmus en anderen Zij wilden het oorspronkelijk Apostolisch en Evangelisch beginsel doen herleven. Tot dat einde gaven zij de H. boeken in handen der menschen; trachtten zij door voorstelling der Evangelische waarheid leer en zeden te hervormen, en riepen zij ook werkelijk het licht te voorschijn in veler harten. ‘Maar Hervormer der Hierarchie was evenwel

{==304==} {>>pagina-aanduiding<<}
erasmus niet, (zegt Prof. roijaards). Dat ééne ontbrak hem, want zonder dit kon geene Hervorming der kerk tot stand komen. En dus was hij geen eigenlijk Hervormer.’ - Maar indien gregorius VII zedelijk hervormer kan genoemd worden, omdat hij de Hierarchie deed zegevieren, is het ons niet regt helder, waarom het aan erasmus en anderen ten kwade wordt geduid, dat zij de Hierarchie niet wilden omverwerpen, doch alleenlijk zuiveren en alzoo tot haar doel terugbrengen. Daarenboven, wanneer gelijkheid van grondbeginsel onafhankelijk van het al of niet welslagen der pogingen, welke men aanwendt ter bereiking van het voorgestelde doel, den mensch tot eene bepaalde klasse van menschen doet behooren, dan zien wij al wederom niet, hoe erasmus van de overige hervormers met grond kan worden afgescheiden. Prof. roijaards zegt zelf, dat het grondbeginsel der geheele kerkhervorming was: de behoefte aan wedergeboorte der Christelijke kerk naar den Bijbel, (waarvoor wij liever zouden zetten: ‘het, uit gevoel van behoefte aan eene wedergeboorte der Christelijke kerk gesproten, verlangen om die kerk naar den Bijbel te hervormen.’) Die behoefte erkende, dat verlangen bezielde erasmus even zeer als luther enz. Zij verschilden alleenlijk ten aanzien van de wijze en den omvang der Hervorming. Ref. is dus hier meest aan de zijde van den Hoogl. kist, tot wiens verhandeling wij genaderd zijn, en die, bl. 129, desgelijks aan erasmus eene plaats onder de Hervormers toekent.
De verhandeling van Prof. kist is eene vrije vertaling van zijne op den 8 Febr. 1837 gehoudene en met toejuiching ontvangene, Oratio, de inchoata, necdum perfecta, Sacrorum emendatione, thans vermeerderd met het toen door tijdgebrek niet uitgesprokene, alsmede met een aantal excursen of aanteekeningen. - Kist gewaagt in zijne Inleiding kortelijk van de nadeelige gevolgen, welke te groote gehechtheid aan het oude voor Christendom en zedelijkheid gehad heeft en heeft; en noemt die laudatores temporis acti, te regt lastige menschen voor den tegenwoordigen

{==305==} {>>pagina-aanduiding<<}
Christelijken Godgeleerde, dien zij liever den kreeftengang zien gaan, dan dat hij zich moedig als op vleugelen tegen het opgaande licht verheffe. - Dit brengt hem van zelf op zijn onderwerp: de nog onvoltooide toestand der Kerhervorming. Een paar bedenkingen, welke hierbij zouden kunnen opkomen, worden dadelijk opgeheven; 1o. dat de spreker de zoo geprezene Kerkhervorming gering zou schatten; 2o. dat zijne rede geheel tegen de Roomsche kerk gerigt zou zijn. Noch het eerste was het geval, noch het laatste zou plaats hebben. De Hervorming had zich niet tot taak gesteld eene geheele omverwerping der Roomsche kerk. Zij had evenwel haren invloed verder moeten uitstrekken dan zij gedaan heeft, vermits zij op haar eigen grondgebied tot nog toe niet geheel aan hare bedoeling en eischen beantwoordt. Om dit onvoltooide te doen uitkomen, moet men zoowel de beginselen, van welke zij is uitgegaan, en de bedoeling, die zij zich van den beginne aan voorstelde, als hetgeen zij in den loop der eeuwen reeds heeft uitgewerkt, in het licht plaatsen en vergelijken. Zij kenmerkt hare beginselen door hare namen, niet de sectennamen of scheldnamen, maar die, welke met de Kerkhervorming zelve zijn geboren: reformatie, evangelische kerk, protestantismus. - Den naam van Reformatie gaf zij zich, omdat zij zich de zedelijke vernieuwing der kerk in hare leden ten doel stelde. Dat doel heeft zij ook aanvankelijk bereikt; doch ook hoe veel is er ten deze niet nog onvoltooid gebleven! - Evangelische Kerk noemde zij zich, omdat zij zich alleen op dat Boek der boeken gronden wilde. Aan dit beginsel is zij aanvankelijk getrouw gebleven; doch later ook weêr ontrouw geworden, zoodat er hier veel te herstellen, te verbeteren, te voltooijen blijft. - Eindelijk onderscheidde zij zich ook met den naam van
Protestantismus, als zich verzettende tegen alle menschelijk gezag en menschelijke overheersching in de zaak van de Godsdienst. Het ware te wenschen, dat de Hervormden hierin te allen tijde hadden volhard; maar zij zijn begonnen met aan menschelijk gezag weêr al te veel plaats in te ruimen. Er zijn thans

{==306==} {>>pagina-aanduiding<<}
ten deze wel eenige uitzigten op verbetering; doch er zal nog veel moeten plaats hebben, eer het opgenoemde beginsel in de Protestantsche kerk heerschende zal zijn geworden. Ziet daar zoo wat het geraamte, zonder eenig vleesch; dat hier evenwel het voornaamste is verre weg. - Wij bevelen de lezing van het belangrijke en overtuigende geheel aan elken waarheidlievende ten sterkste aan, en verheugen er ons over, dat de Hoogleeraar zelf zijn Latijnsch opstel heeft vertolkt, omdat het nu voor alle beschaafde en waarheidlievende lezers toegankelijk is geworden. De toevoegselen of aanteekeningen tot dit stuk, van bl. 152-204 voortloopende, en waarin enkele denkbeelden, in hetzelve voorkomende, nader ontwikkeld worden, zijn:
1o. bl. 152-157 een bijvoegsel tot de Latijnsche redevoering, handelende over de betrekking der Hervorming tot de Roomsche kerk, welk stuk bij het uitspreken was achtergehouden.
2o. bl. 157-159 voegt, onder het opschrift: de Kerkhervorming in betrekking tot de Roomsche kerk, nog iets tot het vorige toe, ten blijke dat het doel der kerkhervormers in de XVIde eeuw niet is geweest de R. Kerk (waarvoor wij liever zouden lezen de Hierarchie) te doen vallen.
3o. bl. 160-164 ontwikkelt den Germaanschen oorsprong der Kerkhervorming.
4o. bl. 165-172 handelt over het bewaardblijven der Roomsche kerk door medewerking der Hervorming.
5o. bl. 173-177 over het voortdurend bestaan der R. Kerk, Bijbel en overlevering; en
6o. bl. 178-188 over de toekomst der R. Kerk. Drie hoogst gewigtige en naauw aan elkander verbondene stukken, voor welke wij vele opene ooren en harten wenschen.
7o. bl. 189-215 bevat een historisch overzigt der onderzoekingen naar het grondbeginsel der Kerkhervorming, gedeeltelijk gerigt tegen eene verhandeling van Prof. hofstede de groot, in het Tijdschrift Waarheid in Liefde 1840, 4de Stuk, en waarmede wij ons, over het geheel, ten volle vereenigen.

{==307==} {>>pagina-aanduiding<<}

8o. bl. 216-242 handelt nog nader over de namen der Kerkhervorming, waarvan hij de geschiedenis geeft.
9o. bl. 243-246, en 10o. bl. 247-264, bevatten een paar aktenstukken uit de 16de eeuw als Bijlagen: t.w. A. Bulla S.D.N. Dnie. Pauli, divina providentia Papae III, Super Reformatione Romanae urbis et curiae, tam in temporalibus quam in spiritualibus.
B. Concilium (Consilium) delectorum Cardinalium et aliorum Praelatorum de emendanda Ecclesia. S.N.D. paulo III ipso jubente conscriptum et exhibitum, A. MDXXXVIII; met welk drietal aanteekeningen Prof. kist de wetenschap aan zich verpligt heeft.
Men ziet, dat wij met het door Z.H.G. gegevene zeer zijn ingenomen. Het is een waardig tegenhanger van de verhandeling des Hoogl. roijaards. Gezamentlijk openen zij de nieuwe serie van het Archief op eene wijze, welke uitlokt om het zich aan te schaffen. Dat ook de verdere stukken, in hetzelve voorkomende, de goede verwachting niet te leur stellen, zal uit derzelver beschouwing blijken.
Onder de rubriek Kerkelijke Geschiedenis van Nederland vindt men nu verder drie bijdragen van Predikanten. De eerste heeft ten opschrift: Mededeeling van eenige nog onbekende bijzonderheden aangaande Mr. jacob roggeveen, inzonderheid met betrekking op zijne godsdienstige denkwijze. Eene bijdrage tot de geschiedenis van het Godsdienstig (?) Separatisme in Nederland, door j. borsius, Theol. Doct. en Predikant te Middelburg, groot 95 bladzijden. Hoe een te Middelburg werkzaam man op dit onderwerp gebragt werd, laat zich ligt bevatten. Het terugvinden aldaar van het verloren geschatte Dagverhaal der ontdekkingsreis van Mr. jacob roggeveen, benevens de latere uitgave van dit, ook voor den Nederlandschen roem niet onbelangrijke, stuk, door het Zeeuwsch Genootschap der Wetenschappen, bepaalde, te dier stede vooral, de aandacht op dien bijna vergetenen Zeeuw, wiens naam evenwel niet alleen op de lijsten der groote landontdekkers gevonden werd, maar levens in de

{==308==} {>>pagina-aanduiding<<}
jaarboeken der Kerkgeschiedenis berucht was geworden. Men verlangde meer van hem te weten dan men wist, en aan dat verlangen is, zoo veel mogelijk, voldoening gegeven door twee vaderlandsche geleerden, die zich hierdoor vooral verdienstelijk hebben gemaakt bij allen, die in dit verlangen deelden. Mr. s. de wind heeft een Levensberigt van Mr. j. roggeveen geplaatst voor het genoemde Dagverhaal der ontdekkingsreis in het IIde deel der nieuwe werken van het Zeeuwsch Genootschap; waarin evenwel niet gesproken wordt over 's mans vreemde godsdienstige denkwijze, en ook het een en ander meer nog duister was gebleven. Dr. j. borsius vult door deze Mededeeling niet alleen dit ontbrekende zoo veel mogelijk aan, maar hij levert tevens eenige zeer belangrijke bijdragen tot de geschiedenis van dat Nederlandsche Godsdienst-Separatisme, dat ook dezer dagen weêr vrij wat beweging maakt. Van die bijdragen eenig overzigt te geven is niet wel mogelijk, zonder tot te groote uitvoerigheid te vervallen. Men moet het wèlgestelde stuk lezen, wil men er wezentlijk genot van hebben. Met de meeste naauwkeurigheid is blijkbaar vooraf alles onderzocht wat terneêrgeschreven is; terwijl de Christelijke zachtmoedigheid en verdraagzaamheid van den Heer borsius schitterend uitkomt bij de onverdraagzaamheid en bitterheid van de Zeeuwsche of liever Middelburgsche hoofdvoorstanders en tegenstanders der Dordsche regtzinnigheid in dien tijd; van welke reeds de titels hunner openbare geschriften getuigen. B.v.: Sibboleth, of leugen en bedrog van den vermomden vrijgeest m. booms, korte afschetzing der ijsselijkheden, welke door de Spinozistische vrijgeesten uitdrukkelijk worden geleerd; en Sleutel of
Naamlijst van de boeventaal der vrijgeesten, allen door Ds. c. tuinman, Predikant te Middelburg; en Val van 's werelds afgod, of het geloof der Heiligen, zegepralende over de leer van eigene geregtigheid, klaar vertoond uit de nagelatene schriften van p. van hattem, uitgegeven door Mr. j. roggeveen, en meer dergelijke. Tot dit opstel behoort ook nog de aanteekening D. II, bl. 423, waarmede even-
{==309==} {>>pagina-aanduiding<<}
wel de zaak in quaestie niet verder is gebragt. - De vraag, waardoor is toch een man als Mr. j. roggeveen tot het Hattemisme gebragt? blijft onbeantwoord.
De tweede bijdrage, van bl. 363-470, is van den Theol. Doct. e.b. swalue, Predikant te Goes, en heeft ten titel: de abdijen van Egmond en Rijnsburg, bijzonder de eerstgenoemde, beschouwd als godsdienstige, wetenschappelijke, kerkelijke en wereldlijke gestichten. Een brief van Hertog philips van Bourgondië uit de H.S.S. der Utrechtsche akademieboekerij, door den Heer dodt aan Ds. swalue ter hand gesteld, gaf aanleiding tot dit opstel, hetgeen zijne plaats in dit Archief ten volle waardig is, en waartoe de Hoogl. kist in het IIde Deel een aardig toevoegsel heeft gegeven, getiteld: de afbeeldingen der abdij van Egmond met twee lithographiën, gevende de eerste de abdij in welstand, de laatste de ruïne der abdij; beide nog onuitgegeven en met het er bij geschrevene, bl. 251-262, aan de liefhebbers der vaderlandsche oudheden allezins welkom, even als het door swalue geleverde, waarop wij voornamelijk zouden aan te merken hebben, dat de Schrijver, wanneer hem bijzonderheden ontbraken ter mededeeling, zich wat veel tot algemeene opmerkingen heeft laten verlokken, opdat het geschrevene toch eenigen omvang mogt erlangen. Vooral valt dit bij het eerste gedeelte in het oog: de Abdijen als Godsdienstige en Wetenschappelijke Gestichten, waaromtrent niet bijzonder veel te zeggen viel, want het godsdienstige bepaalt zich tot armenverpleging; de nonnen beoefenden de wetenschappen juist niet sterk; en van de Egmonder monniken weten wij ook nu nog niet veel meer, dat dat zij boeken afschreven, waartoe eene goede boekerij, die het klooster bezat, zeer te stade kwam; en toch beslaat deze afdeeling 17 bladzijden. De tweede afdeeling: de Abdijen als wereldlijke
en kerkelijke gestichten, bl. 385-462, laat in dit opzigt minder te wenschen.
De derde bijdrage, getiteld: de werkzaamheid van het Nederlandsche Zendelinggenootschap in Oost-Indië, is een brief van p.h. hugenholtz, Theol. Doet. en Pre-
{==310==} {>>pagina-aanduiding<<}
dikant te Rotterdam, aan Prof. n.c. kist, en tevens eene verdediging van de personen en den arbeid der zendelingen tegen de beschuldigingen van eenen ongenoemde, medegedeeld in het Archief, D. X, bl. 330, welke de plaats verdient, hem ingeruimd, en het hart van den schrijver vereert.
De vier laatste bladzijden van het 1ste Deel behelzen kleine stukjes, uit andere werken ter bladvulling overgenomen:
493. Het begraven in de kerken, reeds in de Xde eeuw verboden.
494. Het lager onderwijs in de middeleeuwen.
495. De Bibliotheek van cusa, allen door kist medegedeeld, en
496. Waarheid, uit sixt. amama's Bijbelsche Conferentie.

(Het verslag van het IIde Deel hierna.)


Waarin is het Roomsch Catholicismus onderscheiden van het reine Christendom? eene allerbelangrijkste vraag, beantwoord in bijdragen door J. de Marle en V. von Balitski, vroeger Roomsch-Catholijke, thans Evangelische Christenen. Vertaald uit het Hoogduitsch. Te Amsterdam, bij F.C.H. Büchli Fest. 1842. In gr. 8vo. IV, 55, 108 en 116 bl. (*) f 2-40.

De stukken, in dit boekdeel vervat, leveren inderdaad belangrijke bijdragen tot beantwoording van de vraag, op den titel vermeld; belangrijk ook vooral daarom, (gelijk de Vertaler in zijne Voorrede te regt aanmerkt,) dat uit het hier medegedeelde blijken de edele beginsels, waaruit de overgang der genoemde mannen uit de Roomsch-Ka-
{==311==} {>>pagina-aanduiding<<}
tholieke tot de Protestantsche kerk voortgevloeid is, en de welberadene en regtschapene wijze, waarop zij hierin zijn te werk gegaan.
Men vindt hier dan vooreerst het verhaal van zekeren j. de marle, geboren te Harum, in de Pruisische provincie Westphalen. Na eene Voorrede, waarin hij rekenschap geeft van zijne redenen tot publieke uitgave van een verhaal, dat eerst alleen voor zijne bloedverwanten en vrienden gedrukt was, maar dat nu, op hunnen raad, in eenen tweeden druk, met eenige belangrijke aanteekeningen verrijkt, voor het algemeen het licht ziet; doet hij beknopt, maar duidelijk verslag van zijne godsdienstige verandering, onder den titel van mijne beweeggronden tot mijnen overgang van de Roomsch-Catholijke tot de Evangelisch-Christelijke kerk, welke plaats heeft gehad in de Nicolaï-kerk te Leipzig, 25 Dec. 1839, waaruit blijkt, op welk eene bezadigde en voorzigtige wijze hij hierin te werk gegaan, en langs den weg des redelijken en eerbiedigen onderzoeks tot de volle overtuiging der Evangelische waarheid, zoo als zij in de Protestantsche kerk geleerd wordt, gekomen is. - Aan een dor uittreksel van dit verslag zouden onze lezers weinig hebben; maar Ref., die hetzelve met veel genoegen gelezen heeft, durft het gerust aan allen, wien de zaak van een redelijk Christendom ter harte gaat, aanbevelen.
Niet minder belangrijk zijn de hier ten andere voorkomende Aanteekeningen uit het leven van eenen voormaligen Catholijken Priester, (vincent von balitski, laatstelijk Pastoor te Lisiagura, in Galicië, thans, sedert Februarij 1837, Evangelisch Predikant te Rhein in Oost-Pruisen,) benevens eene korte ontwikkeling der gronden voor zijnen overgang tot de Protestantsche kerk. Uit haren eigen aard, wegens de betrekking, waarin de man stond, zijn zij eenigzins breedvoeriger, maar verdienen niet minder gelezen en behartigd te worden, als doorslaande bewijzen van de kracht des lichts, waarvoor de duisternis wijken moest, en die tot het doorstaan van vele moeijelijkheden, en tot het doen van groote opofferingen

{==312==} {>>pagina-aanduiding<<}
in staat gesteld heeft. Ook als zoodanig is dit verhaal, dat mede geen uittreksel gedoogt, allezins lezenswaardig.
Hierop volgt eindelijk ten derde een stuk van laatstgenoemden Schrijver, behelzende zijne gedachten over drie hoofdsteunsels van het Ultramontanismus, namelijk den Paus, het Coelibaat en de Oorbiecht, om aan te toonen, welke de aard en de waarde dezer met rede en H. Schrift strijdige steunsels zijn, waarbij wij, met den Recensent van het oorspronkelijke stuk, in de Allgemeine Kirchenzeitung van bretschneider en zimmermann, 2tes Heft v. 1842, Theol. Literaturblatt S. 205, nog wel een' vierden hoofdsteun zouden willen noemen, te weten het Kloosterwezen, en in 't bijzonder de Jezuiten-orde. Ofschoon hier natuurlijk veel voorkomt, dat zeer bekend en zeer dikwijls gezegd is, blijft het nogtans zijne waarde behouden, en verdient, als voortgevloeid uit de pen van iemand, die met het Catholicismus ex professo bekend is, en er al de gebreken van had leeren kennen, alle opmerking en behartiging, en Ref. eindigt dus zijne aankondiging met den hem onbekenden Vertaler dank te betuigen, dat hij aan de overbrenging van deze stukken in onze taal zijnen arbeid heeft willen besteden.





Ontmoetingen en opmerkingen op het gebied van Godsdienst en Christendom. Medegedeeld door Georg van den Velde. IIde Stukje. Te Groningen, bij J.B. Wolters. 1843. In gr. 8vo. 80 bl. f : - 80.


Gedachten, herinneringen en opwekkingen. Te Amsterdam, bij G. Portielje. 1843. In gr. 8vo. 60 bl. f : - 65.


Den armen wordt het Evangelie gepredikt. Leerrede en Toespraak door J. Tichler, Theol. Doct. en Predikant bij de Hervormde Gemeente te Leyden. Uitgegeven ten voordeele van de Vereeniging tot heil der Armen, die onze geloofsgenooten zijn, te Leyden.

{==313==} {>>pagina-aanduiding<<}

Te Leyden, bij D.J. Couvée. 1844. In gr. 8vo. 45 bl. f : - 50.


Het zuchtend Dierenrijk. Vrij bewerkt naar het Hoogduitsch. Te Utrecht, bij Kemink en Zoon. 1843. In gr. 8vo. 17 bl. f : - 15.


De twee Bergbewoners. Door Dr. C. Malan. Bedienaar des Evangeliums te Geneve. Uit het Fransch. Te 's Hertogenbosch, bij P.R.D. Muller. 1843. In kl. 8vo. 27 bl. f : - 20.


De Schapen van den goeden Herder hooren, beminnen en volgen hem. Door en bij dezelfden. In kl. 8vo. 55 bl. f : - 40.

Wij voegen deze stukjes van godsdienstigen inhoud bijeen, ten einde ze met een enkel woord aan te kondigen.
Het eerste stukje der Ontmoetingen enz. van den zich noemenden georg van den velde hebben wij vroeger aangekondigd en aangeprezen meer om geest en strekking, dan om grondigen inhoud, een oordeel, dat den Schrijver, naar het schijnt, niet zeer beviel. Doch wij blijven er bij; op zoo weinige bladzijden zoeke men omtrent zoo vele onderwerpen der Christelijke waarheid alleen wenken en aanwijzingen, die aanleiding geven tot nadenken en verdere ontwikkeling. Het is den Schrijver, of liever den Verzamelaar, want ook anderen schijnen er toe bij te dragen, blijkbaar te doen om ontwikkeling der waarheid, die in christus jezus is. Zijne beschouwingswijze is die der zoogenoemde Groninger school, welker denkbeelden op sommige punten men uit deze mededeelingen goed kan leeren kennen. De voorstelling heeft iets puntigs. Wij bevelen dit stukje, dat misschien wel door meerderen zal gevolgd worden, allen aan, die belang stellen in de waarheid des Evangelies.
De ongenoemde Schrijver van No. 2 geeft eenige behartigingwaardige denkbeelden over het belang der opvoeding,

{==314==} {>>pagina-aanduiding<<}
over de vereischten van onderwijzers en godsdienstleeraars, over juist toezigt óp het onderwijs, over de regtzinnigheid en verdraagzaamheid, over de verspreiding van den Bijbel en de Bijbellezing bij de openbare godsdienstoefening, en over de oorzaken van, en zedelijke, zoowel als stoffelijke middelen tegen de armoede. Wij durven alle beweringen en voorslagen van den Schrijver niet overnemen; er is echter veel in, dat goedkeuring, opmerking en nakoming verdient.
Een nieuw bewijs van de Christelijke liefde, die zich in onze dagen meer en meer het lot der armen, niet alleen tot oogenblikkelijk hulpbetoon, maar ook tot oprigting en teregtwijzing, niet enkel door gaven, maar ook door opzigt en bezoek, aantrekt, levert.
No. 3. De Eerw. tichler wekte de Leydsche gemeente in eene opzettelijk daartoe ingerigte Leerrede, den 4 Nov. 1838, op, om zich te vereenigen tot voorziening in de vooral geestelijke behoeften der diep gezonkene, armste volksklasse. Die stem vond weêrklank, en den 10 Nov. 1843 werd het vijfjarig bestaan der vereeniging in eene Toespraak door denzelfden herdacht, met nieuwe aanmoediging en opwekking. Mogen zulke inrigtingen meer algemeen worden! Zij werken sedert eenige jaren ook te Groningen met veel nut, en wij vernemen, dat Utrecht het loffelijke voorbeeld volgt. Wanneer wij deze en soortgelijke daadzaken zien, dan ontwaren wij een verhoogd, Christelijk leven in onze gemeenten, waarbij het geschreeuw, alsof door onregtzinnigheid de kerk in gevaar ware, ons weinig hindert. Men kent ze aan de vruchten, dat is de uitspraak van den Heer; en gelijk Hij zelf, toen Hij gebood aan johannes te boodschappen, onder anderen dat den armen het Evangelie werd gepredikt, zich beriep op hetgeen Hij werkte, als het kenmerk van hetgeen Hij was, zoo kent men nog het ware Christendom niet aan woorden - maar aan hetgeen er door uitgewerkt wordt. Waar zóó de geest van den Heer zich openbaart, daar is men ook vervuld van zachte liefde. En dit brengt ons tot
No. 4, waarin de wreedheid omtrent de dieren ernstig

{==315==} {>>pagina-aanduiding<<}
berispt wordt. Het ware misschien nuttiger geweest, nog wat meer in bijzonderheden te treden.
No. 5 en 6 hadden zonder schade onvertaald kunnen blijven.
Bij gelegenheid dezer aankondiging van eenige kleine godsdienstige schriften moeten wij een verzuim, zoo het er een is, herstellen. Wij hebben vroeger aankondiging gedaan van twee Bijbelsche dagschriften, die men ons daartoe ook verder toegezonden heeft; namelijk:

Bijbeloefeningen op elken dag des jaars, ingerigt ten gebruike bij den Bijbelschen Almanak. Een Dagboek voor godsdienstige Huisgezinnen. Te Dordrecht, bij H. Lagerwey. In gr. 8vo. Elke jaargang f 3 - :

waarvan wij de jaargangen 1841 en 1842 in der tijd ontvingen en met genoegen doorliepen, benevens:


Bijbelsch Dagschrift, ter bevordering van huisselijk geluk, of aanleiding tot godsdienstige overdenkingen. Te 's Gravenhage, bij A. Kloots en Comp. In gr. 8vo. Per jaargang f 4-80,

waarvan wij de jaren 1841-1843 ontvingen, en hetwelk, blijkens de ons toegezondene afleveringen, ook dit jaar onder eenen eenigzins veranderden titel wordt voortgezet. Doch aangezien wij de aankondiging van dergelijke Tijdschriften op den duur niet geregeld kunnen bijhouden, neme men met deze herinnering genoegen; gelijk de Redactie van dit Tijdschrift er thans bijvoegt, dat de beoordeeling der Leerredenen bij gelegenheid der komst van onzen tegenwoordigen Koning tot den troon, ofschoon in der tijd ingekomen, door toevallige omstandigheden niet spoedig genoeg heeft kunnen geplaatst worden, en thans, mogen wij ons van dit spreekwoord bedienen, mostaard na den maaltijd zou wezen, zoodat men van de elk in hunne soort verdienstelijke stukken, te dier gelegenheid uitgegeven door de Eerw. Heeren wolterbeek, wijlen riehm, tideman, glasius, de wilde, lublink

{==316==} {>>pagina-aanduiding<<}
weddik, w. verwey en giltay, geene nadere aankondiging van ons meer verwachte, als die nu toch weinig belang meer zou wekken.



Ziekteverschijnselen, eigen aan de zoogenaamde vromen en kerkelijk regtzinnigen van onze dagen, naar het Hoogduitsch van E.W. Krummacher, Predikant te Duisburg aan den Rijn. Te Nijmegen, bij A.E.C. van Someren. 1843. In gr. 8vo. 36 bl. f : - 45.

Hoe klein ook, is het geen onbelangrijk stukje, dat wij bij dezen aankondigen. Dat het niet door krummacher van Elberfeld, maar door een' jongeren broeder diens mystieken predikers geschreven is, zal bij onze lezers voorzeker eer vóór dan tegen dit geschriftje getuigen. Het rigt zich tegen die zedelijke ziekteverschijnselen, welke aan opregte maar overdreven' vromen in onze dagen eigen zijn. Die verschijnselen zijn: miskenning van de waarde der menschelijke wetenschap op het grondgebied der Godgeleerdheid - verdenking van alles, wat geene Pietistische kleur draagt - de zucht, om een' eenvormigen gang van geestelijk leven voor allen te bepalen - zoogenaamde onnatuurlijke zalving van toon - zekere vrees om voor alle menschen te bidden - geen smaak en zin voor natuur en kunst - het eenzijdig waardeeren van plotselinge geestelijke opwekkingen en eenige andere. Veel waars, goeds, belangrijks wordt hier gezegd. Het kan tevens bewijzen, dat het in Duitschland ook al niet anders gesteld is, dan in ons lieve vaderland. Jammer, dat zij, die aan bovengenoemde kwalen lijden, zelden de onpartijdigheid hebben, om geschriften, als dit, te lezen en er hun voordeel mede te doen. Het boekje ware nog meer voor algemeen gebruik onder onze overdreven' regtzinnigen geschikt geweest, als de Vertaler het meer vrij had omgewerkt, zonder de Duitsche eigendommelijkheid in alles te behouden. Het stichte nut!



{==317==} {>>pagina-aanduiding<<}

De Vrouw uit een natuur-, ziekte- en geschiedkundig oogpunt beschouwd. Door Dr. D.W.H. Busch, Koninklijk Pruissisch Geheim-medicinaal-Raad enz. Uit het Hoogduitsch vertaald. IIde Deel. Algemeene Ziektekunde van de Vrouw. Te Amsterdam, bij H. Frijlink. 1842. In gr. 8vo. 349 bl. f 4-25.

Van deze vertaling kondigden wij voor korten tijd het eerste Deel aan, en met genoegen zien wij, dat zij ijverig wordt voortgezet. In dit Deel is het tweede gedeelte van de eerste afdeeling vervat, welke, volgens het vroeger opgegeven plan, al de algemeene leerstukken behandelt. Gelijk wij in het eerste Deel de physiologie ontvingen, zoo bevat dit Deel de pathologie van het vrouwelijk organismus. Het eerste Hoofdstuk ontwikkelt de eigenaardigheden der vrouw in den ziekelijken toestand, of met andere woorden den invloed van het geslachtsverschil op ziekten, die aan beide geslachten gemeen kunnen zijn. De Schrijver merkt teregt op, dat de literatuur van dit gedeelte der geneeskundige wetenschap zeer schraal is, en eerst in lateren tijd door klose tot het onderwerp van een afzonderlijk werk gekozen is. Van dezen Schrijver wijkt ondertusschen busch hier en daar af; zoo als b.v. wanneer klose beweert, dat vrouwen, de eigenaardige ziekten, die van het geslacht afhankelijk zijn, niet mederekenende, minder dan mannen aan ziekten onderhevig zijn. Integendeel blijkt uit naauwkeurige statistieke opgaven, dat, de vijf eerste levensjaren uitgenomen, onder een zeker aantal zieken steeds meer vrouwelijke dan mannelijke individuën gevonden worden. Uit de sterfteverhouding kan men hier niets besluiten; deze blijft over 't geheel vrij gelijk; maar van het vijftiende tot het zestigste levensjaar en daarboven zijn, volgens busch, onder een aantal zieken, gemiddeld twee vrouwen tegen éénen man. Overigens heeft het niet op alle ziekten eenen even grooten invloed, dat het een man of eene vrouw is, die daardoor wordt aangetast; hoe heviger de ziekte is, hoe meer zij epidemisch heerscht, des

{==318==} {>>pagina-aanduiding<<}
te meer treedt het sexuele verschil in den loop der verschijnsels op den achtergrond. Wat ziekten betreft, waartoe de vrouw, uit den aard harer bewerktuiging, meer voorbeschiktheid bezit, dan de man, hiertoe rekent onze Schrijver zielsziekten en vele, hoezeer niet alle zenuwziekten. Het vaatstelsel is bij de vrouw veel minder aan active ziekten blootgesteld; het kenmerk van den pols is bij de ziekten der mannen van veel meer waarde dan bij die der vrouwen; bloedspuwingen komen meer bij het mannelijk geslacht voor, en de prognose is hier in 't algemeen ongunstiger. Dat mannen meer dan vrouwen door ontstekingziekten worden aangetast, gelijk de meeste schrijvers beweren, wordt door onzen Schrijver betwijfeld, ten zij men zulks tot de zuiver active ontstekingen beperke. Hersenontstekingen en longontstekingen komen menigvuldiger bij mannen, dan bij vrouwen voor; daarentegen zijn bij de laatsten ontstekingen der in de buikholte vervatte ingewanden veel menigvuldiger, bijzonder echter ontstekingen van het buikvlies. Consensuele koortsbewegingen worden bij de vrouw ligter opgewekt, en komen dus menigvuldiger voor dan bij den man; de koortsen zijn bij vrouwen dikwerf onregelmatig en verwikkelen zich met nerveuse verschijnsels. Epidemische typheuse koortsen tasten veel meer de mannen dan de vrouwen aan; rotkoortsen omgekeerd meer de vrouwen. Tusschenpoozende koortsen komen meer bij mannen dan bij vrouwen voor. Dat, gelijk hoffmann beweerde, zwangere vrouwen van de anderendaagsche koorts niet zouden kunnen genezen, vóór de bevalling, vond onze Schrijver, volgens zijne waarneming, niet altijd bevestigd, ofschoon indedaad de koorts dikwerf tot dien tijd blijft aanhouden. Tot chronische huiduitslagen heeft de vrouw meer voorbeschiktheid dan de man. Wat de spijsverteringswerktuigen betreft, verslijming, wormziekte en gazontwikkeling komen veel meer bij vrouwen dan bij mannen voor.
Catarrhus en waterzucht komen even eens meer bij vrouwen dan bij mannen voor. Kankerachtige kwaadsappigheid wordt meer bij vrouwen dan bij mannen waargenomen. Tegen het gevoelen van klose

{==319==} {>>pagina-aanduiding<<}
beweert de Schrijver uit statistieke opgaven van manec, dat breuken bij mannen veelvuldiger blijken voor te komen, dan bij vrouwen. Deze zijn de voornaamste bijzonderheden, welke in het eerste Hoofdstuk (bl. 3-116) ontwikkeld worden.
Het tweede Hoofdstuk handelt over de geslachtsziekten der vrouw vóór de huwbaarheid in het algemeen (bl. 116-146). Reeds bij de vrucht vertoont zich de invloed van het sexueel verschil daarin, dat er meer vrouwelijke dan mannelijke misgeboorten geboren worden. Over hermaphroditismus wordt vrij uitvoerig, hoezeer, zoo het ons voorkomt, niet geheel voldoende gehandeld. Dat deze misvormingen meer bij het vrouwelijke, dan het mannelijke geslacht voorkomen, wordt (bl. 134) wel gezegd, maar niet bewezen; ons komt het voor, dat verre weg de meeste als hermaphroditische vormen beschrevene misvormingen hypo-spadiaei zijn. Onder de aangehaalde werken over dit onderwerp misten wij ongaarne het geschrift van c.f. burdach, Anatomische Untersuchungen bezogen auf Naturwissenschaft und Heilkunst, erstes Heft. Leipzigt 1814. 4to, waarin zulk een rijke schat van waarnemingen over hetzelve verzameld is. Bij de ziekten der geslachtsdeelen vóór de huwbaarheid wordt over het wond worden der uitwendige deelen, het koud vuur der labia, eene zeer kwaadaardige ongesteldheid in kraamhuizen somtijds waargenomen, en over zelfbevlekking kortelijk gesproken.
Het derde Hoofdstuk handelt over de geslachtsziekten in het ontwikkelingstijdperk der vrouw, van bl. 146 tot 160. Beknoptelijk zijn hier vooral de aandoeningen van den geest en van het zenuwstelsel, die door de ontwikkelingsperiode opgewekt worden, geschilderd.
Het vierde Hoofdstuk handelt over de geslachtsziekten in het algemeen bij de huwbare vrouw (bl. 160-335). Dit Hoofdstuk moest uit zijnen aard het uitgebreidste van dit Deel wezen. De Schrijver, die eene bijzondere belangstelling in statistieke opgaven aan den dag legt, begint met aan te toonen, dat voor het vrouwelijke geslacht, even als

{==320==} {>>pagina-aanduiding<<}
voor het mannelijke, in den gehuwden staat de levensduur langer is. Wat den invloed der geslachtswerktuigen op de verwekking van ziekten betreft, de Schrijver beschouwt de bekende en dikwerf herhaalde uitspraak: propter solum uterum est mulier id quod est, teregt als overdreven. Bij de beoordeeling en behandeling der stoornissen en afwijkingen van de menses maakt hij bovenal opmerkzaam op de tweederlei oorzaak, waaruit zij ontstaan kunnen, gebrekkige geslachtsontwikkeling in 't algemeen of plaatselijke aandoeningen der deelen, welke het stondenbloed ontlasten. Vervolgens beschouwt hij den invloed van ziekten op de menstruatie, en omgekeerd van de menstruatie op ziekten. Daarna handelt hij over de geslachtsdrift in een ziektekundig opzigt; vervolgens over den coïtus en deelt hier den geneesheer gewigtige wenken mede, die hem in moeijelijke gevallen, waarin zijn raad wordt ingeroepen, besturen kunnen. Hierop volgt de beschouwing der zwangerschap in een ziektekundig oogpunt. De zwangerschap verdient, als een physiologische toestand, den naam van ziekte niet, maar kan tot het ontstaan van ziekten ligtelijk aanleiding geven. Ook kan de zwangerschap zelve onregelmatig zijn (graviditas extra-uterina, mola, abortus). Over het ontstaan der buiten-baarmoederlijke zwangerheid en der mola wordt weinig bevredigends gezegd; men vindt hier meer eene optelling van meeningen en gevoelens, dan een physiologisch onderzoek. Daarentegen wordt de invloed van de zwangerschap op onderscheidene ziekten met naauwkeurigheid uitééngezet. Daarop beschouwt de Schrijver de baring uit een ziektekundig oogpunt. Door elkander sterft ten minste eene van 150 moeders en van de tusschen de twintig en veertig jaren stervende vrouwen wordt, volgens statistieke opgaven, te Berlijn althans, ⅙ door de baring en het kraambed
weggerukt. Uit statistieke opgaven blijkt voorts, 't geen een zeer verheugend resultaat is, dat de sterfte der barende vrouwen in lateren tijd, althans in Pruisen, minder geworden is en steeds minder wordt; zulks verstrekt tot roem der vorderingen, die de verloskunde heeft gemaakt. Met minder

{==321==} {>>pagina-aanduiding<<}
zekerheid kan men de verhouding bepalen, waartoe de kunstmatige verlossingen tot de natuurlijke staan, omdat de uitoefenaars der kunst niet overeenstemmend denken en handelen en er dus niet gezegd kan worden, dat overal, waar de tang gebezigd werd, deze kunsthulp noodzakelijk was. Bij de tegennatuurlijke afwijkingen der baring, vestigt de Schrijver het eerst onze aandacht op werktuigelijke verhinderingen, zoo als onregelmatigheden in den vorm van het bekken, gezwellen en vreemde weefsels in de bekkenholte, verkeerde ligging van den uterus, verhardingen in deszelfs hals enz., daarna op dynamische hindernissen, zoo als onregelmatige of te zwakke weeën. Daarna beschouwt hij de afwijkingen, die door de vrucht veroorzaakt worden, zoo als door hare tegennatuurlijke vorming of afwijkende ligging, of door misvormingen van bijzondere deelen van het ei, door eenen te korten of te langen navelstreng, door eene tegennatuurlijke plaatsing der placenta enz.; eindelijk komen algemeene ziekten en ziekelijke afwijkingen der moeder in aanmerking. Vervolgens vestigt de Schrijver onze aandacht op de ziekelijke toestanden, die door de baring bij de vrouw veroorzaakt kunnen worden, welke gedeeltelijk plaatselijk, gedeeltelijk algemeen zijn en vooral in het zenuwstelsel en dat der bloedvaten hunne zitplaats hebben. Hierop volgt eene beschouwing van het kraambed in een ziektekundig opzigt, en met de behandeling van de ziekten der zogende vrouwen in het algemeen wordt dit Hoofdstuk besloten. Over de zogverplaatsingen drukt de Schrijver zijne meening bepaaldelijk uit door te verklaren, dat er bij deze afwijkingen op ongewone plaatsen geen eigenlijk gezegd zog, maar slechts een aan zog gelijkend vocht wordt voortgebragt. Slechts bij dergelijke afscheidingen, waarvan de bestanddeelen reeds vooraf in de algemeene bloedmassa aanwezig zijn, kan eene verplaatsing der afscheiding in den eigenlijken zin plaats hebben.
Het vijfde Hoofdstuk beschouwt de geslachtsziekten in het algemeen bij de vrouw in den ouderdom. Hier verklaart zich de Schrijver, uit statistieke opgaven, tegen het

{==322==} {>>pagina-aanduiding<<}
vrij algemeen gevoelen van de grootere sterfte bij den zoogenoemden klimakterischen ouderdom. De ziekten, die de in jaren klimmende vrouw aantasten, zijn minder van die des mans in aard en natuur onderscheiden, daar de invloed der geslachtsverrigtingen verdwijnt en de vrouw natuur- en zielkundig nader tot den man komt. Zielsziekten komen nu menigvuldiger voor dan in jeugdiger leeftijd, vooral bij vrouwen, die ongehuwd bleven.
Uit deze uitvoerige en beredeneerde inhoudsopgave zal de belangrijkheid ook van dit Deel aan de lezers van dit Tijdschrift duidelijk gebleken zijn. Wij eindigen dus onze aankondiging met eene aanbeveling. Fouten in de vertaling hebben zich niet aan ons voorgedaan, maar wel hier en daar zekere stroefheid van den stijl. Drukfouten zijn ons weinig voorgekomen; op bl. 202, r. 9 van ond. moet, voor het met geneeskundig publiek, het niet geneeskundig publiek gelezen worden; doch zulke drukfouten zijn niet zinstorend en ook bij de naauwkeurigste correctie niet altijd geheel te vermijden.


Geschiedkundige Beschouwing van de Walvisch-visscherij, door C. Brandligt. Te Amsterdam, bij T. Nusteeg, Jr. 1843. In gr. 8vo. 41 bl. f : - 85.

De Heer brandligt geeft, in dit vlugschrift, een beknopt overzigt van de geschiedenis der Walvischvangst, zoo in de Noord- als in de Zuidpoolzeeën, met vergelijking van hetgeen ten deze inzonderheid door onze voorouders, door de Engelschen en de Franschen verrigt is, ja nog door Britten, Amerikanen en Franschen verrigt wordt. Tot bewijs wordt het werkje besloten met: A, honderdjarige vergelijkingstafel der Groenlandsche visscherij in Nederland (van 1679 tot 1778 ingesloten); met een vervolg, zijnde eene lijst van uitgezeilde Groenlandsvaarders uit Nederland, van den jare 1779 tot 1802: B, vergelijkingstafel der Straat-Davids [lees Straat-Davis-] visscherij uit Nederland (van 1719 tot 1778 ingesloten); met vervolg, zijnde eene lijst van uitgezeilde Straat-Davids- [Straat-Davis-] vaarders uit Nederland, van 1779 tot 1797: C, berekening van gevangen visch, gewonnen traan

{==323==} {>>pagina-aanduiding<<}
enz., benevens den prijs van traan, baarden of baleinen en raapolie, van 1669 tot 1778: D, staat der Engelsche, Groenlandsche en Straat-Davids- [Straat-Davis-] visscherij, van af den jare 1827 tot 1834: E, extraet uit een verslag aan den Minister der Fransche Marine, door den Kapitein ter zee cecille, kommanderende de korvet l'Héroïne, ter bescherming der walvischvaarders in de Indische en Australische zeeën, gedurende de jaren 1837, 1838 en 1839. F, Premie, door het Fransche Gouvernement toegekend aan de uitrusting der schepen ter walvischvangst: G, opgaaf van hetgeen in de onderscheidene havens van Noord-Amerika in 1830 tot 1839, met verder berigt tot in 1841 ingesloten, is ingevoerd, enz., benevens globale opgaaf van de voornaamste artikelen, tot de uitrusting der Amerikaansche walvischvisscherij in 1841 benoodigd geweest.
Het geheel heeft ten doel, de Nederlanders op te wekken, om dien lang verwaarloosden tak van nijverheid andermaal ter harte te nemen; hebbende de Schrijver het voornemen, om met de Heeren j. en th. van marselis, onder begunstigende toezegging der Regering, eene naamlooze Maatschappij op te rigten, tot de uitrusting van schepen ter walvischvangst in de onderscheidene deelen der wereld.
De Schrijver ontveinst het niet, dat de Nederlanders hier verre ten achteren zijn geraakt; dat zij in den aanvang der hervatting, gelijk in het begin der eerste opvatting van die visscherij in vorige tijden, zich weder van vreemde hulp zullen moeten bedienen: want waar vinden wij tegenwoordig, hier te lande, de mannen van kennis en ondervinding in het vak? Hij gelooft zelfs aan mogelijke verliezen bij de eerste ondernemingen, uithoofde van ons gebrek aan ervaring; even als wij weleer begonnen met bij de walvischvangst, wegens ook toen bij onze voorouderen bestaande onbedrevenheid, schade te lijden. Maar even als onze voorvaderen zich langzamerhand van vreemde hulp wisten te ontslaan, ondervinding verkregen, en eindelijk meer en meer overwinst behaalden; zoo houdt hij het vol, dat, bij volharding, gepaard met ijver tot volmaking, ook zijne tegenwoordige landgenooten weldra met vreemde volken zullen leeren wedijveren, en in de winsten deelen, die thans door Britten, Amerikanen en Franschen, bijna zonder mededinging worden genoten. Met aanbeveling der lezing van dit

{==324==} {>>pagina-aanduiding<<}
werkje aan Nederlands zeehandelaren en kapitalisten besluiten wij ons verslag.


Beknopt overzigt van het Gevangenisstelsel in Nederland, in verband met dat van afzonderlijke opsluiting; door een gerehabiliteerd Gevangene. Te Amsterdam, bij J.H. en G. van Heteren. 1843. In gr. 8vo. 79 bl. f : - 75.

De Schrijver van dit overzigt toont de geschiktheid te bezitten, om zijne denkbeelden, op eene allezins beschaafde, ordelijke wijze en in eenen goeden stijl, voor te dragen; terwijl eene twaalfjarige duurgekochte ondervinding hem, als voormalig gevangene, thans gerehabiliteerd, eenige bevoegdheid geeft tot het mededeelen zijner gedachten nopens de Nederlandsche gevangenisinrigting.
Rec. bezigt dit woord, vermits hij ongaarne, met den Schrijver, het hier te lande bestaande den naam van gevangenisstelsel zoude willen geven. Zijns inziens bevat toch het Koninklijk Besluit van 21 Nov. 1821 niets meer dan reglementaire en administrative bepalingen, volgens welke het beheer over de gevangenissen op eenen, vroeger onbekenden, eenparigen voet is geregeld geworden. Hierdoor zijn, wel is waar, belangrijke voordeelen verkregen, vooral in betrekking tot eene gewenschte eenheid van bestuur; maar, met dat al, bleef het tot hiertoe Nederland ontbreken aan datgene, wat men, in eenen wetenschappelijken zin, onder den naam van gevangenisstelsel verstaat.
In de eerste Afdeeling van dit stukje onderzoekt de Schrijver, wat genoemd Koninklijk Besluit heeft uitgewerkt, en het resultaat komt hoofdzakelijk hierop neder: Sommige bepalingen zijn nimmer toegepast - andere zijn ten deele of gebrekkig ter uitvoering gelegd - en hier en daar is het verordende, door nalatigheid of misbruik, van geene of geringe beteekenis geworden. In één woord: de weldadige bedoelingen der Regering zijn niet in alle deelen bereikt. Een nieuw en treurig bewijs, hoe weinig baat de doeltreffendste verordeningen opleveren, wanneer er voor derzelver nakoming niet genoegzaam wordt gewaakt.
Bij de lektuur der tweede Afdeeling worden wij, aan de hand eener twaalfjarige ondervinding, met het gevangenisleven bekend gemaakt, en daarbij leeren wij de rampzalige

{==325==} {>>pagina-aanduiding<<}
gevolgen onzer bestaande inrigting, in het ongehinderd bijeenzijn en verkeer der veroordeelden, in al hunnen omvang kennen; alhoewel de Schrijver daarbij zonder overdrijving en met gepaste kieschheid te werk gaat. Rec. onthoudt zich van het vermelden van bijzonderheden, die den stempel der waarheid met zich dragen; de lezer raadplege daartoe het geschrift zelf; en, herinnert het hem de getrouwe schildering van het gevangenisleven, door e. sue, in de Mystères de Paris, geleverd, dan zal hij de treurige overtuiging bekomen, dat ook Nederland zijne la Force's kan aanwijzen.
In de derde Afdeeling wordt beknopt gewag gemaakt van eenige, sedert 1821, ingevoerde verbeteringen in het beheer der gevangenissen, waaromtrent Rec. mede niet in bijzonderheden zal treden. Ondanks die verbeteringen verklaart de Schrijver, naar zijne innige overtuiging, en op grond eener duur betaalde ervaring, zich onvoorwaardelijk vóór het stelsel van Pennsylvanie, anders gezegd, dat der afgezonderde opsluiting der veroordeelden.
De Schrijver schijnt den wensch te koesteren, dat onze hedendaagsche Philantropen zich, slechts voor eenige dagen, in deze of gene onzer groote gevangenissen mogten doen opsluiten, ten einde, dag en nacht, met de gevangenen, als hunne lotgenooten, te verkeeren en alzoo het karakter, de inborst en de levenswijze der veroordeelde bevolking te bestuderen. (Bl. 2.) 't Kan zijn, dat dit, voor zoogenaamde pseudo-Philantropen en Theoristen, welligt, eene nuttige zijde zoude kunnen hebben; maar voor den echten menschenvriend, die, als een vriend der waarheid, zich door de ervaring laat besturen, en daardoor bekend is met den nacht van het gevangenisleven, zou zulk een vertoeven in den kerker weinige vruchten opleveren. Aan Rec. zijn Philantropen bekend, voor wie de Schrijver niets heeft medegedeeld, dat hun onbekend was, en hetwelk zij niet met menig voorbeeld, uit eigene ervaring, zouden kunnen aanvullen. Maar daarenboven: dacht de Schrijver wel behoorlijk na, toen hij den vermelden wensch ontboezemde? - Hij, die gevangenen en gevangenissen zoo naauwkeurig heeft leeren kennen, zal toch moeten toestemmen, dat de welopgevoede, beschaafde, deugdzame man, die, met de opgegevene bedoeling, eenen kerker binnentrad, al aanstonds en bij de gansche gevangenbevolking, als een oningewijde,

{==326==} {>>pagina-aanduiding<<}
een verklikker, een verdacht wezen, een valsche broeder bekend en gewantrouwd zoude worden; terwijl doortrapte boosdoeners een gedrag zouden huichelen, dat het hunne niet is, ten einde den menschlievenden bezoeker, ná zijn inspectiebezoek, te bespotten en te verguizen. Of werd hij, al dadelijk, de speelbal van onverlaten, dan zou de echte Philantroop slechts de bevestiging verkrijgen van hetgeen hem, sedert lang, bekend was. - Neen; veeleer zou zulk een bezoek (ware hetzelve uitvoerbaar) voordeelig voor de zoodanigen zijn, die, uit onkunde en vooroordeel dwalende, het stelsel der afgezonderde opsluiting miskennen en afkeuren, en die, hetzelve geheel verwerpende, daardoor toonen, dat zij onbekend zijn met den gruwelnacht van het gemeenschappelijk gevangenisleven.
Zeer behartigenswaardig is hetgeen door den Schrijver nopens de zoogenaamde cantines en pistole, het zakgeld en de uitgaanskas, gezegd wordt. Een en ander verdient, bij eene hervorming van onze gevangenisadministratie, als tot grove misbruiken aanleiding gevende, ernstige overweging. Er is alle grond om te verwachten, dat het Hoog Bestuur, door de aanneming en invoering van het Pennsylvanisch stelsel, al die misbruiken geheel zal voorkomen. Twee Gecommitteerden, de Heeren van gendt, Ingenieur voor den Waterstaat, en warnsinck, Architect, hebben onlangs, op last van het Gouvernement, de Pennsylvanische gevangenissen in Engeland en Schotland bezocht, en omtrent dezelve de meest voldoende berigten ingewonnen. Inzonderheid is al wat, in sommige geschriften, nopens meerdere ziekten, sterfgevallen, zelfmoord en waanzin, als vruchten van genoemd stelsel, door de tegenstanders van hetzelve, gezegd is, geheel ongegrond en strijdig met de waarheid bevonden; en er bestaat dus geen grond van bezwaar tegen een stelsel, hetwelk in het Britsche Rijk, door de ervaring, zoozeer is aanbevolen, dat er, óf in nieuw aangebouwde, óf in reeds bestaande gestichten, bereids 6000 cellen in gereedheid gebragt en bevolkt geworden zijn. Mogt dit stelsel ook hier te lande worden aangenomen en ingevoerd, dan zouden ook de weldadige gevolgen daarvan niet achterblijven.
De beknoptheid en zaakrijkheid van het door den Schrijver geleverd overzigt doet hetzelve min vatbaar zijn voor eenig uittreksel; maar, naar het oordeel van Rec., verdient dit werkje in deszelfs geheel gelezen, en, in dezen tijd vooral,

{==327==} {>>pagina-aanduiding<<}
de medegedeelde opmerkingen en wenken behartigd te worden.


Geschiedenis der laatste vijfentwintig jaren. Door Karl Heinrich Hermes. Uit het Hoogduitsch. Iste Deel. Te Deventer, bij J. de Lange. 1843. In gr. 8vo. 362 bl. f 3 - :

Ref. kon zich, na de lezing van dit boekdeel, geheel vereenigen met het gevoelen van den Duitschen beoordeelaar in de Neue Jahrbücher für Politik, door den Vertaler in het voorberigt aangehaald. ‘De Schrijver is met de geschiedenis van den tijd, dien hij voorstellen wil, zoo gemeenzaam, als een persoon buiten staatkundige betrekking zijn kan. - Hij is een voorstander van een constitutioneel liberalismus, dat niet tot uitersten overslaat, doch dit hindert geenszins aan zijne onpartijdigheid en gematigde wijze van beschouwing. - Zijn werk, dat zich over het algemeen niet met lange redeneringen ophoudt, is daarentegen regt rijk in gebeurde zaken. De Schrijver zelf geeft te kennen, dat zijn doel was, zijnen tijdgenooten een getrouw beeld der dagen te geven, in welke hij met hen geleefd en gewerkt, wier leed en vreugde, wier bemoedigende opwekkingen en nederdrukkende teleurstellingen, hij met hen gedeeld heeft.’ Dit werk kan als een vervolg van van kampen's Geschiedenis der Fransche heerschappij in Europa aangezien worden, en zal uit drie Deelen bestaan. Het eerste bevat, in twee boeken, de restauratiën na den val van napoleon en de omwentelingen in Spanje, Portugal en Napels, het heilige verbond op de hoogte zijner magt, en de overwinning over de omwenteling in westelijk Europa met de worsteling voor de onafhankelijkheid in Griekenland. Deze geschiedenis, waarvan wij met verlangen het vervolg te gemoet zien, verdiende allezins in onze taal overgebragt te worden; eene taak, die den Vertaler goed gelukt is. Wij besluiten deze aankondiging met aan den Uitgever een ruim debiet van het goed uitgevoerde boekwerk toe te wenschen; terwijl wij het aan allen, die belang in de gebeurtenissen van hunnen tijd stellen, ten sterkste ter lezing aanbevelen.






{==328==} {>>pagina-aanduiding<<}

Een Reisje in het Noorden, door Dr. J. Nolet de Brauwere van Steeland, Tweede Voorzitter van het Tael-Letterkundig Genootschap te Brussel, enz. Te Leuven, bij van Linthout en van den Zande; te Rotterdam, bij H. Aewerdonk. 1843. In gr. 8vo. 224 bl. f 2 - :

De Heer de brauwere, gunstig bij ons als Dichter bekend, treedt hier als reisbeschrijver op, en verhaalt, op eenen zeer eigenaardigen en gemeenzamen trant, zijn wedervaren op eene reis in het Noorden. Onder de reisplanmakers, die, als liefhebbers om hun leven in het hoekje van den haard te slijten, veel over reizen spreken, maar zulks zelden ten uitvoer leggen, behoort de Heer de brauwere niet; maar hij verwezentlijkt zijn voornemen en gaat werkelijk, na, zoo als het ieder verstandig mensch past, behoorlijk alles in orde gebragt en zich van het benoodigde dof en klinkend materieel voorzien te hebben, op reis.
De Heer de brauwere neemt den togt aan in het gezelschap van een' Hoogleeraar aan de Katholijke Universiteit te Leuven; ook een man die orde op zijne zaken gesteld had en zeer accuraat schijnt te zijn, ‘want,’ zegt de Schrijver, ‘hadden wij naer woest Arabië moeten heentrekken, zijne overgroote lapdoos met garen, band, hemd- en broekknoopen, scharen en messen, pleisters en andere geriefelijkheden ware voorzeker niet meer gevuld geweest.’
In Antwerpen gekomen, waar de brauwere den Professor aantreft, stoomen de reizigers naar Rotterdam. De beschrijving van de aankomst aldaar, niet uitlokkend voor de reizigers, is, helaas, in vele opzigten, maar al te waar: ‘het vaertuig werd stormenderhand door eene partij sjouwers en kwade jongens ingenomen, die zich aenboden om koffers en pakjes te dragen.’ Rec. is van meening, dat strengere politie-maatregelen hier zeer veel zouden kunnen afdoen. De schildering van het gezigt, bij de aankomst, op de stad, is fraai. De Heer de brauwere moet het echter op dien tijd zeer druk in Rotterdam hebben aangetroffen, of het vermelden van de beweging, door het handelvertier ontstaan, is magtig hyperbolisch. NB.! ‘Koffij en thee spelen er ongemanierd den baes en de heerlijkste wandelingen(?) zijn met koloniale goederen letterlijk bezaeid. De vreemde-
{==329==} {>>pagina-aanduiding<<}
ling baent zich den weg tusschen dien babel van manden, balen, wagens, sleperspaerden, weegschalen en kommiezen en acht zich gelukkig wanneer hij dezen doolhof van suikerkisten en sirooptonnen onbesmet doorkomt.’ Rec. houdt het er voor, dat zoodanige drukte, ongelukkig genoeg! in Rotterdam, (of de plaats der ontscheping moest bij uitsluiting bedoeld zijn), geen plaats vindt, maar dat de Heer de brauwere den bewoners dier handelstad eene naschemering heeft willen voor oogen spelen van le bon vieux tems. Dat ‘zeven mariniers, met trommel en fluit en door een zeker getal politie-bedienden ondersteund, de tucht en orde onder de tachtig duizend vreedzame inwoners zouden handhaven’ is geheel verkeerd gezien: deze inlassching verwonderde Rec., daar hij wel eens gehoord heeft, er doorgaans bijna 200 man van dat corps in Rotterdam ligt, hetwelk, zoo wel als de politie geheel op zichzelf staande, slechts
behulpzaam is ter bewaring der goede orde, bij brand of ongelegenheden.
Na, omtrent de Maasstad, eigenaardig, een en ander te hebben medegedeeld, vertrekken de reizigers naar Amsterdam. Daar wordt het merkwaardige opgenomen en aan kennissen een bezoek gebragt. De Heer de brauwere wilde den Heer da costa nog bezoeken, doch hij kon Z. Ed. niet uitvinden; en na drie kwartier uurs te hebben geslenterd, gaf hij het op om den Hollandschen zanger te gaan zien.
Men stoomt van Amsterdam naar Hamburg; komt, onder vele zonderlinge reisgevallen, aan; bezoekt het merkwaardige, ook te Altona klopstock's graf, en het tweetal vervolgt den weg naar Lubeck. Belangrijk is hetgeen over die stad gezegd wordt, en na al wat opmerking verdient in oogenschouw te hebben genomen, neemt de reis naar de hoofdstad van Denemarken een' aanvang.
De landing te Koppenhagen geschiedt. Het logement l'Hôtel d'Angleterre wordt betrokken en alles geregeld om het bezienswaardige in de hoofdstad op te nemen. De Metropoolkerk (Fruenkirke) wordt, met regt, het allereerst bezocht. Met veel belangstelling wordt dit kerkgebouw, versierd met de marmeren beelden van christus en de twaalf Apostelen, door den wereldberoemden thorwaldsen, bezigtigd. Wie echter deswege nog uitvoeriger en levendiger berigt zoude wenschen, verwijzen wij naar de Herinneringen aan eene Reis naar Stokholm, door den Hoogleeraar j. van der hoeven, (Vaderl. Letteroef. 1843. No. XI en verv.) waar eene

{==330==} {>>pagina-aanduiding<<}
uitmuntende beschrijving dier meesterstukken, vol kunstgevoel ontwikkeld, gevonden wordt. De tijd naar ziel en ligchaam verder niet ledig hebbende doorgebragt, stevenen de reizigers naar Gothenburg. Bijzonder veel wordt van die stad niet gezegd, waarvan Prof. van der hoeven meldt, ‘dat zij, ook met hare grachten en boomen, een zeker Hollandsch karakter heeft.’ Stokholm is nu het doel der reize, dat zich eindelijk aan het oog opdoet en waar men aanlandt.
Van Stokholm zijn de bijzonderheden lezenswaardig: de reizigers worden ten gehoore toegelaten bij nu wijlen Koning karel johan. Ook de Leydsche Hoogleeraar had het genoegen den Koning te ontmoeten. Rec. heeft het medegedeelde dienaangaande van beide schrijvers eens vergeleken, en dat vergelijk heeft hem het resultaat opgeleverd, dat de tachtigjarige Vorst met wijsheid zijne staten bestuurde en de achting en liefde zijner onderdanen overwaardig was. Het deed Rec. genoegen, uit het opgeteekende van Prof. van der hoeven de achting te bespeuren, die de Koning voor Nederland en het Nederlandsche volkskarakter aan den dag legde, en hij vatte hooge denkbeelden op over zijne staatkundige beginselen; het antwoord lezende, dat de Koning den Heere de brauwere gaf, toen deze hem over die volksvrijheid sprak, die zoo vaak in dartele losbandigheid verkeert, namelijk: ‘de hevigheid der ziekte zal de genezing van zelve voortbrengen, en het is aan u lieden gegeven, die de pen voert, het volk van zijne pligten te onderrigten.’
Het verblijf in Zweden ten einde geloopen zijnde, vangt de overtogt naar Petersburg aan. De boot loopt, na verschillende wederwaardigheden op zee ondervonden te hebben, de Newa binnen en men heet elkander in de trotsche hoofdstad van het magtige Rusland welkom. De Isaäksplaats wordt schilderachtig beschreven. Over de verschillende kleederdragten is de Heer de brauwere vrij uitvoerig. Het Alexander-theater wordt bezocht, verschillende uitstapjes worden genomen; eene dienst in de hofkapel, te Zarskoje-Selo, waar zich het hof des zomers ophoudt, en waar de Keizer, juist op den dag van het verjaarfeest der krooning, met verscheidene leden der keizerlijke familie tegenwoordig was, wordt bijgewoond. Van den Keizer, wiens uiterlijk voorkomen een' diepen indruk op den Heer de brauwere moet gemaakt hebben, zegt hij: ‘Keizer nikolaes is vast de schoonste man van zijn rijk. Van eene rijzige gestalte,

{==331==} {>>pagina-aanduiding<<}
trotsche houding, fier gelaet; zijne adelaersblik is zoo scherp doordringend, dat men onwillekeurig de oogen moet neêrslaen. Hij is een Vorst, voor den troon geboren, zijns alvermogen bewust en van het zelfgevoel zijner grootheid doordrongen’; terwijl hij verder, en wel op bl. 187, eene merkwaardige proeve mededeelt, hoe zeer de Keizer van zijne onderdanen geëerd en bemind is, deze mededeeling besluitende met te zeggen, en den mond te stoppen van hen, die zouden meenen, dat de wreede dwingeland, de Noordsche tiran, geene liefde van zijne onderdanen ontving: ‘Andere Vorsten zijn van wachten omringd: de barbaarsche Alleenheerscher wandelt als een vader onder zijne kinderen! Bij het afstijgen van den wagen werd de Keizer als op de handen voortgedragen; ieder wilde hem voor 't minst de kleederen raken, en niet zonder moeite en gedrang kon Z.M. eindelijk tot den generael-staf komen.’
Het Museum van natuurkunde en wetenschappen, vele geleerde inrigtingen worden bezien; het kunstkabinet van den Keizer wordt niet vergeten. 1692 Kostbare schilderijen van de oudste en beroemdste meesters zijn hier geplaatst. Van rafaël, leonard da vinci, salvator rosa, guido reni, murillos worden hier tafereelen gevonden. Negenendertig schilderijen van rembrandt, stukken van rubens, van dijck, ostade, wouwerman, van mieris prijken in deze galerij, en wat overigens van dit Museum gemeld wordt is hoogst belangrijk.
Na Moscau bezocht, het Kremlin bezigtigd en vele bijzonderheden, zoo wel historische als plaatselijke, opgenomen te hebben, keeren de reizigers naar Petersburg terug, waar zij nu nog in oogenschouw nemen wat vroeger ongezien gebleven was; en waaronder thans de keizerlijke boekerij behoorde. Zeer merkwaardig is, wat dienaangaande staat opgeteekend. Een aantal handschriften van geleerden en voorname personen zijn hier voorhanden. De bibliotheek, slechts dagteekenende van catharina II, bevat nu reeds 400,000 banden. ‘Onder de gedrukte boeken,’ zegt de Heer de brauwere, ‘bemerkten wij eene groote verzameling incunabels; maer wat ons zeer aengenaem verraste, was ook hier de talrijke werken van onzen bilderdijk aan te treffen.’
De terugreis wordt aangenomen. Cronstadt wordt van naderbij gezien; men vervolgt verder den weg, tot dat de

{==332==} {>>pagina-aanduiding<<}
postwagen naar Hamburg de reizigers opneemt, die per stoomboot naar Amsterdam den overtogt doen, daar gelukkig aankomen; terwijl na toevens aldaar en nog te Rotterdam, waar dat getrek en gesleep en die sirooptonnen en suikerkisten den Heer de brauwere weêr geweldig hinderen, deze, daar de Professor van daar hem reeds was vooruitgereisd, naar Antwerpen vertrekt, en eindelijk te Leuven aankomt, om in zijnen armstoel uit te rusten.
Zoo hebben wij onzen lezers den loop van den afgelegden reistogt des Heeren de brauwere medegedeeld. Vorm en stijl hebben, zoo als wij reeds zeiden, iets geheel karakteristieks. Los en luchtig is de schrijftrant van den reiziger, en onze Nederlandsche schrijfwijze zou, over het algemeen, minder dien burlesken, soms wel eens trivialen toon aangeven. Nu en dan stuitten wij ook op eene enkele tirade, die niet altijd den toets der kieschheid kan doorstaan, en die, al is ze dan altijd in de taal der geleerden er tusschen gevlochten, toch (niet zoo als op bl. 15) hier de causa movens is van eene te dartele luim. Bovenal mishaagden ons sommige toespelingen op plaatsen uit de H. Schrift. De ladder van vader jakob was vast niet hooger dan onze wenteltrap, bl. 7; boven Schiedam zweeft een rookwolk als die, welke de kinderen Israëls in de woestijn vooruitging, bl. 13; het scheuren van des schrijvers broek, door hem vergeleken met het scheuren van het voorhangsel van Jeruzalems tempel, bl. 41; groote sloeries van meiden, liefst niet te vergelijken bij de wijze maagden uit het Evangelie e.d. zijn profaniteiten, die dit werkje niet weinig ontsieren. ‘Arme bliksem,’ bl. 148; het ‘naar den weêrlicht zenden van een' ouden schagcheraar’ enz. zijn vlekken, die in eenen gekuischten schrijftrant niet moesten gezien worden.
Bij deze aanmerkingen voegen wij echter gaarne de getuigenis, dat er eene levendigheid in vele beschrijvingen is, die ons innam. Karakterteekeningen, gezelschapsschilderingen en ontmoetingen in logementen of op stoombooten, zijn soms zeer geestig: de drie Gentlemen, op bl. 6; de zeventigjarige grijsbol aan de open tafel, bl. 149 en verv. en het voorval met den Italiaan, gereed por santer oune zolie romanza, per etre agréable à l'illoustre zoziété, dit alles laat zich wèl lezen en wekt den lachlust op; terwijl Recensent de lectuur van het reisje overigens wel durft aanbeve-
{==333==} {>>pagina-aanduiding<<}
len aan allen, die zich van belangrijke bezigheden wenschen te verpozen.
De Heer de brauwere schrijft gemakkelijk en hoogst familiair. De reis is doorvlochten met aanhalingen uit dichtstukken onzer en van Belgische dichters, en ook de Heer de brauwere maakt door menige oorspronkelijke versregelen den overgang tot het een en ander doorgaans niet onaangenaam.
Het werkje ziet er net uit, en levere den Uitgevers goede rekening.





Betoog, dat er uit de Commentarii de Bello Gallico van Julius Caesar volstrekt geen bewijs kan worden getrokken, dat die veldheer of zijne krijgsoversten in Noord-Nederland oorlog gevoerd hebben. Door Dr. C.R. Hermans, Rector der Latijnsche Scholen te 's Hertogenbosch, enz. Tweede Druk. Te 's Hertogenbosch, bij P.R.D. Muller. 1843. In gr. 8vo. 32 bl. f : - 40.

Dit betoog is aanvankelijk bestemd geweest voor het Geschiedkundig Mengelwerk over de Provincie Noord-Braband ('s Hertogenbosch j.t. demelinne 1839), waarin het bladz. 149 en vervolgens voorkomt. Doch daar de geheele oplage van dit werk is uitverkocht, zoo heeft de Schrijver aan de uitnoodiging van eenige lettervrienden gaarne willen voldoen, om dit betoog afzonderlijk in den boekhandel verkrijgbaar te stellen. Allen, die belang stellen in de geschiedenis en oudheden van het vaderland, zullen de gronden, waarop de Schrijver vermeent, dat men de strooptogten der Tenchteren en Usipeten verkeerdelijk aan de zamenvloeijing van de Waal en Maas, in plaats van aan die der Moezel en Rijn, gezocht heeft, zelf onderzoeken, beoordeelen en aan de schriften van julius caesar toetsen. Ref. doet hulde aan de vlijt en scherpzinnigheid, door den Heer hermans aan dit betoog besteed, en kan zich zeer wel met zijne verklaring en verbetering van den tekst der Commentarii van caesar vereenigen; waardoor de aloude geschiedenis der landen, die wij bewonen, eene geheel andere gedaante verkrijgt, en de heerschappij der Romeinen over dezelve eenigen tijd later, misschien eerst onder drusus of germanicus, moet gesteld worden. Wat hier ook van zijn

{==334==} {>>pagina-aanduiding<<}
moge, dit geschrift blijft echter de aandacht der oudheiden geschiedkundigen van ons vaderland overwaardig, aan wien wij het tot een opzettelijk onderzoek aanbevelen.





De Unie van Utrecht. Eene Voorlezing, door Mr. J.J. Hinlópen, Regter in de Arrondissements Regtbank van Amersfoort. Te Utrecht, bij Kemink en Zoon. 1843. In gr. 8vo. 44 bl. f : - 50.

Is er eene instelling in de geschiedenis der volken, die door de nakomelingschap verschillend is beoordeeld, dan is het de Unie van Utrecht. Terwijl wij aan de eene zijde in eenen pieter paulus en den geleerden kluit warme verdedigers van dezelve vinden, wordt zij aan den anderen kant door eenen wiselius een verbond genoemd, waaruit voor de algemeene welvaart steeds weinig goeds kon en veel kwaads moest voortvloeijen; en terwijl de Graaf van hogendorp een veroordeelend vonnis over de Unie uitsprak, door haar een gedenkstuk der geringe vorderingen van den menschelijken geest en der ware staatkunde te noemen, is het weder de beroemde Pruisische Minister van Buitenlandsche zaken ancillon, die haar beschouwt als een verdrag, dat den grondslag van die magt en dat aanzien gelegd heeft, waartoe Nederland voorheen zich heeft weten te verheffen.
In aanmerking nemende het verschil van oordeel over de waarde van dit merkwaardig verbond, kwam het den Heere hinlópen niet ongepast voor, om de Unie van Utrecht tot onderwerp te kiezen ter vervulling eener spreekbeurt, te meer daar thans, zoo als hij wêl zegt, de geschiedenis van de Republiek der Vereenigde Nederlanden een gesloten geheel is, en men dus op het ware standpunt staat, om kalm en onpartijdig de geschiedenis der vaderlandsche instellingen te verklaren. Het onderwerp, over dien band van eendragt tusschen de zeven verschillende provinciën, het bolwerk waarachter, als het ware, onze vaderen den bangen worstelstrijd tegen Spanje voortzetteden en met kracht volhielden, is zeer belangrijk, en de Schrijver kwijt zich, onzes oordeels, verdienstelijk van zijne taak; terwijl wij met de slotsom van zijn onderzoek instemmen, ‘dat de oorzaak van het verschil der beoordeeling van de waarde der Unie van Utrecht daarin te zoeken is, dat men geen onderscheid heeft gemaakt

{==335==} {>>pagina-aanduiding<<}
tusschen dat verbond als grondslag der vereeniging tegen Spanje, waartoe het bij deszelfs ontstaan enkel en alleen heeft moeten dienen, en tusschen het later gebruik, dat men er van gemaakt heeft, toen men het als grondslag van vereeniging van het voormalig Gemeenebest liet doorgaan: voor het eerste doel was de Unie volkomen berekend, voor het laatste te eenenmale ongeschikt; omdat de omstandigheden van den tijd niet meer dezelfde waren en het inwendig staatsbestuur der Nederlandsche landschappen veranderingen ondergaan had, die niet gunstig op de door de Unie gevestigde generaliteit werkten.’
De redevoering is in vloeijenden stijl geschreven, en moge ook niet te vergeefs, in onze dagen, de blijken vernieuwen, wat eendragt en vaderlandsliefde vermogen, en ten spoorslag verstrekken, om, waar het de redding des dierbaren geboortegronds geldt, niet achter te blijven in bijstand en hulpe, geleid door een regtschapen en verlicht bestuur en beschermd door den Regeerder der wereld.


Jozef II en Pius VI. Eene stem uit het verledene ter waarschuwing voor het toekomende. Door J. Wangenmüller, Katholiek Pastoor. Uit het Hoogduitsch vertaald. Te Doesborgh, bij Kets en Lambrechts. In gr. 8vo. 70 bl. f : - 75.

De eerste afdeeling van dit stukje handelt, als 't ware tot inleiding voor het eigenlijke op den titel genoemde onderwerp, over de betrekking der Pausen tot de Roomsche Keizers. In deze afdeeling wordt uit de kerkelijke geschiedenis aangetoond, dat de vroegste Christelijke kerk de wereldlijke magt als eene hoogere verordening eerbiedigde; dat tot aan het einde der vijfde eeuw de Christenheid slechts als eene kerk werd beschouwd, die van Bisschoppen en Aartsbisschoppen geleid werd. Van dien tijd af waren de bemoeijingen der Pausen slechts daarhenen gerigt, om niet alleen over alle Bisschoppen der kerk den voorrang te verkrijgen, maar ook in het algemeen het aanzien zelfs der wereldlijke Vorsten op alle mogelijke wijze te verzwakken en hun eigen des te meer te verhoogen. Dit had ten gevolge, dat vooral de Duitsche Keizers niet dan met moeite, en zelfs dikwijls eenen nadeeligen strijd voerden voor het

{==336==} {>>pagina-aanduiding<<}
behoud van hunne regten tegen de aanmatigingen van den Roomschen Stoel. Het bleef aan de achttiende eeuw voorbehouden, deze aanmatigingen binnen hare perken terug te brengen. Jozef I, wien clemens XI in zijne keizerlijke regten wilde verkorten, toonde, dat men goed Katholiek kan zijn, zonder de teugellooze aanspraken eens hoogmoedigen Opperpriesters ten volle toe te geven. De tijd van jozef I was evenwel nog niet die van jozef II. Eerst met dezen herrees het morgenrood der Duitsche kerkelijke vrijheid!
De tweede afdeeling heeft tot opschrift: jozef II en pius VI. De Schrijver verhaalt in dit gedeelte van het werk des Pausen pogingen, om de door den genoemden Keizer bepaalde opheffing van vele kloosters en de uitvoering van het verdraagzaamheids-edict te verhinderen. Nadat alle voorstellingen in deze zaak vruchteloos waren geweest, begaf zich de Paus in het jaar 1782 in eigen persoon naar Weenen. Met hooge staatkundige schranderheid ontweek echter de Keizer alle onderhandelingen met den Paus over de bewuste onderwerpen, en handhaafde zijne genomene besluiten. ‘Zoo handelde jozef II,’ dus eindigt de Schrijver zijn werk. ‘Zegenen wij de asch van eenen Vorst, die in de kennis der regten van een gezalfd hoofd, in de kunst dezelve tot heil van zijne staten aan te wenden, en ze voor een vreemdsoortig Pauselijk bemoeijen en inmengen te beveiligen, zijns gelijken niet had! Blijve zij ons heilig, de nagedachtenis van eenen Vorst, die zich tegen den Gregoriaanschen geest zoo standvastig verzet, en in waarheid aan het echt Christelijk-kerkelijk element de zegepraal verschaft heeft. Moge Pruisens groote Koning, bezield van den geest, die eenmaal in den vereeuwigden jozef zoo heerlijk doorblonk, zonder de gewetensvrijheid zijner Katholieke onderdanen te verkorten, de plannen eener partij, die geen ander doel heeft, dan Rome's middeneeuwsche heerschappij in haren ouden glans te herstellen, op de puinhoopen der beschaving het rijk der duisternis en des bijgeloofs te gronden, en den tijd der barbaarschheid, der Inkwisitie en der Autodafé's op nieuw te doen aanbreken, moedig tegen gaán en bekampen!’
Wij hebben, wel is waar, niets in dit geschrift gevonden, hetwelk voor den grondigen beoefenaar der Kerkelijke Geschiedenis nieuw zal zijn, maar achten het zeer doeltreffend, dat de hier behandelde zaken in geschriften van min-
{==337==} {>>pagina-aanduiding<<}
deren omvang toegankelijk gemaakt worden voor een talrijker publiek. Dit is op eene gepaste wijze geschied in dit werk door eenen Katholieken Pastoor; terwijl tevens de belangrijkheid en bruikbaarheid van het oorspronkelijke door de bijgevoegde aanteekeningen van den Vertaler nog zeer vermeerderd is. Aan ieder, van welke gezindheid ook, wien het om waarheid te doen is, zij de lezing van dit boek aanbevolen.


Over de strijdigheid, die er bestaat tusschen de natuurkundige wetenschappen en de godgeleerde begrippen, zoo als die van oudsher in de kerk zijn aangenomen van Dr. K.G. Bretschneider. Te 's Gravenhage, bij J.M. van 't Haaff. 1843. In gr. 8vo. 51 bl. f : - 60.

Deze verhandeling van den scherpzinnigen-bretschneider is geplaatst geweest in de Allgemeine Kirchenzeitung van 1841. Zij wijst nopens onderscheidene leerstukken aan, dat de vroeger algemeen aangenomene godgeleerde begrippen niet kunnen vastgehouden worden na de latere ontdekkingen in de natuurkundige wetenschappen. De Schrijver wil, dat die strijdigheid ophoude, ten einde aan het ongeloof een veel gebezigd voorwendsel en sterken steun te ontnemen. Het stremmen der natuurkunde is niet mogelijk; de godgeleerdheid moet zich dus met haar in overeenstemming plaatsen. Met ronde waarheidsliefde wordt verworpen, dat men die overeenstemming daardoor bewerke, dat men aan de godgeleerde leerstellingen eene, met dezelve te eenenmale strijdige beteekenis geve, en de godgeleerde terminologie tot een bloot bekleedsel van wijsgeerige verzinsels van eenen geheel ongelijksoortigen inhoud make. De godgeleerdheid is integendeel vatbaar voor verdere volmaking; zij moet laten varen hetgeen blijkt onhoudbaar te zijn. Dat is voor haar geen verlies, maar winst; want dwalingen hardnekkig te vereeuwigen, is niet alleen strijdig met pligt, maar heeft steeds onberekenbare onheilen ten gevolge.
Dit is de hoofdstrekking van dit stukje. Bretschneider is, zoo als men weet, Rationalist. Zijn standpunt verschilt eenigzins van het onze, ofschoon niet zooveel, dat wij de waarheid van vele, hier ook ter sprake gebragte natuurkundige grondstellingen zouden betwijfelen, omdat zij in

{==338==} {>>pagina-aanduiding<<}
strijd zijn met hetgeen de Bijbel schijnt te leeren. De wensch, dien Rec. sedert lang koesterde, dat men eens eene naar den tegenwoordigen stand de wetenschappen ingerigte wijziging, bewerking, of hoe men het noeme, met weglating van noodeloozen omslag, gave van scheuchzer's Bijbel der Natuur, is door het lezen, eerst van het oorspronkelijke dezer verhandeling in de Kirchenzeitung, en nu weder van deze brochure, op nieuw verlevendigd.


Godgewijde Zangen. Naar het Engelsch van Thomas Moore. Te Utrecht, bij H.H. van Romondt. 1841. In gr. 8vo. 52 bl. f 1-20.

Onder den titel van Sacred Songs vinden wij de verzameling van dichtstukjes, die ons hier, zoo het schijnt, door twee (ongenoemde) Vertalers in het Hollandsch worden aangeboden, in de gedichten van moore. Zij zijn van zeer verschillenden aard en inhoud, en verscheidene dezer zangen zouden sommigen onzer jonge dichters onder den naam van Oosterlingen hebben gegeven. Rec. zou voor zich er nog al aan twijfelen, of moore de man is, die uitmunten kan in het vervaardigen van godsdienstige kleinere gedichten. Er ontbreekt, dunkt ons, de eenvoudigheid en ongekunsteldheid aan, die tot het harte spreekt, en die wij in dergelijke stukjes vooral gaarne zouden wenschen. Sierlijkheid en Oostersche beeldrijkheid van uitdrukking kenmerken zijne poëzij; maar juist daarom is zij voor godsdienstige liederen voor onzen tijd en voor ons volk welligt minder geschikt.
Dit neemt intusschen niet weg, dat er in dit bundeltje veel schoons en dichterlijks wordt gevonden, en dat het, zoo het al, onzes inziens, minder geschikt is voor algemeene stichting, toch den beminnaar der poëzij welkom zal zijn. De Vertalers waren voor hunne taak berekend, en gaven doorgaans getrouw het oorspronkelijke terug. Van tijd tot tijd evenwel slaan zij den bal mis en geven wel eens klinkende woorden zonder goeden zin: hetgeen men daarom voorzigtig zij op rekening van moore te stellen. Zoo lezen wij reeds in het eerste stukje, waar over de schepping wordt gesproken:

Haar gloor bij dag, haar glimlach in het duister, 
Is schaduw, van uw lichtgloed afgekaatst. 



{==339==} {>>pagina-aanduiding<<}

Rec. begrijpt niet, wat schaduw is, afgekaatst van eenen lichtgloed. Het Engelsch heeft geheel iets anders:

Its glow by day, its smile by night 
Are but reflections caught from Thee. 


Hoe komt de Vertaler van No. XII er bij, om Luc. VII:47 aldus te omschrijven:

Heb velen lief! - dan zal de Heer 
Uw zondenboeien slaken! 


De eerste woorden strijden immers geheel tegen de bedoeling?
Wat Rec. in het algemeen op deze vertalingen zou aanmerken, is, dat de kortheid van uitdrukking dikwijls is verloren gegaan. Het zijn zangen in het Engelsch op bepaalde melodijen; die zijn voor de vertaling niet te gebruiken. Zoo is ieder couplet van het eerste stukje twee regels langer, dan het oorspronkelijke. Het kan niet anders, of daardoor moet de uitdrukking in kracht en schoonheid verliezen. Een enkel staaltje.

No - heaven but faintly warms the breast 
That beats beneath a broider'd veil; 
And she who comes in glittering vest 
To mourn her frailty, still is frail. 


Dit wordt aldus vertaald:

Neen - 't hooger vuur kan nooit een borst doen blaken, 
Die steeds in goud en pronkborduursel stak; 
En wie getooid met zilver en scharlaken 
Haar eigenliefde en zwakheid komt verzaken, 
Blijft even dwaas, zelfzuchtig, blind en zwak. 


Wij wenschen het kleine en eenvoudig uitgevoerde bundeltje met dat al gaarne vele lezers.


Bibliothèque universelle des classiques français, allemands et anglais, avec des notes historiques et critiques, redigée par S. Susan. Classiques Français. Première série. Tome I. N. Boileau Despréau, Satires. Zwartsluis, R. van Wijk, Anths. Zoon. 1843. In kl. 8vo. 167 bl. f : - 60.

Onder dezen algemeenen titel wordt ons het eerste Deel aangeboden eener uitgave van Fransche, Duitsche en Engelsche klassieken, door den Heer susan bewerkt. Het is ook afzonderlijk te verkrijgen zonder den algemeenen titel en met de bijvoeging van: à l'usage des collèges, als ook in één Deeltje vereenigd met den Lutrin van boileau. De aan-
{==340==} {>>pagina-aanduiding<<}
teekeningen van den Heer susan zijn van dien aard, dat zij de lezing dezer stukken aangenaam en gemakkelijk maken, vooral ook door de inleidingen tot iedere satire en door de historische herinneringen, die de toespelingen, in ieder gedicht te vinden, verstaanbaar doen worden. Daarenboven vindt men hier en daar aanwijzingen tot regt verstand van den zin, die met oordeel zijn gekozen. Wij durven deze uitgave en de geheele onderneming dan ook aan de belangstelling van het publiek ten volle aanbevelen. De druk is eenvoudig, maar duidelijk, het formaat gemakkelijk. De Heer susan is ijverig werkzaam ter bevordering van het vak zijner studie; wij hopen, dat hij vruchten van zijnen arbeid moge inoogsten, en dat de beoefening der nieuwere letterkunde door zijne pogingen onder ons moge worden aangemoedigd in den goeden geest, en als een middel ter ontwikkeling van verstandelijke beschaving, niet enkel ter verkrijging van de noodige taalkennis, om de vodden van den dag te lezen. De nieuwere klassieken verdienen even goed studie, als de ouden.





De twee Vaandrigs, of de aanslag op Aardenburg in 1672. Een oorspronkelijk Nederlandsch Verhaal, door G.P.L. Waldhouwer. II Deelen. Te Amsterdam, bij G. Portielje. 1843. In gr. 8vo. 354 bl. f 3-75.

Een dezer Vaandrigs is de bekende elias beekman, wiens heldhaftig afkeeren van den aanslag der Franschen in 1672 te Aardenburg nog in eervolle gedachtenis gehouden wordt. De andere is geen historisch persoon, tegenstander en vijand des eersten, uit minnenijd, gelijk dat in een' roman van zelf spreekt, later overlooper naar het Fransche leger, en aanvoerder van den aanslag. De eigenlijke knoop is niet zeer waarschijnlijk, want anna kon de zorg voor het bewuste kind even goed op zich hebben genomen, al werd het niet op haren naam gedoopt, en dit geheele overnemen van de volle schande eener vriendin strijdt te zeer tegen de vrouwelijke kieschheid, om te kunnen bevallen. Wij dachten eerst, dat het den snooden constant gelukt was, op eene kunstige, niet merkbare wijze, den naam buren in duiven op het boek te veranderen, en dat de ontdekking van dit bedrog anna's onschuld zou hebben aan den dag gebragt, en dan ware het ook minder onwaarschijnlijk geweest. Overigens bevat de roman, bij veel middelmatigs en vele onbeduidende, ongemotiveerde gesprekken, ook nog al wat goeds; de aanslag zelf is goed, zeer goed beschreven. De Heer waldhouwer (als hij zoo heet, want men kan er tegenwoordig niet veel op aan) kan, bij meerdere oefening en bij beschaving van zijnen stijl, een onderhoudend boek schrijven, zonder dat deze zijn eersteling (namelijk voor zoover

{==341==} {>>pagina-aanduiding<<}
wij weten) de sporen draagt van eenen bijzonder gelukkigen aanleg. Hij onthoude zich vooral van zulke brommende Kraftsprache, als wij, D. I, bladz. 162, aantreffen: ‘In weêrwil van de vereenigde Fransche en Britsche vloten, gereed om Neêrlands heerschappij op het golvend zout met eenen wissen slag te vernietigen, en deszelfs vlag voor altijd van die onpeilbare waterwoestijn te doen verdwijnen, wapperde nog altijd, glorievol en ongekrenkt, het roemvolle driekleurdoek der Vereenigde Gewesten over de rollende bergketenen des oceaans, en stonden de ruiter, tromp en hunne helden op derzelver zeekarossen gereed, om Neêrlands regt te handhaven, al zou de bliksem van het vernielend vuur de zee in vlam zetten, en allen ten afgrond doemen.’ - Hoe kan iemand toch zoo weinig smaak hebben, om dien bombast mooi te vinden? En vindt hij het niet, waartoe het dan geschreven?





De wilde Jager. Een Verhaal uit de tijden (*) van Graaf Jan de [n] Tweede, door A.D. van Buren Schele. II Deelen. Te Dordrecht, bij H. Lagerwey. 1841. In gr. 8vo. 644 bl. f 5-80.

Dat deze roman niet eerder in dit Tijdschrift werd aangekondigd, is buiten de schuld van Rec., die hem eerst onlangs ontving, en zich terstond na de gezette lezing nederzet, om er eenig verslag van op te maken.
Het verhaal verplaatst den lezer in het begin der veertiende eeuw, gedurende den strijd tusschen Vlaanderen en Holland, gelijk dan ook de belegering der stad Zierikzee door de Vlamingen, met haar roemrijk ontzet, in dezen historischen roman wordt vermeld, gelijk ook het beleg en de overgave van het slot te Schoonhoven, waar, gelijk mede te Delft, Haarlem enz. het tooneel is, doch meest op een kasteel bij Noordwijkerhout. De afwisseling van plaats en tooneel is doorgaans goed gemotiveerd, gelijk het verhaal zeer onderhoudend is. Op plan en aanleg hebben wij dan ook geene bepaalde aanmerkingen. Dat de hoofdpersonen, ongelukkig gedwarsboomde gelieven, na allerlei rampen en wederwaardigheden eindelijk gelukkig de huwelijkshaven inzeilen, is juist het gewone, doch dat behoort zoo in een' roman; ook het karakter van eenen wellustigen, gewetenloozen monnik is gansch niet nieuw, maar prijkt in de meeste geschriften van deze soort. Een eerste Hoofdstuk bij wijze van voorverhaal, dat op zich zelf staat, is voor den afgerigten Romanlezer de sleutel tot het anders raadselachtige van den persoon des wilden jagers; daar men toch wel begrijpen kan, dat dit verhaal in verband moet staan tot de geschiedenis,

{==342==} {>>pagina-aanduiding<<}
die volgt. Het een en ander bewijst, dat den Heer van buren schele, even als velen, die roeping gevoelen tot het schrijven van historische romans, de vindingskracht ontbreekt, om iets nieuws voort te brengen, en het betreden spoor - eene kunstterm der lezers zegt: het afgezaagde - te ontwijken. Zoo heerscht ook zekere - wij weten het niet beter te noemen - schraalheid in den gang van het verhaal. Het wordt aan vele nieuwere romanschrijvers als een gebrek aangerekend, dat zij te veel gebruik maken van épisodes; dit mag van sommigen waar zijn; maar het geeft hier zekere matheid en eentoonigheid, dat in genoegzaam alle bedrijven de wilde jager voorkomt en op den voorgrond staat; zoo zelfs, dat hij ons, ondanks zijne vermommingen, b.v. in de gevangenis te Delft, dadelijk kenbaar wordt; niet zoozeer omdat hij aanstonds te onderkennen is, maar reeds vermits men weet, dat alle gebeurtenissen op hem of op agnes uitloopen. Hoe wonderspreukig het schijne: te groote eenheid is een wezentlijk gebrek in dezen roman.
Iets anders. Het is eene groote kunst, doch die door de meeste romanschrijvers zeer veronachtzaamd wordt, eene bevallige afwisseling te geven van verhaal en gesprek, zoodat het eene noch het andere overdreven wordt; die gedeelten enkel in den vorm van een gesprek worden gekleed, welke daarin behooren, en de overgang van het eene tot het andere geleidelijk zij. In deze kunst wordt, onzes inziens, spindler door niemand overtroffen, schoon sommige der Zedelijke Verhalen van loosjes in dit opzigt ook altijd bij ons op hoogen prijs stonden. Er wordt te weinig op gelet. De meeste schrijvers meenen aan de vereischten van het gesprek in eenen roman al genoeg te hebben voldaan, wanneer zij telle quelle hunne personen laten spreken niet geheel onovereenkomstig hun karakter; maar indien de fouten het best door overdrijving onderkend worden, behoeft men den voor ons liggenden roman slechts in te zien, om zich te overtuigen, dat het geheel bezijden den weg is, het meeste van het verhaal in gesprekken tusschen de optredende personen te doen bestaan. Dat geeft er een dramatisch voorkomen aan, waarvan de overdrijving elken lezer van eenen eenigzins geoefenden smaak moet hinderen: gelijk dan ook van het tusschen ‘’ geplaatste, veel meer, dan van het gewone verhaal gevonden wordt.
Rec. is geen zoo overdreven purist, dat hij een verhaal, hetgeen hem in de veertiende eeuw wil verplaatsen, ook geheel in de taal dier eeuw geschreven wenschte, of althans begeerde, dat de handelende personen die taal getrouw zouden spreken; maar men moet zich toch tegen al te zeer in het oog springende anachronismen, ook in woorden, wachten. Te spreken van een hôtel (I. 180); van eenen officier van de wacht (I. 247); van een' onderluitenant (I. 242); van een garnisoen (I. 249) van; ‘in naam

{==343==} {>>pagina-aanduiding<<}
der wet, gij zijt mijn gevangene’ (II. 26) is niet zeer in den smaak der veertiende (niet dertiende, zoo als de Schrijver (I. 81) bij vergissing van het jaar 1303 zegt). Ook kan men zich naauwelijks voorstellen, dat een jonker in dien tijd, waarin de H. Schrift voor leeken, en goeddeels ook voor Priesters, een gesloten boek was, zal geweten hebben, ‘dat eva het eerst van de verboden vrucht geproefd heeft.’ (I. 152). En nog minder, dat een ridder toen hebbe kunnen zeggen: ‘thans zou ik met den aartsvader jakob kunnen uitroepen: ik wil nu gaarne sterven, naardien ik uw aangezigt gezien heb, dat gij nog leeft.’ (II. 256). Ook wordt het als iets bijzonders, dat de waarde van een vertrek verminderde, opgegeven (II. 19) dat het onbehangen muren had; toen was de Schrijver ook in onzen tijd. Gelijk een geoefende smaak den Schrijver moest hebben teruggehouden van dergelijke onjuistheden, zoo zouden, hadde deze zijne pen bestuurd, geene zoo onbeduidende gesprekken den lezer hebben vermoeid, terwijl zij de bladzijden vullen. Een proefje (want wij willen niet op ons enkel woord geloofd worden) zij een gedeelte van een gesprek tusschen een' herbergier en zijne vrouw (I. 45):
‘Breng mij een stoopskan bier, de tong is mij aan het gehemelte vastgekleefd.’
‘Maar man?’
‘Maar vrouw!’
‘Jasper!’
‘Griet!’
‘Zeg mij toch wat het is, of ik berst van nieuwsgierigheid.’
‘Breng mij toch bier, of ik sterf van dorst.’
En zoo gaat het nog wel eene bladzijde lang.
Ook zal men geenen beteren naam, dan dien van smakeloos kunnen geven aan dergelijke plaatsen als deze: ‘Dat er bij dit laatste denkbeeld (haren vader niet weder te zien) tranen in de schoone oogen, [] der beminnelijke, hoewel dan onbekwame (? In het lezen? dit zou beter zijn, dan dat de Schrijver in de jonkvrouw kundigheden onderstelt, die gewis destijds onder jonkvrouwen witte raven waren) lezeres, [] glinsterden, en deze tranen het perkament bevochtigden, dat echter, als van steviger substantie dan ons postpapier, daarvan niet doorweekt werd, dit zal wel geen betoog behoeven.’ (I. 286) Te meer omdat deze aardigheid van het dunne postpapier de aandacht geheel aftrekt van hetgeen daar moest uitkomen, de ouderliefde van Agnes.
Hoe genegen wij zijn zouden, om vele zonden op rekening van den corrector te stellen, zijn er nogtans te veel taalfouten, dan dat wij ze niet aan onachtzaamheid (onkunde gelooven wij niet) van den Schrijver zouden toekennen.
Wij bepalen ons tot het eerste deel. ‘Naar herwaarts’ (I. 200 en eld.); ‘haar onschuldig te noemen, naar (na) hetgeen in den hof was voorgevallen’ (II); nog erger: ‘ijlde hij naar den Gentenaar, die, naar de noodige bevelen

{==344==} {>>pagina-aanduiding<<}
te hebben uitgevaardigd, in zijn vertrek de uitkomst verbeidde,’ (261); ‘den zegen’ voor de zege, de overwinning (22 en eld.); ‘Latynist’ (63); ‘bereidster’ van een paard (109 en eld.) hetgeen eigenlijk eene vrouw is, die een paard toebereidt, omgekeerd: ‘stijgeren’ (138), ‘uitwijden’ (141 en eld.); ‘ge bezit moed; goed, dien is’ (174); den nederlaag (194) in den eersten naamval; ‘de dapperste den moed scheen te ontzinken’ (194); ‘dewijl mij in den omtrek geenen boom bekend is’ (201); ‘geringen afkomst’ (221); ‘eenen ouden rat in den val krijgen’ (240); ‘was hem eenen bal in den mond gestopt (240); u allen aandacht (252); ‘van geene minzamen aard’ (265); ‘hij u [w] gevangene’ (268); ‘zou ik den laaghartigen man zijn’ (268); ‘hunnen schrik’ (276) en ‘hun omgang’ (282) van vrouwen, enz. enz. Waarlijk, men moge dit kleinigheden noemen; ze zijn het in een zeker derde; maar onze taal is wel waardig, goed geschreven te worden, en het verraadt weinig achting voor beschaafde lezers, met zulke fouten een boek in de wereld te zenden, dat toch vooral voor beschaafde lezers geschreven en gedrukt werd. Ook wete de Schrijver, dat de zoogenoemde ablativus absolutus aan onze taal vreemd is (zie o.a. I. 182).
De gang des verhaals is wel onderhoudend, en de fouten, die wij aanwijzen, moge de Heer van buren schele in het vervolg vermijden. Want daartoe, en niet tot het staken van dergelijke schriften, als ‘ware dit werk boven zijne krachten,’ sporen wij hem aan. Doch dan zorge hij, om dit nog in het voorbijgaan te zeggen, dat er overeenstemming besta tusschen zijn werk en dat van den teekenaar van het vignet; want het staat hier vrij zonderling, dat op het laatste eene volle maan prijkt, terwijl in de beschrijving van het daar afgebeelde tooneel staat: ‘agnes ... te middernacht dwalende in den uitgestrekten slottuin, niets dan het met duizenden fonkelende sterren pralende uitspansel, tot lichtbaak en tot getuige van haren angst hebbende’ (I. 314).

Vereeniging tot afschaffing van sterken drank. II Stukjes. Te Amsterdam, bij S.J. Prins. In kl. 8vo. te zamen f : - 20.

Eene vereeniging tot het afschaffen van sterken drank, aan welker hoofd onderscheidene menschenvrienden staan, geeft deze stukjes in het licht, waarin de nadeelen der dronkenschap overtuigend aangetoond, en de ernstigste waarschuwingen desaangaande gegeven worden. Wij willen, daartoe verzocht, gaarne de goede bedoelingen der verdienstelijke oprigters bevorderen, door deze stukjes aan te kondigen. Men kan ze bij getallen ter uitdeeling tot eenen verminderden prijs bekomen.






{==345==} {>>pagina-aanduiding<<}

Boekbeschouwing.

Geloofsbelijdenissen der onderscheidene godsdienstige Gezindten, vrij bewerkt naar het Hoogduitsch, door J.G. Liernur, Predikant bij de Evangelisch Luthersche gemeente te Haarlem. Te 's Gravenhage, bij K. Fuhri. 1843. In gr. 8vo. XXVIII en 374 bl. f 3-90.

De opmerking, die den Heer liernur op de gedachte bragt van het bijeenbrengen en uitgeven der verschillende geloofsbelijdenissen, in het werk vervat, dat voor ons ligt, is verre van als onbelangrijk beschouwd te kunnen worden. Ook wij waren meermalen met hem getuige van de jammerlijke onkunde der meeste, zelfs der meer beschaafde gemeenteleden, aangaande den eigenlijken aard en omvang van het verschil, dat er bestaat tusschen de onderscheidene afdeelingen der ééne, algemeene Christelijke kerk. Ook wij rekenen het met hem van uitnemend belang, dat ieder, wie hij ook zijn moge, vroeg rekenschap wete af te leggen van zijn allerheiligst geloof, en degenen, die tegenspreken, te beschamen. Ook wij deelen zijne overtuiging, dat zulk eene meer ontwikkelde kennis het beste middel is, om tegen onverschilligheid in de Godsdienst te wapenen, hoogere eenheid bij schijnbaar groote verscheidenheid te bevorderen, en alzoo den band der liefde en der Christelijke verdraagzaamheid jegens andersdenkende broeders te bevorderen. Gelijk wij alzoo de onderneming zelve van harte toejuichen, hebben wij thans te zien, op wat wijze de Eerw. liernur getracht heeft, zich van de veelomvattende taak, die hij opnam, te kwijten.
Wij moeten zijne verklaring vooropstellen, dat het boek niet geschreven is voor zulke dienaren des Evangelies, die eenigermate op de tegenwoordige hoogte der godgeleerde wetenschappen staan. Maar even zeer moeten wij van onze zijde de stelligste overtuiging uitdrukken, dat hij,

{==346==} {>>pagina-aanduiding<<}
die voor den onwetenschappelijken stand over een geleerd onderwerp schrijft, zelf zich op de hoogte der wetenschap geheel moet te huis bevinden. Wat is toch populair schrijven over wetenschappelijke zaken? Is het bloot, het gemakkelijkste uit het moeijelijke uitkippen, alle afgetrokken onderzoek afsnijden, en een onvolledig decoctum mededeelen, van wat zonder volledige en grondige beschouwing niet verstaan en begrepen kan worden? of is het, de resultaten van zelfstandig, grondig en oordeelkundig onderzoek, in algemeen bevattelijken vorm, onder de oogen van een grooter publiek brengen? Wij meenen het laatste.
Wij vonden ons verpligt, dien maatstaf, en geen' minderen dan dien, aan het werk des Heeren liernur aan te leggen; en dat bepaaldelijk ook bij die wetenschap der godgeleerdheid, waarvan hier sprake is. Wie eenigzins den gang der zaak in de laatste jaren oplettend heeft gadegeslagen, weet, dat, onder andere ook de Symboliek, als jeugdige en zelfstandige wetenschap, in het naburig Duitschland is opgetreden, als objectief historische voorstelling van de verschillende Lehrbegriffe in de Christelijke kerk heerschende, onderling met elkander vergeleken, en hemelsbreed van hare oudere zuster, de Polemiek, verschillende. Hij weet, dat door den arbeid van planck, marheinecke en winer, van möhler, baur, nitzsch, guericke en anderen, die wetenschap is ontkiemd, gewijzigd en ontwikkeld. Herhaalde uitgaven der libri symbolici van verschillende kerkgenootschappen hebben haar voor allen toegankelijk gesteld. Leggen wij nu naast die allen het werk van den Heer liernur, zonder eenige eischen van vernieuwde wetenschappelijkheid te doen, maar alleen om te vragen, of het populaire resultaten van grondige vóórstudie bevat - voorwaar, wij willen des Schrijvers geleerdheid geen oogenblik in twijfel trekken, maar met de hand op het hart moeten wij verklaren, hier er de bewijzen niet van te hebben aangetroffen. Reeds de vreemde rangschikking van het werk trok onze aandacht tot zich. De geloofsbelijdenissen van

{==347==} {>>pagina-aanduiding<<}
Christenen of Onchristenen, van Roomschen of Onroomschen, hadden toch wel hoofd-afdeelingen moeten vormen, waaronder de verschillende hoofdstukken en afdeelingen hier voorkomende, als onder passende rubrieken hadden moeten gebragt worden. Bij de rangschikking van verschillende kleine afdeelingen moest toch eenige orde, het zij naar hare meerdere uitgebreidheid, het zij naar de tijdorde van haar ontstaan, kunnen opgemerkt worden, maar ook hier staat alles ondereen, en b.v. de Socinianen gaan de Doopsgezinden vooraf. Aan zulk eene splitsing ligt geen wetenschappelijk denkbeeld van eenheid te gronde.
Bij de lezing des inhouds troffen wij al verder nog al eenige onnaauwkeurigheden, zoowel in de onvolledige opgave der geloofsbelijdenissen, als in enkele uitdrukkingen aan. Veel misten wij, wat wij hier zouden gezocht, veel vonden wij, wat wij gaarne zouden gemist hebben. Onvolledig is reeds de Inleiding, die, wat op zichzelf niet te misprijzen is, maar hier vooral noodig was te achten, een geschiedkundig overzigt moest behelzen der verschillende stelsels van Godsdienst en Godsdienstleer. De voorstelling van mahomed, bl. 14, is zoo vaag, dat Rec., zelfs uit het gestelde, niet eenmaal kon merken, of liernur den valschen Profeet voor eenen bedrieger of eenen bedrogene houdt. En zijn de Moravische broeders door toedoen van huss ontstaan? (bl. 18.) Was het gevoelen van calvijn en zwingli over het avondmaal hetzelfde? (bl. 22.) Is de voorstelling van het verband tusschen Doopsgezinden en Wederdoopers wel juist? (bl. 23.) Hebben de Socinianen geene Goddelijke openbaring erkend? (bl. 24.) Heette de stichter der Kwakers foks (bl. 26) of fox? Verdienden de verschillen der Roomsche kerk met de Jansenisten, en later met de Gallicaansche kerk, in haar midden ontstaan, (dat toch niet minder dan een verschil van principe is) geene afzonderlijke behandeling? - Wij gaan verder tot het eerste Hoofdstuk. De geloofsbelijdenis der R.K. kerk. Billijk verwacht men hier natuurlijk het karakteristieke van hare leer te vinden. Intusschen wordt hier een' aanvang gemaakt met de opgave

{==348==} {>>pagina-aanduiding<<}
van het Symbolum Nicaenum, als hare geloofsleuze. Is dit dan geen Symbolum Oecumenicum van alle grootere afdeelingen der Hervormde kerk? Nog misten wij hier eene naauwkeurige opgave van de leer des vagevuurs, van den waren omvang des Pauselijken gezags, van het onderscheid tusschen aanbidding en vereering der heiligen. - In het tweede Hoofdstuk - maar wat omvang zou onze aankondiging wel krijgen, wanneer wij den Eerw. Schrijver van bladzijde tot bladzijde wilden volgen! Kortheidshalve mogen hier eenige andere bedenkingen in den vorm van korte opmerkingen staan. De geloofsbelijdenis der Kwakers, die, bl. 219 sqq., wordt medegedeeld, had gerustelijk kunnen weggelaten worden, daar zij toch niets dan eene reeks onverklaarde Bijbelplaatsen bevat. Waarom niet liever de meest kenmerkende plaatsen uit barclay's Apologie hier medegedeeld? - Onjuist is het, dat de Socinianen den kinderdoop afkeuren, gelijk bl. 354 wordt beweerd; zij verdragen die, als oude dwaling, en laten ieder zijne vrijheid (zie Cáth. Racov., p. 222 en 737.) Behooren de Remonstranten, die, bl. 350, verzwegen worden, ook onder diegenen, van welke in het algemeen wordt gezegd, dat zij zich minder bepaald hebben uitgelaten over de vraag, of jezus voor alle menschen gestorven is? - Had, bl. 352, bij de voorstelling van het verschil tusschen Roomsch en Protestantsch, aangaande de leer der regtvaardiging, ook het verschillend begrip van geloof geene melding verdiend, waarvan beiden zijn uitgegaan? Is het avondmaalsverschil tusschen alle kerkgenootschappen, bl. 355, juist en volledig opgegeven? Is de tegenoverstelling, bl. 346, tusschen voorstanders der volstrektste eenheid en der
drieëenheid wel juist, daar toch de belijders der laatste altijd de eerste erkennen, maar hier slechts eene verborgenheid zien? Hebben alle Christelijke belijdenissen, behalve de Socinianen, dezelfde voorstelling van den staat der regtheid, gelijk, bl. 347, wordt opgegeven? - Voorts begrijpen wij niet, waarom de Zwitsersche geloofsbelijdenissen hier geheel zijn voorbijgegaan; waarom van sommige sekten, als Rijnsburgers,

{==349==} {>>pagina-aanduiding<<}
Swedenborgianen, tegenwoordige afgescheidenen en anderen geene melding wordt gemaakt; waarom van het verschillend principe der Hervorming, in hare beide hoofdafdeelingen doorstralende, en door max goebel onlangs zoo uitmuntend in het licht gesteld, geen de minste partij is getrokken. De Collectio Confessionum van niemeijer, in 1840 te Leipzig verschenen, schijnt de Schrijver niet te kennen; anders had hij, dunkt ons, liever geene collectio van den jare 1612 moeten aanhalen, bl. 106. Evenmin de libri symbolici Puritanorum, door laatstgenoemden schrijver kort na zijne Collectio voor het eerst uitgegeven; althans ook van deze vinden wij hier geen woord. En nu spraken wij nog niet van de Onchristenen, die hier vermeld worden. Het verschil van beginsel, dat er tusschen de twee hoofdsoorten van Muhammedanen bestaat, wordt met geen woord aangeroerd. Al de verschillende Godsdienststelsels van Brama, Vedam, Zend en zoo vele andere worden tot één onvolmaakt en onwijsgeerig geheel van Heidensche Godsdienstleer vernederd, en van het Pantheïsme, dat aan het geheele Heidendom, als natuurvergoding, bewust of onbewust ten grondslag ligt, bijna niet gesproken. Dat bl. 163, 29 in plaats van 39 artikelen der Anglicaansche kerk, bl. 189, de Remonstranten de zesde in plaats van de 5de Afdeeling genoemd worden, en bl. 322, bestendig van den Mischma gesproken wordt, willen wij gaarne aan min naauwkeurige correctie toeschrijven. En dat, na het onvolledige, in menig afzonderlijk deel heerschende, de opgave van overeenkomst en verschil in het geheel, Hoofdstuk X, onmogelijk juist en volledig zijn kon,
vloeit, ook zonder nadere aanwijzing, uit al het gezegde van zelf voort.
Geen lage vitlust jegens eenen ons geheel onbekenden Schrijver spoorde ons aan, deze bedenkingen bescheidenlijk in het midden te brengen. Zag de Heer liernur de lijst van bedenkingen, die nog voor ons lag, en die wij kortheidshalve verzwijgen, hij zou het tegendeel gelooven. Het was alleen de vaste overtuiging, dat de critiek, bij de rigting van onzen tijd om zaken der wetenschap te populari-
{==350==} {>>pagina-aanduiding<<}
seren, eene verdubbelde roeping heeft, om hier tegen oppervlakkigheid en onvolledigheid te waarschuwen, die ons aan de minder aangename verpligting gehoor deed geven, om haar snoeimes in handen te nemen. Op den stijl willen wij verder geene aanmerkingen maken. De uitvoering is loffelijk, en strekt den Heer fuhri tot eer.
Men zou echter onze beoordeeling verkeerd verstaan, wanneer men meende, dat wij dit werk, al beantwoordt het ook niet aan hoogere eischen, ongeschikt zouden rekenen, om aan aankomende beschaafde leden der gemeente een beknopt overzigt te geven van het verschil tusschen de voornaamste kerkgenootschappen en geloofsbelijdenissen. Die slechts het voornaamste weet van wat hier is medegedeeld, is zeker een knap catechisant, zoo als wij er den Heere liernur vele toewenschen. Onze aanmerkingen hadden geenszins het doel, om van de bruikbaarheid des werks iets af te doen. Zijn Eerw. verdient dank voor de moeite, aan dezen arbeid besteed, en verschooning, dat hij niet meer heeft geleverd. Bij eene tweede uitgave zal er veel kunnen verbeterd worden. Het gebrekkige zijner poging schijnt vooral daaruit voort te komen, dat hij zich niet liever geheel van de leiding van schilling's onvolledig werkje heeft losgemaakt. Het was ons, als had hij gewankeld tusschen de keuze, om of eene populaire verzameling der belangrijkste belijdenisschriften vertaald te geven, of eene comparative voorstelling der verschillende leerbegrippen mede te deelen. Eene vergelijking met winer's Comparative Darstellung zal hem zelven van de leemten zijns werks overtuigen. Laatstgenoemd geschrift had voor zijn plan beter tot modèl kunnen dienen, ook wat de tabellarische overzigten aan deszelfs einde betreft, zoo men althans niet nog beter rekende, een geheel oorspronkelijk werk over de Symboliek, naar de godsdienstige kennis en behoeften onzer landgenooten berekend, te vervaardigen. Voorts geven wij ons oordeel gaarne voor beter, en wenschen ook van deze, gewis voor velen nuttige poging, overvloedige vrucht voor Christelijk geloof en leven.







{==351==} {>>pagina-aanduiding<<}

Nederlandsch Archief voor Kerkelijke Geschiedenis. Door N.C. Kist en H.J. Roijaards, Hoogleeraren te Leiden en Utrecht. Te Leiden, bij S. en J. Luchtmans. Iste en IIde Deel.

(Vervolg van bl. 310.)
De stukken, welke in het IIde Deel zijn opgenomen, zijn bij de inhoudsopgave onder de hoofdrubrieken geplaatst, waartoe zij behooren, maar staan in het werk zelf in bonte mengeling door elkander.
Als tot de algemeene kerkgeschiedenis behoorende, vindt men hier 1. het Proselytisme, (losse omtrekken eener verhandeling) door c.e. van koetsveld, Predikant te Schoonhoven, bl. 191-201. Een klein stuk, waarin veel waars en goeds wordt opgemerkt, maar dat tevens iets gezochts heeft en een streven naar puntig uitdrukken verraadt. 2. De beproeving van buddha, eene Legende uit het Javaansch, welke ons evenwel hier niet op hare plaats schijnt te staan, door j. hoffmann, te Leyden, bl. 310. 3. Ahasverus, de eeuwig wandelende Jood. Eene bijdrage tot de Legende omtrent denzelven. Met eene afbeelding. Door h.j. roijaards, bl. 311-328. De Hoogleeraar (die nog geene uitspraak durft doen tusschen de twee hoofdmeeningen ten deze, en zich alzoo niet schaart, noch in de rij van hen, die het verhaal houden voor eene allegorische voorstelling van het lot der Joden na de verwoesting van Jeruzalem; noch aan de zijde dergenen, die het verhaal verklaren voor eene uitvinding der middeleeuwsche toepassing van Joh. XXI:22, 23) geeft, behalve eenige belangrijke mededeelingen ten behoeve van hen, die hier verder navorschen willen, den afdruk van een werkje, dat wel aan zeer weinigen bekend zal zijn geweest vóór deze nieuwe mededeeling, en dat echter, bij een voortgezet onderzoek ten deze, gekend dient te worden. De zich noemende chrysostomus dudulaeus Westphalus gaf trouwens de Duitsche volks-
{==352==} {>>pagina-aanduiding<<}
opvatting van dezelfde legende, welke de Nederlander, van ouds her, kent uit de wonderlijke historie van den Joodschen Wandelaar enz. enz.; en uit de, op deze gegronde, en op de stem van: de
Spaansche Ruiter enz. onder het volk gebragte, gezangen: Een echt verhaal van den Joodschen Wandelaar, enz. Latere dichters hebben er partij van getrokken, en schubart vooral, die den beklagenswaardige, die verlangt te sterven en toch niet sterven kan, als al jammerende en met de doodshoofden zijner voorvaderen kaatsende, op eene echt tragische wijze, afmaalt. Zijn ‘Er konnte sterben, aber ich kan nicht sterben. Ha!’ - sleept weg. Moge de Hoogleeraar het met zijne mededeeling beoogde doel bereiken, en de Heer nepveu ook hierdoor in de gelegenheid worden gesteld, om wat meerder licht in deze duisternissen te verspreiden, waarin het gewisselijk ook van bedriegerijen wriemelt!
4. De Grieksche Patriarch cyrillus lucaris en de Jezuiten, door Prof. kist medegedeeld, beslaan, bl. 421, 422, uit een' brief van den beroemden cornelius haga, gedurende vele jaren gezant van onzen Staat bij de Hooge Porte; en die ruimte zijn zij meer dan waardig.
5. Heet het derde Eeuwfeest der Jezuitenorde; of: ‘r.p.n. joannis roothaan, Praepositi generalis Literae Encyclicae ad Patres et Fratres Societatis Jesu, in annum secularem.’ Het is medegedeeld door Prof. kist, beslaat bl. 297-309, en staat in naauw verband met de verdichte, in het Xde Deel van het Archief medegedeelde Allocutio Ven. p.j. prothami. Meer behoeven wij er niet van te zeggen; en meer willen wij er dus ook niet van zeggen, opdat de, ten aanzien van Prof. kist vooral zoo lief gestemde, Katholiek, ook ons in zijnen deftigen stijl niet toevoege, dat wij ‘al spoedig nog iets ergers meenen te zien, dan staart en horens....! Een Jezuit!’
Onder de rubriek: Kerkelijke Geschiedenis van Nederland vinden wij hier allereerst weder eene verhandeling van den Hoogl. n.c. kist, groot 113 bl., die alleen den prijs van dit boekdeel waard is. Zij draagt ten opschrift: Petrus bloccius, Eene bijdrage tot de inwendige Ge-
{==353==} {>>pagina-aanduiding<<}
schiedenis der Nederlandsche Kerkhervorming, en eene proeve van haren onafhankelijken oorsprong en hare zelfstandigheid. In het 3de Deel worden een paar toevoegsels tot dit belangwekkende stuk gevonden; het eerste onder het opschrift: petrus bloccius, bl. 289-304; het andere getiteld: Brieven van hadrianus junius aan petrus bloccius, bl. 403-410. Wij danken den Hoogleeraar voor deze mededeelingen, welke ons een' blik laten werpen in de oorspronkelijke geestgesteldheid, welke de Nederlandsche Hervormde kerk kenmerkte, voor dat zij door Franschen en Geneefschen invloed eene anders gewijzigde rigting verkreeg. Wij durven hier intusschen deze gesteldheid niet nader aanwijzen, vermits wij reeds zoo groote plaats voor deze aankondiging noodig hebben, wanneer wij ons vermoeden omtrent dezen bloccius zullen kunnen mededeelen; want ondanks de veeljarige navorschingen des Heeren kist weten wij nog zeer weinig hem aangaande. Hij was te Dieghem bij Brussel geboren. Naderhand was zijn vader, jacobus genaamd, Rector te Vilvoorden. Hij studeerde te Leuven, Keulen en Bologna; was in 1559 Prorector te Leyden; werd in 1561 reeds weêr uit die betrekking ontslagen, doch bleef evenwel aldaar onderwijs geven, tot dat lindanus, sedert Maart 1563 onderinquisiteur van
Holland en Zeeland en almede tegen hem ingenomen, hem deed verhuizen. In 1564 bevond hij zich te Wezel; in 1566 was hij predikant en huisonderwijzer des Heeren van bronkhorst en batenburg te Nedermürmpter (*); in 1582 te Lier in Braband. Hij ver-
{==354==} {>>pagina-aanduiding<<}
schijnt dus eigenlijk eerst ongeveer 1562 op het groote tooneel der wereld; doch slechts om zich aan te kondigen of te vertoonen, en twintig jaren later nog eens weêr, om, met eene stomme buiging, afscheid te nemen. Waar was de man gedurende al die jaren? waarmede hield hij zich onledig? Hij staat te Nedermürmpter tusschen jacobus michaëlis en christianus sinapius, bekende leden der kerkvergadering
van 1568, en wordt evenwel niet genoemd. Blijkens zijn geschrift was hij intusschen een bekwaam man. Waarom bleef hij dan onbekend? Ref. meent, uit hoofde van het gevaar om onder zijnen gewonen naam op te treden. Reeds in 1563 als niet zuiver in de leer aangeklaagd, prijken ook zijne schriften nog op de lijst der in 1570 verbodene werken en dragen zij de tijdmerken van 1562 enz. Met een' veroordeelden naam voor den dag te komen was gewaagd; men koos hierom veelal, door geleerde translatie, een' vreemden Synoniem: Ref. houdt het er dus voor, dat men ten opzigte van p. bloccius verder zal komen, dan Prof. kist gekomen is, indien men het pseudoniem kan vinden, waaronder hij bij de gemeenten en leeraren in die dagen bekend was. Maar hoe luidde dat? Ref. belijdt gaarne, dat hij het niet stellig weet, en slechts kan gissen: hij geeft evenwel zijne gissing ten beste, en vraagt: zouden niet petrus carpentarius en petrus bloccius dezelfden kunnen zijn? Carpentarius, d.i. de Wagenmaker, blokwerker enz., was én een destijds niet ongewone bijnaam, én eene vertaling van bloccius: petrus carpentarius treedt verder juist eerst daar op, waar bloccius als verdwijnt, en wel in gelijke betrekking, want ook hij verschijnt als rector te Norwich: beider vrienden zijn daarenboven dezelfde enz. enz. - En wie was nu deze petrus carpentarius? In 1565 werd hij, als Predikant te Ant-
{==355==} {>>pagina-aanduiding<<}
werpen, met corn. cooltuyn, Predikant te Emden, en diens zwager hendrik schoneberg, door die van Emden naar Londen gezonden, ter medebeslissing van een geschil over
doopgetuigen, tot welke beslissing adr. van haemstede zich in 1562 kort
vóór zijn' dood had aangeboden. Zij keerden ja onverrigter zake terug; doch werden uit dien hoofde aldaar evenwel niet vergeten. Petrus carpentarius, na Rector te Norwich te zijn geweest, werd weêr Predikant, en komt als zoodanig voor in 1589 te Schiedam, waar hij vele jaren stond. (Zie het Kerkelijk Placaatb. van W. en S. II. 79.) Dat dezelfde persoon te dien tijde onder meer dan één' naam vernoemd werd, was volstrekt niet vreemd. Bloccius zelf noemt onder zijne ‘lieve vrienden’ eenen georgius sylvanus, die in Vlaanderen joris van den bussche heette; in Zeeland joris sylvanus en joris de Vlaming genoemd werd; in Engeland als georgius wybotius bekend stond, die zich te Wezel in 1568 teekende: georgius ochamus sylvanus, en naar men wil, nog daarenboven in Zwitserland georgius saganus heette. - Een ander dier vrienden noemt hij kortweg isbrandus, elders geheeten ijsbrand balk, of balckius, trabius, Bot-oor ijsebrand enz. Beiden waren ook in 1565 Predikanten te Antwerpen, het toenmalig hoofdvereenigingspunt der Nederduitsche Protestanten, waar ook bloccius zich voor eenen tijd ophield, fabricius den marteldood onderging, van haemstede, taffin, peter gabriels enz. als Leeraren achtervolgens werkzaam waren. (*) - Doch hoe het ook hiermede zij, petrus

{==356==} {>>pagina-aanduiding<<}
bloccius behoorde tot den kring dier zelfstandige en voortreffelijke mannen, aan wien ons vaderland het bezit van het zuivere Evangelie te danken heeft.
Onmiddellijk achter dit stuk en er mede zamenhangende, blijkens de terugwijzing naar bl. 89, volgt een opstel, de Nederlandsche oorsprong der Zwingliaansche Avondmaalsleer getiteld, bl. 114-119, waarop een vervolg, of nog iets over enz. gegeven wordt, D. III, bl. 385-402. Hierdoor is deze zaak zelve tot eenen hoogen graad van waarschijnlijkheid gebragt, en laat het zich ook begrijpen, hoe hiermede naauw zamenhangende voorstellingen al vroeg onder het volk gevonden konden worden. Een merkwaardig voorbeeld hiervan levert van haemstede in zijne Geschiedenis der vromer Martelaren enz. op het jaar 1536 (fol. 78 vso. der tweede uitgave of van 1565) in den Lantman te Zierikzee, die den marteldood stierf ‘omdat hy niet en woude ghelooven, dat in het Misbrood warachtich Godt en mensche was.’ Waarbij van haemstede zelf uitroept: ‘Och Godt, dat de menschen noch soo blint zyn, ende achten dat broot oft coecxken voor haren Godt. Dat leeren ons doch catten, muysen en honden wel: want het moeste immers een arm Sot, ik late staen, een Godt zyn die hem van sulcken ghedierte soude laten eten. Verlicht haer ooghen o Heere!’
Tot de Kerkelijke Geschiedenis van Nederland behooren, behalve de reeds genoemde stukken, al verder nog vier opstellen, die, ofschoon zij onder verschillende opschriften geplaatst en van verschillende handen herkomstig zijn, evenwel allen aangename bijdragen leveren voor de bijzondere historie der Gemeente 't Woud bij Delft. Zij zijn: de oorsprong van het Patronaatregt der Kerk van 't Woud, bl. 203-215; Naamlijst der Predikanten bij de Hervormde Gemeente van 't Woud, bl. 216-218; petrus santvoort (een dier Predikanten) bl. 219-232, allen

{==357==} {>>pagina-aanduiding<<}
door n.c. kist, en Kerkelijke Procedure tegen Ds. petrus santvoort, medegedeeld door w. storm, Predikant te Delft, bl. 401-420. - Het berigt aangaande de Protestantsche Gemeente van Urmond en Grevenbicht in het Hertogdom Limburg, door e. stollé, Predikant aldaar, bl. 233-250, is geschikt om belangstelling in die gemeente op te wekken. Moge het ook tot dadelijk hulpbetoon aansporen! - Bl. 383-400 vinden wij wederom eene mededeeling van Prof. kist: de oude Kerk van Zeyst, met eene afbeelding van den platten grond dier kerk, benevens die der munt en der kisten aldaar gevonden. Het gaat Ref. zoo als Prof. kist, de overblijfselen der lang vervlogen eeuwen trekken hem onwillekeurig aan, en hij las dan ook het hier medegedeelde met belangstelling. Het lag niet op den weg des Hoogleeraars, zich te verdiepen in de geschiedenis van Zeyst en deszelfs oude kerk. Hij deelt evenwel mede, dat oudtijds ook aldaar, onder het luiden der klokken, de Utrechtsche Bisschoppen pleegden gehuldigd te worden; en dat die Bisschoppen er zelfs het opperkostersambt bekleedden, waaraan, volgens van heussen, een inkomen van dertigduizend gulden verbonden was. Ref. had uit dien hoofde hier dus wel iets meer gewenscht; want hij vermoedt, dat Zeyst het Suabsna iuxta Trajectum is, waar wursing ado, ludgers grootvader en tevens de vriend en medehelper van willebrord, zich ophield, (volgens altfrid in Vita Liudgeri § 1-4) en dat in den Catalogus bonorum Ecclesiae Ultrajectinae Suigna en Suesna genoemd wordt (van mieris, I. 17). Bij de steenen doodkisten, (bl. 397) die in oude
kerken veelal onder of naast den toren worden aangetroffen, herinnerde hij zich de zonderlinge gemetselde grafkelders, die in 1805 te Oostburg werden aangetroffen onder den toren der aloude St. Baafskerk aldaar, hebbende de gedaante van lange en smalle ovens, met slechts zoo veel opening, als noodig was om door dezelve een lijk in te schuiven (Vriend des Vaderlands, 1831. No. 4, bl. 279.) - Tot deze rubriek behoorende bladvullingen zijn: Interdict der Nieuwe

{==358==} {>>pagina-aanduiding<<}
Kerk te Delft, bl. 120, Lijkpredicatiën, bl. 202, en vraag van Prof. roijaards, bl. 296. In betrekking tot deze laatste zou Ref. wenschen, dat de Heeren Verzamelaren van het Archief in hetzelve de noodige ruimte afzonderden 1o. tot aanwijzing van de meer uitvoerige opstellen betrekkelijk de Nederlandsche kerkgeschiedenis, welke voorkomen in Tijdschriften, Almanakken enz. 2o. tot overneming van kortere bijdragen, welke zulks waardig geacht kunnen worden.

(Het vervolg hierna.)





B.J.H. Taats's, Bijdrage tot verdediging van de leer der voldoening aan Gods gerechtigheid, gewogen door Azonius. Te 's Gravenhage, bij J.M. van 't Haaff. 1843. In gr. 8vo. 96 bl. f : - 80.

Wie werd niet bedroefd en geërgerd door den onbekookten aanval, waarmede de Heer taats, Predikant te Elspeet, onlangs de Akademie van Utrecht verlaten hebbende, zich rigtte tegen de Groningsche school? Voorwaar, zekere partij in onze vaderlandsche kerk kon niet sterker hare innerlijke magteloosheid openbaren, dan door zulk een' aanvanger over het paard te beuren, door hem ‘en als predikant en als geleerde’ tot de opgenomen taak bevoegd te keuren. Tegen het geschrijf van den ons onbekenden azonius hebben wij slechts ééne bedenking, deze namelijk, dat hij zijner tegenpartij te veel eer aangedaan, en een zoo los opgeslagen getimmerte met veel te zwaar geschut bestormd heeft. - Hij volgt de orde der brochure van taats geheel. De beschuldiging van onwetenschappelijk en valsch te zijn, wordt op den aanvaller van Groningen teruggekaatst, door de aanwijzing, dat hij de kerkleer in een verkeerd licht geplaatst, plaatsen van calvijn, die tegen hem pleitten, verzwegen, ja hier en daar treurige ontrouw gepleegd heeft. Ja, azonius is zoo edelmoedig, dat hij den wetenschappelijken (!!) man eene reeks van plaatsen uit de Kerkvaders optelt,

{==359==} {>>pagina-aanduiding<<}
die hij voor de leer der voldoening had kunnen bijbrengen, maar niet eenmaal aangevoerd heeft. Ook het tweede gedeelte van taats's bewijsvoering, dat de Groningsche opvatting onevangelisch is, wordt in al deszelfs naaktheid ten toon gesteld. Meesterlijk is de vereeniging der verschillende verklaringen en uitdrukkingen, in het bestreden tijdschrift voorkomende, aangaande dit leerstuk, tot één geheel. Belangrijk vooral de uiteenzetting, bl. 72, 73, hoe taats aan de Groningsche school eene verklaring heeft toegedicht, die zij nooit heeft gedaan. Doch ons bestek gedoogt niet, dat wij op alles opmerkzaam maken. Het geldt hier zaken, die niet in weinige bladzijden zijn af te doen. Wij willen ons ook niet in den strijd mengen tusschen azonius en taats. Genoeg, om onze lezers van de belangrijkheid dezer brochure te overtuigen.
Hoe roijaler de polemiek van den eerstgenoemde is, des te minder had hij noodig gehad van enkele min juiste uitdrukkingen des tegenstanders partij te trekken. Zoo ware beter de herhaalde tentoonstelling van hetgeen taats verklaard heeft, aangaande eene ongeloovige wetenschap onzer dagen, teruggebleven. Immers hij komt ons niet voor, bedoeld te hebben, dat alle godgeleerde wetenschap onzes tijds ongeloovig was, en is dus in zoover niet inconsequent, wanneer hij zich op nitzsch, olshausen en anderen beroept. Eene andere vraag echter, die wij voor ons toestemmend zouden beantwoorden, is, of er uit de schriften dezer als regtzinnig geroemde mannen, vooral ook uit die van neander en tholuck, niet menig wapen tegen hem ware te ontleenen. Nog merken wij op, dat ook de interpunctie naauwkeuriger, en hier en daar de toon, zonder schade voor de goede zaak, iets kalmer had kunnen zijn. - Wij bedanken den ons onbekenden Schrijver voor zijne belangrijke brochure, die niet alleen ter wederlegging van taats voldingend, maar ook ter nadere beschouwing van het betwiste leerstuk zelf niet onbelangrijk is. Zijne tegenpartij zal hij natuurlijk niet overtuigen, maar misschien sommige onbevooroordeelden winnen of terughouden. Dat God geve!






{==360==} {>>pagina-aanduiding<<}

Kunst om het menschelijk leven te verlengen, of Gezondheidsleer; ten dienste van Ouders, Onderwijzers en Scholen. Vrij gevolgd naar het Hoogduitsch van Dr. G.O. Piper, Geneesheer te Dresden. Te Groningen, bij J. Oomkens. 1843. In kl. 8vo. 75 bl. f : - 50.

De Heer r.g. rijkens, Schrijver van eene Praktische Handleiding voor kunstmatige Ligchaamsoefeningen, voorzien van 675 oefeningen en 310 figuren tot opheldering, is de Vertaler van dit boeksken. Hij ondernam deze vertaling ten behoeve van eene brave, doch diep ongelukkige weduwe. Deze arbeid heeft voor die weduwe de aanzienlijke, zuivere som van vijfhonderd gulden opgebragt, blijkende uit het getuigenis van eenige Hoogleeraren en Notabelen te Groningen. - Eere zij den Heere rijkens voor dezen prijselijken arbeid van liefdadigheid, waarin hij door eene deelnemende inteekening zeer is geholpen geworden!
Zoo veel over het doel. Wat het boekje betreft, had dit gerust onvertaald kunnen blijven, want het is zeer oppervlakkig en dus zeer onvolledig. Op 75 bladzijden wordt de inrigting van het menschelijk ligchaam beschreven, om daardoor des te beter in staat gesteld te worden, de gezondheid op de beste wijze te bevorderen en te bewaren! Wij trekken zeer in twijfel, of de door den Vertaler zoogenoemde verwijfde en eenzijdige opvoeding van onzen tijd, hier tevens eene broeikastkweekerij genoemd, doór zulk geschrijf verbeterd zal worden. Wij verwachten even min voordeel van de overdrevene verstandelijke en wetenschappelijke opvoeding als van de gymnastische, waardoor de opkomende jeugd gevormd wordt, alsof zij haar bestaan in der tijd met eenen aanleg voor Acrobatische kunsten moet verzekeren. De Vertaler zegt wel: ‘Gezond en welgesteld te zijn van ligchaam is beter dan al het goud, en een goed, sterk ligchaam dan onmetelijke rijkdom.’ Of deze voorregten echter door kunsten, waarbij men gevaar loopt armen en beenen te breken, verzekerd zullen

{==361==} {>>pagina-aanduiding<<}
worden, staat te bewijzen. Wij moeten ook bij het lezen dezer uitboezeming vragen, of het mogelijk is al het goud te kunnen bezitten, en of onmetelijke schatten te verkrijgen zijn? Wat al overdrijving in woorden, waarmede niet zelden soortgelijke daden gepaard gaan! Terwijl wij het goede werk van den Heer rijkens volle regt laten wedervaren, kunnen wij toch niet ontveinzen te gelooven, dat het compliment aan de Protestanten te Groningen, omdat zij voor eene weduwe van de Roomschkatholijke Godsdienst een penninksken over hadden, velen bevallen zal noch kan.





Handboek der Algemeene Geschiedenis ten dienste van hooger en middelbaar onderwijs, alsmede ter opleiding voor en aan militaire instellingen. Naar de vierde Hoogduitsche uitgave van Dr. E.A. Schmidt voor Nederlanders bewerkt, door G. Kuyper, H.z., Luitenant Ingenieur, Leeraar aan de Kon. Milit. Akademie. III Stukken. Oude Geschiedenis. Geschiedenis der Middeleeuwen. Nieuwere Geschiedenis tot 1842. Te Amsterdam, bij C.F. Stemler. 1842. In gr. 8vo. 489 bl. f 7-50.

Sedert de beroemde heeren zijn Handboek der Geschiedenis der oude Staten uitgaf, zijn er in Duitschland vele Handboeken en Algemeene Geschiedenissen in het licht verschenen, die, hoezeer niet van meerdere of mindere waarde ontbloot, echter het werk van den genoemden Geschiedonderzoeker niet konden evenaren. Het Handboek der Algemeene Geschiedenis van Dr. e.a. schmidt maakt hierop eene eervolle uitzondering; het vereenigt beknoptheid met volledigheid, en eene pragmatische beschouwing der gebeurtenissen met eene naauwkeurige opgave der bronnen.
Het is hierom, dat de Heer g. kuyper eene nuttige taak volbragt heeft, door dit geschrift in onze taal over te brengen; ofschoon het in de laatste jaren aan geene uitvoerige en verkorte algemeene geschiedenissen ontbroken heeft: om van geene vertalingen te spreken, zoo vinden wij dit aangekondigd handboek, nevens de algemeene geschiedenissen van engelen, pol en bosscha, en de Oude Historie met

{==362==} {>>pagina-aanduiding<<}
het Kort Begrip van dezelve, door riedel, waarvan wij, tot onze spijt, vreezen, dat, door de weinige aanmoediging van het publiek, het vervolg vooreerst niet te wachten is, verre van overtollig te zijn, en wel voornamelijk om twee redenen: Vooreerst om deszelfs inrigting tot een drieledig gebruik; de tekst is voor eene mondelinge uitbreiding bij het middelbaar onderwijs zeer geschikt, terwijl de aanteekeningen tot eene hoogere en pragmatische beschouwing der Algemeene Geschiedenis aanleiding kunnen geven; eindelijk zijn de aanhalingen een juiste leiddraad voor het hooger onderwijs, om tot de beoefening der oorspronkelijke en gelijktijdige schrijvers over te gaan. Ten tweede is dit handboek voorzien van eene rijke literatuur, die door den verdienstelijken Vertaler nog vollediger gemaakt is door de bijvoeging van Fransche, Engelsche en Nederduitsche geschiedwerken en vertalingen; zoodat men hier al het beste over de historie bijeenvindt, ter nalezing en verder onderzoek. De bronnen der oude geschiedenis, de Grieksche en Latijnsche historieschrijvers, zijn hier met Lib., Cap. en Pag. aangehaald, hetgeen het naslaan zeer gemakkelijk maakt.
Voor het overige is deze Nederduitsche vertaling nog boven het oorspronkelijke te schatten door eene meer uitgebreide behandeling der geschiedenis van ons vaderland, en door eene voortzetting van het verhaal der gebeurtenissen tot 1842, waarvoor wij den Vertaler dankzeggen. Wij eindigen deze aankondiging met de aanbeveling van dit handboek aan allen, die in eene grondige beoefening der algemeene geschiedenis belang stellen, en kunnen het ten volle tot gebruik bij het middelbaar en hooger onderwijs aanprijzen; het zal de leerlingen op den goeden weg en de onderwijzers op de hoogte brengen, die de geschiedkundige studie in onzen tijd heeft bereikt.


Beknopte Wereldgeschiedenis, voornamelijk ingerigt tot schoolgebruik, maar ook tot bijzondere oefening van aankomende jongelingen en meisjes; door F. Nösselt, Professor te Breslau; naar den negenden vermeerderden en verbeterden druk in het Nederduitsch overgebragt. Te Doesburg, bij Kets en Lambrechts. 1843. In gr. 8vo. 253 bl. f 2 - :


{==363==} {>>pagina-aanduiding<<}

Hoezeer dit boekje, als zijnde een kort begrip van het grootere werk van denzelfden Schrijver, niet van verdienste als school- en leerboek ontbloot is, en de Vertaler het van sommige misstellingen gezuiverd heeft, kan Ref. niet zeggen, dat men in onze taal aan zulk een werkje gebrek had. Het kan echter dienstig zijn tot het gebruik, waartoe het is bestemd, zoo een bekwaam onderwijzer, door mondeling onderrigt, die gedeelten genoegzaam weet uit te breiden, die hier te kort en te oppervlakkig aangeduid zijn. Ref. heeft ook in hetzelve niets eigenaardigs gevonden, waardoor hetzelve bijzonder, meer dan andere schoolboeken over de geschiedenis, voor meisjes zoude geschikt wezen; evenmin als hij in der tijd in het grootere werk van nösselt eigenschappen heeft kunnen ontdekken, die het meer voor het vrouwelijke geslacht berekend moesten doen zijn.


Gedenkschriften van den Majoor W.P. d'Auzon de Boisminart. IIde Deel. Tijdvak 1806-1840. 's Gravenhage en Amsterdam, bij de Gebr. van Cleef. 1843. In gr. 8vo. 410 bl. f 3-60.

Het eerste Deel van dit werk eindigde met het verhaal van des Schrijvers terugkeering tot de vaderlandsche krijgsdienst in het jaar 1806. Door de naauwe betrekking van het Koningrijk Holland met het Fransche Keizerrijk en de deelneming van ons vaderland aan de door napoleon gevoerde oorlogen was de Heer de boisminart nu eens in het vaderland, dan eens in Duitschland, had onder anderen een werkzaam deel aan de verrigtingen der Hollandsche krijgsmagt bij gelegenheid van de landing der Engelschen in Zeeland in 1809, werd met de Hollandsche korpsen, bij de vereeniging van het Koningrijk Holland met Frankrijk, in het Fransche leger naar Parijs en later naar Versailles gezonden, en keerde in het laatste van 1810 weder naar het vaderland terug. Wat den Russischen veldtogt in 1812 en des Schrijvers toenmalige lotgevallen betreft, verwijst hij naar zijne afzonderlijk, in 1824 en 1840, uitgegevene en vroeger door ons aangekondigde Herinneringen en Gedenkschriften, en vat den draad van zijn verhaal weder op met zijne terugkomst uit den Russischen veldtogt te Abbeville in Frankrijk. Uit die garnizoensplaats marcheerde de Schrijver

{==364==} {>>pagina-aanduiding<<}
naar Wezel, werd met de Fransche bezetting in die stad door de Russen en Pruisen ingesloten, had eerst bij de overgave van die plaats gelegenheid om de Fransche dienst te verlaten, en werd, in den reeds in de Fransche dienst verworven rang, namelijk als Kapitein, aangesteld in het Nederlandsche leger, diende in deze betrekking tot in Julij 1815, wordende toen aangesteld tot Majoor en Onderinspecteur der 2de klasse van de administratie bij het leger. Ziekte, ten gevolge van geledene vermoeijenissen, deed den Majoor in 1819 verzoeken om zijn pensioen. Hetzelve, met een voor zijne gezondheid gunstig gevolg tot in het jaar 1823 genoten hebbende, werd de Schrijver in het genoemde jaar weder aangesteld in militair-administrative betrekking te Maastricht, en eindelijk in het jaar 1824 overgeplaatst naar Leyden, als Kommandant-Directeur van het Invalidenhuis.
Ofschoon de Heer de boisminart te regt zegt, dat zijn woelig oorlogsleven, althans wat het verkeer in vreemde landen betreft, met zijne terugkeering in het van de Fransche overheersching bevrijde vaderland geëindigd is, is echter ook dit geheele Deel van zijne Gedenkschriften allezins der lezing waardig; vooral dewijl de Schrijver, overal waar dit te stade komt, tot duidelijker voorstelling van zijne eigene lotgevallen, een kort, maar tevens juist, overzigt levert der voornaamste door hem beleefde en voor een groot gedeelte bijgewoonde gebeurtenissen. Wij zullen het vroeger aangemerkte tot aanprijzing van dit werk niet herhalen. Wij wenschen den Schrijver geluk met de voltooijing van zijnen welgeslaagden arbeid. Deszelfs gunstige ontvangst brenge het hare toe, om den overigen levenstijd van den achtingwaardigen krijgsman te veraangenamen!






Disquisitio historico-juridica et critica de Morte voluntaria, quam, etc. pro gradu Doctoratus summisque in jure Romano et hodierno honoribus ac privilegiis, in Academia Rheno-trajectina, rite et legitime consequendis, publico ac solenni examini submittit Maria Matthaeus von Baumhauer, Brugis natus. A.d. VI M. Octobris 1843. Traj. ad Rhen. Typis mandavit N. van der Monde. 1843. in 8o. majori. VI et 267 pag. f 2-50.

Na eene gepaste inleiding, behandelt de Heer baumhauer

{==365==} {>>pagina-aanduiding<<}
zijne stof in twee hoofddeelen. Het eerste behelst een geschiedkundig - regtsgeleerd onderzoek over den vrijwillig zich toegebragten dood, beschouwd uit het oogpunt der zeden, instellingen en wetten van de onderscheidene volken, waarbij achtervolgens wordt onderzocht het Hebreeuwsche, Grieksche, Romeinsche, Kerkelijke, het Italiaansche, Spaansche en Portugesche, het Fransche, Engelsche, Duitsche en Nederlandsche regt; voorts de instellingen en wetten der Noordsche volken, der aanhangers van mohammed, en der Heidenen, als daar zijn de oorspronkelijke inwoners van Azië, Afrika en Amerika. Het tweede, natuurlijk kortere, deel bevat een beoordeelend onderzoek van den zoogenaamden zelfmoord, eene tijdrekenkundige lijst der schrijvers over dat onderwerp, na het herstel der letteren, waarbij een sterretje vóór de namen der schrijvers gesteld is, die het ombrengen van zichzelven hebben goedgekeurd; een kruisje vóór de namen dergenen, wier gevoelen twijfelachtig is, en niets vóór de namen der zoodanigen, die de daad onbepaald afkeuren. Daarbij heeft echter de Heer baumhauer opzettelijk verzwegen, gelijk hij zelf zegt, zoodanige schrijvers, welke hij reeds in zijne vorige verhandeling, περὶ τῆς ἐυλόγου ἐξαγωγῆς, p. 360 en volgende, vermeld had, vertrouwende hij, dat ieder die gemakkelijk voor zichzelven, ter geschikte plaatse, zal invullen. Dit nu keuren wij af: want daardoor hebben wij twee verbrokkelde lijsten. Hoe aangenaam zou het zijn ééne volledige lijst te bezitten, en met hoe weinig moeite had de Auteur die kunnen leveren! Eindelijk ontmoet men nog een' bladwijzer achter die tijdrekenkundige lijst, die ons dadelijk de bladzijden der
verhandeling noemt, waar, in de vorige lijst, de werken dier schrijvers over het onderwerp in geschil staan aangeduid.
Het eerste deel, het geschiedkundig - regtsgeleerde, is met bijzonder veel vlijt en oordeelkunde bewerkt, onder anderen het betoog, dat het Romeinsche regt den zelfmoord, als afzonderlijke misdaad, geenszins strafte, maar alleen dan, wanneer die moord, in den kerker begaan, of in gevaar van geregtelijke vervolging, kon gerekend worden de bekentenis van een ander misdrijf te zijn; of ook, wanneer een krijgsman, door zich om te brengen, in plaats van op zijn' post te blijven, kon beschouwd worden de dienst eigendunkelijk te hebben verlaten. Dàn alleen kon iemand geschat worden door zelfmoord zich te ontburgeren; zijn uiter-
{==366==} {>>pagina-aanduiding<<}
ste wil was veelal nietig, zijne goederen werden geheel of ten deele verbeurd verklaard, enz. Doch stond men niet onder den krijgseed, of dreigde iemand geene strafregterlijke vervolging, dan had zijn zelfmoord geenen invloed op de deugdelijkheid van zijnen uitersten wil noch op zijne nalatenschap. Er was van staatswege noch eer noch schande aan verbonden, en ieder handelde naar welgevallen. Ook hetgeen bij andere volken, in de Middeleeuwen en naderhand, regtens of gebruikelijk was, is behoorlijk uiteengezet.
Zeer veel lof verdient mede het tweede gedeelte, het oordeelkundig onderzoek. Eerst worden de gronden opgegeven, welke door de voorstanders van het geoorloofde van den zelfmoord worden bijgebragt; daarna de verschillende redenen, waarom dezelve door anderen worden afgekeurd. Wij stuiten hier het eerste op bl. 198: ‘Kantianorum nimirum de suicidio sententia eo redit, ut, omne religionis principium a doctrina morali sejungentes nullaque erga Deum officia agnoscentes..... animorum immortalitatem contenderent suicidio magis favere quam repugnare, quum hac spe nitentes, animum morte in meliorem statum transiturum speremus; missa vero immortalitate, suicidium tamquam libertatis omnisque moralis principii eversionem nobis proponamus.’ - Wel is kant van het zedelijk beginsel uitgegaan; en, terwijl anderen onze verpligting tot het goede grondden op de erkentenis van Gods bestaan en onze gehoudenheid om Hem te gehoorzamen, waarna zij vervolgens zochten aan te toonen, hoe zich die gehoorzaamheid moet kenmerken, stelde kant als grondbeginsel: er is iets in ons, hetwelk ons, op straf van verachting van ons zelven, beveelt deugdzaam te zijn, en ons verkondigt, dat het goede moet en zal beloond, het kwade moet en zal gestraft worden. Derhalve is er een God, die deze, tegen onze zinnelijkheid strijdende, maar ons ingeschapene en daarom ons eigene en geenszins ons vreemde wet, ons gegeven heeft, en er bestaat eene zedelijke orde der dingen, waartoe wij bij ons sterven overgaan en waarin regtvaardige vergelding zal plaats grijpen. Doch dit is geheel iets anders, dan hetgeen hier als gevoelen der Kantianen wordt opgegeven. Wij lezen bij kant zelven (*): ‘Ich

{==367==} {>>pagina-aanduiding<<}
nenne die Idee einer solchen Intelligenz, in welcher der moralisch vollkommenste Wille, mit der höchsten Seligkeit verbunden, die Ursache aller Glückseligkeit in der Welt ist, so fern sie mit der Sittlichkeit (als der Würdigkeit glücklich zu seyn) in genauem Verhältnisse steht, das Ideal des höchsten Guts. Also kann die reine Vernunft nur in dem Ideal des höchsten ursprünglichen Guts den Grund der practischnothwendigen Verknüpfung beider Elemente des höchsten abgeleiteten Guts, nemlich einer intelligibelen, d.i. moralischen Welt, antreffen. Da wir uns nun nothwendiger Weise durch die Vernunft, als zu einer solchen Welt gehörig, vorstellen müssen, obgleich die Sinne uns nichts als eine Welt von Erscheinungen darstellen, so werden wir jene als eine Folge unseres Verhaltens in der Sinnenwelt, da uns diese eine solche Verknüpfung nicht darbietet, als eine für uns künftige Welt annehmen müssen. Gott also und ein Künftiges Leben sind zwey von der Verbindlichkeit, die uns reine Vernunft auferlegt, nach Principiën eben derselben Vernunft nich zu trennende Voraussetzungen.....
Diese Moraltheologie hat nun den eigenthümlichen Vorzug vor der speculativen, dass sie unausbleiblich auf den Begriff eines einigen, allervollkommensten und vernünftigen Urwesens führet.... Wenn wir aus dem Gesichtspunte der sittlichen Einheit, als einem nothwendigen Weltgesetze, die Ursache erwägen, die diesem allein den angemessenen Effect, mithin auch für uns verbindende Kraft geben kann, so muss es ein einiger oberster Wille seyn, der alle die Gesetze in sich befasst. Denn, wie wollten wir unter verschiedenen Willen vollkommene Einheit der Zwecke finden? Dieser Wille muss allgewaltig seyn, damit die ganze Natur und deren Beziehung auf Sittlichkeit in der Welt ihm unterworfen sey; allwissend, damit er das Innerste der Gesinnungen und deren moralischen Werth erkenne; allgegenwärtig, damit er unmittelbar allem Bedürfnisse, welches das höchste Weltbeste erfodert, nahe sey; ewig, damit in keiner Zeit diese Uebereinstimmung der Natur und Freyheit ermangele, u.s.w.’ Hoe zal nu iemand, die overtuigd is van het ongeoorloofde van den zelfmoord en aan een volgend leven als leven van vergelding gelooft, zich kunnen verbeelden, door middel eener berispelijke daad zich den weg tot eenen beteren toestand te kunnen banen? Wij erkennen

{==368==} {>>pagina-aanduiding<<}
voorts met den Schrijver, dat het Christendom, den zelfmoord nergens uitdrukkelijk verbiedende, door den zamenhang zijner leerstellingen die verkeerdheid bij uitnemendheid tegengaat. Maar het is in den regel ongeoorloofd eenen anderen te dooden. Echter zijn er gevallen, waarin dit regt en zelfs pligt wordt. Recensent gelooft met de Stoïcijnen, met barbeyrac en anderen, dat er eveneens omstandigheden kunnen zijn, waarin eene opoffering van zich zelven geen zelfmoord heeten mag. Men denke aan den heldendood van eenen claessens, eenen van speyk! Vooruit laten zich die omstandigheden niet bepalen. Elks eigen geweten moet hier beslissen.





Verhandeling over den Ring van Saturnus, van zijne eerste ontdekking af tot op den tegenwoordigen tijd. Een Leesboek voor alle standen. Door E.M. Beyma, Math. Mag. Phil. Nat. Doct., Conservator van 's Rijks Museum van Nat. Hist. te Leiden. Te Leiden, bij S. en J. Luchtmans. 1843. In gr. 8vo. 237 bl. f 2-80.

Deze belangrijke monographie over een der merkwaardigste verschijnselen van ons zonnestelsel is de omwerking van des Schrijvers Commentatio de annulo Saturni, met achterlating echter van de wiskundige betoogen en berekeningen, die het geschrift ‘voor lezers van alle standen’ zouden onbruikbaar maken. Hij stelt zich lezers voor, die ‘slechts zoovele kundigheden bezitten, als thans op de lagere scholen onderwezen worden, of ten minste behooren onderwezen te worden.’ Voor dezulken zal evenwel veel van hetgeen hier te lezen is verloren zijn, omdat het hun veel te hoog gaat; men neme b.v. uit eene menigte andere de formulen, bladz. 82: ‘Om ten allen tijde den stand en de grootte van den Ring te vinden, heeft men de volgende formules te berekenen, welke ik in mijne Comment. de A.S. Cap. IV. § 2, pag. 131-133 gedemonstreerd heb: 
{== afbeelding 	==} {>>afbeelding<<}
    
 enz.’ Ook de logarithmen, waarvan herhaaldelijk gebruik gemaakt wordt en moet worden, behooren toch wel niet tot het onderwijs der lagere scholen. Doch dit, en het ‘voor

{==369==} {>>pagina-aanduiding<<}
alle standen’, op den titel, zal wel eenigzins cum grano salis zijn op te vatten, gelijk dan ook de sterrekunde eene wetenschap is, die, zoodra men verder gaat dan het oppervlakkigste, nadenken en zekeren trap van verstandelijke beschaving vordert.
Doch laat ons zien, wat wij hier aantreffen. Eerst eene geschiedenis van de ontdekking des Rings, voorzien van eene plaat, voorstellende de zonderlinge gedaanten, onder welke oudere waarnemers dien bij de onvolmaaktheid der toenmalige werktuigen hebben gemeend te zien. Uit deze geschiedenis wordt op nieuw bewezen, dat de eer, het verschijnsel het eerst als eenen vrij zwevenden Ring om den bol van Saturnus te hebben erkend, aan onzen huygens toekomt. Daarna worden de verschijnselen van den Ring kortelijk verklaard, en breedvoeriger en meer wetenschappelijk gehandeld over de helling des Rings en de plaats der Knoopen; de zorgvuldige vergelijking en toetsing van vele naauwkeurige waarnemingen levert den Schrijver het resultaat op, dat de lengte van de knoopen is 167o 24′ 37″, 6 en de helling op de Ecliptica 28o 9′ 54″, 9. De langwijlige berekeningen, die tot de eindformule geleid hebben, worden natuurlijk niet medegedeeld; doch ieder, die eenigzins der zake kundig is, zal dezen arbeid des kundigen Schrijvers op den regten prijs stellen. Vervolgens worden de schijngestalten des Rings berekend. Dat dit gedeelte hooger gaat, dan het doel des werks medebrengt, zeiden wij boven reeds. Met eene eenvoudige eindformule wijst de Schrijver aan, dat men, de heliocentrische en geocentrische lengte en breedte van Saturnus voor een gegeven oogenblik berekend hebbende, gemakkelijk de uit de zon of van de aarde geziene gedaante van den Ring kan opgeven. Hierop volgt het onderzoek, wat de waarnemingen tot hiertoe hebben leeren kennen omtrent de afmetingen van den Ring - deszelfs uitmiddelpuntigheid - dikte - en rigting van het vlak. Ook dit alles wordt, even als het volgende over de massa des Rings, met naauwkeurigheid uiteengezet, met gedurige verwijzing naar het Latijnsche geschrift, als
waar de gronden en berekeningen nader gevonden worden. Verder spreekt de Schrijver over de natuurlijke gesteldheid van den Ring, of liever het stelsel van Ringen, en wel het licht, de oneffenheden, den afstand tot de planeet, en den vermoedelijken dampkring. Wij vonden ons hier eenigzins te leur

{==370==} {>>pagina-aanduiding<<}
gesteld ten opzigte der ruimte tusschen de Planeet en den Ring. Meermalen hebben wij gelezen, dat men door het waarnemen van vaste sterren ontwaar is geworden, dat de afstand tusschen Saturnus en den Ring eene opene ruimte is; Ref. heeft er vóór geruimen tijd ook eene kleine teleskopische ster gezien; of liever, want na de zoo stellige verklaring van den Heer beyma, dat daarvan geene bepaalde waarnemingen voorhanden zijn, durft hij slechts zeggen: gemeend te zien. Wij hadden daarvan wel iets meer gewenscht, doch meest om de waarneming zelve, want daar het vervolg bewijst, dat het stelsel van Ringen eene aswenteling heeft, verschillende van die der Planeet zelve, zoo volgt hieruit reeds, dat beide ligchamen geheel op zichzelve staan en door niets verbonden zijn, daar ook de dunste gemeenschappelijke dampkring storingen in deze wederzijdsche beweging zou moeten veroorzaken, van welke men echter niets ontwaar is geworden. De kracht, door welke de Ring blijft bestaan, acht de Schrijver met herschel en la place gelegen in deszelfs aswenteling, voor welke dan ook bewijzen worden bijgebragt. Het is bekend, hoe sterk de beroemde schröter zich tegen het denkbeeld dezer omwenteling verzette op grond zijner waarnemingen, die evenwel door la place en vooral door olbers zoo scherpzinnig zijn verklaard, dat geen sterrekundige meer twijfelt aan deze beweging. Herschel en inzonderheid la place hebben uit de theorie bewezen, dat zoodanige omwenteling moest plaats hebben; maar schröter was op dit punt niet te overtuigen, en is ook, ondanks alle tegenbewijzen, bij zijn gevoelen gebleven. Eene zonderlinge stijfzinnigheid in een zoo kundig man! Het is der moeite waardig te lezen, hoe scherpzinnig en naauwkeurig de
waarnemingen en oplossingen op dit punt zijn. Het geheel wordt besloten met eenige gissingen over het ontstaan van den Ring en opgave der voornaamste verschijnselen, welke hij aan de Planeet aanbiedt, en omgekeerd.
Wij hebben dit geschrift met veel goedkeuring gelezen, en achten het regt geschikt, om een grooter publiek met alles bekend te maken, wat de sterrekunde tot hiertoe van dit hemelligchaam heeft nagespoord. Bijzondere aanmerkingen hebben wij niet; want drukfouten, als bladz. 63: de 31 Februarij, en taalfouten, gelijk bladz. 209: zwang voor slingerkracht, zijn zeldzaam. Van de eerste zijn eenige

{==371==} {>>pagina-aanduiding<<}
achteraan geteekend; men zal wèl doen, die in de getalletters te verbeteren. Ééne opmerking nog slechts: van het in ééne massa nederstorten van den Ring op Saturnus hebben wij geen denkbeeld, tenzij het eene eenparige verdikking en inkrimping van de stof des Rings ware, zoodat deze den bol der Planeet omslote. Ref. heeft dit nog eens in eene beoordeeling in dit Tijdschrift gezegd, en daarom nu slechts met een enkel woord. Het in stukken nederstorten van den Ring laat zich begrijpen; maar ongebroken, in zijn geheel? De Schrijver spreekt er ook van; maar het is ons niet helder.





Macbeth. Historisch Treurspel van Shakspere. Oorspronkelijke uitgave. Ten gebruike der Gymnasia met ophelderingen voorzien door S. Susan, Lector in de nieuwere Talen en Letterkunde aan het Athenaeum te Deventer. Te Deventer, bij J. de Lange. 1843. In gr. 8vo. 83 bl. f 1-10.

Ook voor degenen, die niet geheel vreemdelingen in de Engelsche taal zijn, blijft de lezing van shakspeare geene gemakkelijke taak, althans wanneer zij zich niet tevreden houden met het verstaan van den algemeenen zin, maar ook naauwkeurig wenschen te begrijpen, wat zij lezen. Wij durven het gerust wagen, hier nog eene schrede verder te gaan en te beweren, dat velen onder hen, die Engelsch onderwijzen, op menige plaats van den grooten Dichter zullen stuiten, die voor hen onverstaanbaar is. Heeft men in Engeland zelf niet aanteekeningen van noode, waarin over den zin en de bedoeling van shakspeare's woorden licht wordt verspreid?
Wij juichen daarom den Heer susan van harte toe, die hier den geoefenden lezer en den bekwamen onderwijzer op de Gymnasia eene uitgave van een der meesterstukken van shakspeare aanbiedt, voorzien van de noodige aanteekeningen en verklaringen. Wij spraken met opzet van den geoefenden lezer en den bekwamen onderwijzer; want voor de zoodanigen zijn de aanteekeningen van den Heer susan voornamelijk ingerigt. Waren zij voor den eigenlijken leerling, dan zoude men de verklaring van een aantal andere plaatsen hebben mogen vorderen, die met stilzwijgen worden voor-
{==372==} {>>pagina-aanduiding<<}
bijgegaan. Nu worden alleen de moeijelijkste plaatsen verklaard, er wordt rekenschap gegeven van de gekozene lezing, en geschiedkundige en plaatselijke ophelderingen worden medegedeeld, die den onderwijzer bij zijn verklaren, den geoefende bij zijn lezen uitstekend zullen te pas komen. Van harte bevelen wij daarom deze uitgave allen aan, die den grooten Dichter wenschen te lezen, en gevoelen, dat zij daarbij toch eenige handleiding behoeven. Wij vleijen ons, dat de Macbeth door meer andere aldus bewerkte stukken zal worden gevolgd. De bekwame Uitgever veroorlove ons na dezen lof eene enkele aanmerking op zijne voorrede, en eenige bedenkingen op sommige zijner verklaringen. Deze bedenkingen zullen somtijds zelve niet meer zijn, dan pogingen, om eenig licht over duistere plaatsen te verspreiden, en verre zij het van Rec. te willen beweren, dat zijne uitlegging altijd de beste zijn zal; op sommige plaatsen is zij eene gissing gevoegd bij de gissingen, die vroeger door anderen zijn voorgedragen. Hij geeft ze ter toetsing aan deskundigen. Vooraf zij het Rec. nog vergund aan te merken, dat het voor het gebruik gemakkelijker ware geweest, zoo de Uitgever de regels der bladzijden had genommerd en dat nommer voor zijne aanteekeningen had geplaatst; zij waren dan ligter met eenen oogopslag te vinden, en er zouden geene verwarringen
hebben plaats gehad in de orde der aanteekeningen, gelijk bijv. op bl. 37, waar de noot op fil'd moest staan vóór die op my peace, en waar in de noot: ‘Wij lezen all thing’, enz. stellig nog meer verwarring heerscht. Doch ter zake.
Rec. kan zich niet ten volle vereenigen met datgene, wat de Heer susan in zijne voorrede zegt over de eerste folio-editie van shakspeare, door heminge en condell in 1623 bezorgd. Gaarne stemmen wij met hem in, als hij deze uitgave tot grondslag der zijne kiest, en de verschillende lezingen van andere uitgaven als veranderingen in den oorspronkelijken tekst beschouwt. Maar eene andere vraag is het, of die oorspronkelijke tekst zelf zuiver is te achten. Daarvoor schijnt susan het te houden. De Uitgevers, zegt hij, ‘betuigen in hunne voorrede, dat zij een tekst leveren, geheel naar het manuscript en in de maat, juist zoo als shakspere, die een even gelukkig navolger der natuur, als een bekwaam beschrijver van haar was, had daargesteld; dat zij naauwelijks eene enkele doorhaling in zijne papieren gevonden hadden, hetgeen bewees, dat hij met gemakkelijk-
{==373==} {>>pagina-aanduiding<<}
heid zijne gedachten neêrschreef.’ Er valt op deze getuigenis der eerste Uitgevers nog al wat af te dingen. In het algemeen moet men niet vergeten, dat deze woorden door hen op hunne uitgave werden toegepast in tegenstelling van de gebrekkige uitgaven van sommige stukken, die reeds vroeger zonder toestemming van den Dichter en als bij bedrog in het licht waren verschenen. Daarop doelt het absolute in their numbers, waarvan zij spreken, en dat, naar ons gevoel, iets anders beteekent, dan juist in de maat. Zeer moeijelijk is het ook te bepalen, in hoeverre heminge en condell waarlijk eigenhandige afschriften der stukken hebben bezeten. Zij zeggen wel: ‘wee have scarse received from him a blot in his papers;’ maar wij vinden toch geene uitdrukkelijke aanwijzing, dat zij, schoon zij papieren van zijne hand mogen gehad hebben, in de daad het eigenhandig manuscript zijner
spelen bezaten. Het tegendeel zou uit menige omstandigheid kunnen blijken. Eerder schijnen het de geschrevene rollen der acteurs te zijn geweest, welke zij gebruikten. Zoo leest men, volgens getuigenis van pope, (Rec. zag zelf nimmer de editio princeps) in Much ado about nothing, Act. II: ‘Enter Prince, leonato, claudio and jack wilson,’ in plaats van balthasar, blijkbaar de naam van den acteur, die deze rol vervulde; en in het vierde bedrijf gedurende een gansch tooneel de namen van cowley en kemp, in plaats van die der sprekende personen. De vergelijking van sommigen der ‘stolne and surreptitious copies’ schijnt ook meermalen aan te duiden, dat de nieuwe uitgave de stukken wel niet altijd ‘perfect of their limbes’ leverde; althans voor de een van shakspeare mag men aannemen, dat vele van de in de folio-editie gevondene toevoegselen, die vooral in de comische tooneelen zijn en dikwijls het geheel ontsieren, niet van zijne hand, maar willekeurige uitbreidingen der acteurs waren; iets, waartegen hij, door de ondervinding geleerd, in zijnen Hamlet waarschuwde met de woorden: ‘Let those who play the clowns, speak no more than is set down for them;’ (Act. III. Sc. II) en hetgeen pope bevestigd vond in een exemplaar van eene oude uitgave van Romeo and Juliet, waarin veel van de onkiesche gedeelten ontbraken, maar door eene latere hand waren bijgeschreven. - Doch genoeg, om te doen zien, dat de folio-editie alleen daarom als de oorspronkelijke tekst moet beschouwd worden, omdat er geen an-
{==374==} {>>pagina-aanduiding<<}
dere oorspronkelijke tekst is, maar niet omdat hij de zuivere mag worden genoemd.
Het zij ons nu vergund, eenige opmerkingen mede te deelen omtrent sommige verklaringen of noten van den Heer susan. Bl. 2. ‘Break, staat in de uitgave van 1623 niet; in die van 1632 staat breaking, op wier gezag dit woord dan ook in deze uitgave is gebleven.’ Welk gezag de uitgave van 1632 ter staving van deze lezing als eene oorspronkelijke heeft, weten wij niet. Ons zou het voorkomen, dat zekere analogie in den rhythmus voor het weglaten van het woord pleitte. Men hoore:

As whence the sun 'gins his reflection 
Shipwrecking storms and direful thunders, 
So from that spring, whence comfort seem'd to come, 
Discomfort swells. 


De beide eerste regels hebben nu iets eigenaardigs, dat verloren gaat, als men achter den tweeden het woord break voegt, dat ook onnoodig is, omdat het swell uit den laatsten als van zelf zich ook bij de voorafgaande beeldspraak laat denken; fraaijer zelfs, dan het break.
Bl. 10. In de moeijelijke plaats:

My thought, whose murder yet is but fantastical, 
Shakes so my single state of man, that function 
Is smother'd in surmise; and nothing is 
But what is not, 


kan Rec. zich met de verklaring der laatste woorden niet vereenigen: ‘zoodat ik ophoude in het bewustzijn van mijzelven te leven, veroorzaakt door dat wat werkelijk niet bestaat.’ Ik geloof, dat dit niet alleen te ver gezocht is, maar ook uit de woorden niet kan worden goed gemaakt: ‘niets is, dan wat niet bestaat,’ zegt macbeth; de wezentlijkheid bestaat voor hem als 't ware niet meer, maar, alleen dat, wat niet is, namelijk de toekomst, die hem voorspeld is, en de beelden, die deze voorspelling voor zijnen geest doet oprijzen.
Bl. 12. ‘I owe, dikwijls voor I own.’ Toegestemd, althans in de aangehaalde plaats Temp. I, 2. Maar niet hier in den regel:

The service and the loyalty I owe, 
In doing it, pays itself. 



{==375==} {>>pagina-aanduiding<<}

Het is de dienst en trouw, die hij schuldig is, niet die hij bezit. - Zou op dezelfde bladzijde met regt kunnen gezegd worden, dat eldest staat voor elder, omdat duncan slechts twee zonen had? Zegt men niet bijna altijd: de oudste, voor: de oudere?
Bl. 22. The king - shut up in measureless content. ‘De zin is: de koning vergezelde zijne geschenken met de betuiging zijner grootste tevredenheid.’ Mij komt het eenigzins anders voor. Banquo verhaalt, dat de Koning zich ter ruste heeft gelegd. Hij had veel genoegen gehad, rijke geschenken gegeven en was naar zijne slaapkamer gegaan, had zich in zijne slaapkamer opgesloten, in de hoogste tevredenheid, shut up [his room of himself in his room]. Zulk eene uitlating heeft, dunkt mij, weinig hards.
Bl. 35. ‘Shine, laat schijnen, blijken.’ Het is hier schitteren, met het laten schijnen: ‘upon thee, macbeth, their speeches shine.’
Bl. 40. ‘Nature's copy. Hoewel de zin duidelijk is... zoo geeft toch het woord copy eenige moeijelijkheid.... Het kan misschien beteekenen: de kopij, het beeld (der vergankelijkheid) in de natuur, is bij hen niet eeuwig.’ Ik zou niet denken, dat shakspeare hier aan het beeld der vergankelijkheid heeft gedacht. Het maaksel der natuur zou men misschien kunnen vertalen. Ieder mensch is als een maaksel der natuur, een namaaksel van het oorspronkelijke beeld. De zin ligt voor de hand: het leven is bij hen niet eeuwig.
Bl. 44. ‘The feast is sold; kan dus niet meer als een geschenk beschouwd worden; het is het eigendom der gasten; laat hen er gebruik van maken. Sommigen lezen verkeerdelijk: cold.’ Ik houd deze laatste lezing mede voor ongegrond, ofschoon de zin er vrij wat gemakkelijker door zou worden. Doch de verklaring van susan is ook onaannemelijk, omdat zij zich met het volgende niet laat vereenigen; de geheele zin toch luidt:

the feast is sold, 
That is not often vouch'd, while 't is a making, 
'T is given with welcome. 


Ook de Engelsche Commentatoren zijn met de zaak verlegen; zoo lees ik in eene noot mijner uitgave: ‘the meaning is: that which is not given cheerfully, cannot be called a

{==376==} {>>pagina-aanduiding<<}
gift, it is something that must be paid for.’ Ook dit is niet zeer duidelijk of bevredigend. Ik zou eene andere verklaring voorslaan. Hetgeen verkocht is, heeft men niet meer; men is niet meer in het bezit daarvan. Het feest is verkocht, zou dan beteekenen: Er is, men heeft geen feest meer, als het niet gedurig blijkt, dat het van harte gegeven wordt. Men heeft, geloof ik, te veel gezocht naar eene woordspeling tusschen sold en given.
Bl. 62. ‘Discern. De uitgaven verbeteren hier en lezen deserve. Wij weten geene reden, om den grondtekst niet te volgen. Het woord but drukt den stelligen zamenhang met I am young uit. Zal men vertalen: omdat ik jong ben, kunt gij u bij macbeth door mijn dood verdienstelijk maken (deserve); dit is onzin; of veeleer: omdat ik jong, onervaren ben, zoo schikt gij u in uw oordeel (discern) over macbeth naar mijne denkbeelden, en het is wijsselijk’ enz. Geen van beide vertalingen behaagt mij in het verband. In allen gevalle zou mij de eerste dan nog de beste voorkomen; want het but drukt niet omdat, maar ofschoon uit. Wanneer wij den zamenhang in aanmerking nemen, dan zouden wij aan eene geheel andere verklaring denken, met behoud van de oorspronkelijke lezing. Macduff zoekt malcolm te overreden, om het ongelukkige Schotland te redden uit de magt van macbeth. Doch malcolm is wantrouwend. Wat macduff gezegd heeft, is misschien waar. Maar de dwingeland werd ook eens als een eerlijk man beschouwd; macduff had hem lief gehad; nog had hij geen kwaad van hem ondervonden. En nu volgt:

I am young, but something 
You may discern of him through me, and wisdom 
To offer up a weak, poor innocent lamb 
To appease an angry God. 


Is dit ook de bedoeling? ‘Wel ben ik nog jong, maar toch zoudt gij door mij, d.i. uit mijne geschiedenis en ondervinding, aangaande hem iets kunnen opmerken, leeren, namelijk zijne boosaardigheid; en zoo is het in uw oog misschien verstandig, om een zwak, onschuldig lam op te offeren, om den toornigen God te bevredigen.’
Bl. 64. ‘Smacking.... Zou de gewone vertaling van: smakken, niet beter zijn?’ - Smacking of sin is eene bekende uitdrukking: naar zonde smakende, riekende, gelijk

{==377==} {>>pagina-aanduiding<<}
wij ook wel zeggen. Er is onderscheid tusschen to smack, smaken, en to smack, smakken.
Bl. 68. ‘He has no children; hadde hij, macbeth, kinderen, hij kon zoo wreed niet zijn! Eene uitroeping van het diepste, smartelijkste gevoel.’ - Integendeel, het is de uitroeping der vreeselijkste wraakzucht. ‘Troost u,’ zegt malcolm tegen macduff; ‘laat onze wraak onze medicijn wezen om onze droefheid te genezen.’ En daarop zegt macduff: ‘Hij heeft geen kinderen!’ Hij kon zich dus niet op macbeth wreken, waar deze hem het gevoeligste had gewond, in zijne kinderen; zijne wraak moest dus gebrekkig blijven.
Bl. 78. ‘To dusty death. Dusty moet in eene act. beteekenis verstaan worden voor: to dust pashed.’ - Ik geloof het niet; de dood doet het ligchaam tot stof verkeeren; en vandaar noemt shakspeare den dood zelven dusty, bestoven, met stof bedekt.
Rec. eindigt hiermede zijne bedenkingen, die hij den Heere susan en den beoefenaars der Engelsche taal ter toetsing overlaat.





Indische Herinneringen, Aanteekeningen en Tafereelen uit vroegeren en lateren tijd. Door W.L. Ritter, te Batavia. Te Amsterdam, bij J.C. van Kesteren. 1843. In gr. 8vo. 295 bl. f 2-60.

Ter juiste beoordeeling van den inhoud van dit bundeltje is het noodig, zich het oogpunt te herinneren, waaruit de Schrijver wenscht zijne stukken te zien beschouwen. Volgens het voorberigt biedt hij ze aan ‘als ware, niet verdichte tafereelen, waarin de zeden en gewoonten dezer Oostersche streken zooveel doenlijk zijn afgeschilderd.’ Hij meent ze dan ook ‘een hooger belang, dan alleen eene aangename verpoozing, eene in zeker opzigt meer blijvende waarde te mogen toekennen.’ Hetgeen wij hier dus mogen verwachten, zijn niet zoozeer romantische verhalen, met kunstig gelegden knoop en treffende ontwikkeling; het zijn voorstellingen van het leven in Indië van vroegeren en lateren tijd, bestemd en geschikt, om ons eenig denkbeeld te geven van het eigenaardige der zeden en gewoonten des lands. Zij zijn op de plaats zelve geschreven, en de locale

{==378==} {>>pagina-aanduiding<<}
kleur behoeft er dus ook niet aan te ontbreken. En inderdaad, over het algemeen laten zich deze stukken met genoegen lezen, en zijn in onderscheidene opzigten, naar het ons voorkomt, getrouwe schilderingen van de levensmanier van inlanders en Europeanen en van derzelver onderlinge betrekkingen. Voor het grootste gedeelte heeft de Schrijver den vorm van verhalen verkozen, en volgens de zoo even aangehaalde woorden des voorberigts moeten wij de gebeurtenissen zelve als waarheid beschouwen. Neef en Oom is de titel van het eerste verhaal, dat ons een voorbeeld schetst, hoe vooral in vroegere jaren toeval en stoutmoedigheid den onbekenden en onbevrienden vreemdeling hielpen, om in de Oost zijn fortuin te maken; het is tevens eene proeve van de ruwheid en gewelddadigheid, vroeger maar al te veel onzen zeelieden eigen. Pieter Erberfeld schetst ons den bijna welgelukten aanslag van dezen renegaat, waarbij hij alle Europeanen wilde vermoorden en zich zelven tot de regering wilde verheffen. Treurige schilderingen van het leven van Europeanen in Indië leveren ons de beide volgende verhalen: Hendrik H ... d en de Kanonneerboot; terwijl eindelijk de beide laatste tafereelen: De Diamant en de oorsprong van Pontianak op de Westkust van Borneo, ons geheel in het leven der inlanders verplaatsen en ons omtrent vele zaken belangrijke bijzonderheden mededeelen.
Den verhalenden vorm heeft de Schrijver laten varen in de beide laatste stukken van dezen bundel: Aanteekeningen over het rijk Atjin, en Iets over den slavenstand in Nederlands Indië. Zeer belangrijk is datgene, wat vooral in het eerste dezer stukken wordt medegedeeld.
Het ontbreekt derhalve in dezen bundel niet aan verscheidenheid, en het onderhoudende is er met het leerzame en nuttige gepaard. De Heer ritter weet goed de pen te voeren en ook levendig te vertellen. Tot de fouten, die, dunkt ons, zijne verhalen ontsieren, behoort vooral de zucht om aardig te zijn, die hem wel eens verleidt, om onder verschillende vormen tot hetzelfde kunstgreepje telkens zijne toevlugt te nemen. Zoo vindt gij in onderscheidene der verhalen den gebrekkig sprekende terug. Nu eens is het de stameraar, wiens spreekwijze wordt nagebootst, dan de man, wiens geliefkoosde stoplappen in het gesprek gedurig wederkeeren, nu eens het gebrekkige Duitsch-Hollandsch van den Duitschen bakker te Amsterdam, dan het even gebrek-
{==379==} {>>pagina-aanduiding<<}
kige Fransch-Hollandsch van den Franschen zeeman. Eene enkele maal, goed te pas gebragt, moge dat aardig zijn, het is een te alledaagsch kunstje, om telkens en telkens weder met goed gevolg te kunnen worden gebezigd. De Heer ritter heeft daardoor, onzes inziens, hier en daar zijne stukken benadeeld. Intusschen, ondanks deze aanmerking durven wij ze gaarne als eene aangename en onderhoudende lektuur aanbevelen.
Wij verheugen ons over de schildering, die de Schrijver ten slotte ons geeft van den toestand der slaven in Indië. Wij meenen, dat wij dezelve als getrouw mogen aanmerken, en in dat geval geeft zij stof tot nadenken aan hen, die onstuimig de vrijlating der slaven in de kolonie eischen. Wij ontleenen er eenige regelen uit, als eene proeve van den stijl des Schrijvers, bl. 292: ‘Ziet gij daar in de voorgalerij van dat huis, hetwelk zulk een aanzienlijk voorkomen heeft, dat naakte jongetje huppelen, springen, zich over den vloer wentelen en zich in allerlei kinderlijke spelen verlustigen! Welnu, dat is een kind van een' slaaf, naauwelijks twee à drie jaren oud, de lieveling zijns meesters, de gunsteling zijner meesteresse, de speelnoot van de kinderen des huizes, waarmede hij opgroeit, en met welke hij bijna dezelfde voorregten en genoegens geniet. Hij dartelt, speelt, stoeit, dwingt, als of hem het huis toebehoorde, en niemand gaat hem hierin tegen. Twee, drie jaren ouder geworden, begint hij de talie apie aan te dragen, en vliegt spelend weg op de wenken zijns meesters. Opgroeijende leert hij van zelf bedienen en al de werkzaamheden verrigten, die hij zijne makkers ziet doen. Huwbaar kiest hij zich eene wederhelft uit den kring zijner medeslaven, en ook zijne kinderen genieten de zorgelooze jeugd, die hem te beurt gevallen is. Bij zijn afsterven volgt hem een welgemeende traan, geen traan van eigenbelang, van geldgierigheid, maar van wezentlijke droefheid, over het verlies van een lid des huisgezins, dien men heeft zien geboren worden, heeft opgevoed, gekoesterd, verzorgd, en wiens diensten, bij deszelfs gemis in den huiselijken kring, men niet dan met weemoed herdenken kan.’ Men meene in deze woorden niet de taal van eenen voorstander der slavernij te hooren. Eenige bladzijden vroeger hooren wij hem zeggen: ‘Elk weldenkende vereenigt zijne wenschen en pogingen met die van zoovelen, welke nu
sedert ruim eene halve eeuw

{==380==} {>>pagina-aanduiding<<}
werkzaam zijn, om de slavernij te vernietigen, een einde te maken aan deze de menschheid onteerende instelling.’ Maar het goede niet voorbij te zien bij erkentenis van het verkeerde, dat is zoowel pligt als wijsheid, en wordt maar al te dikwijls vergeten.
Het boek is netjes uitgevoerd en moge met belangstelling ontvangen en gelezen worden!





Geschiedkundig Mengelwerk over de Provincie Noord-Braband, bijeengebragt door Dr. C.R. Hermans, Phil. Theor. Mag. Lit. Hum. Doct., Rector der Latijnsche scholen enz. te 's Hertogenbosch. IIde Deel. Te 's Hertogenbosch, bij P.R.D. Muller. 1841. In gr. 8vo. 390 bl. f 4 - :


Bijdragen tot de Geschiedenis, Oudheden, Letteren, Statistiek en beeldende Kunsten der Provincie Noord-Braband, door en bij dezelfden. Iste Stuk. In gr. 8vo. 110 bl. f 1 - :

Redenen, geheel buiten ons, hebben de aankondiging van dit Mengelwerk langen tijd vertraagd. De naam echter, welken Dr. hermans reeds door zijne vorige geschriften bij het geleerde publiek heeft gemaakt, waarborgt ons, dat onze latere aankondiging van dit Mengelwerk geen beletsel zal zijn geweest, om zich de hier voorkomende belangrijke stukken aan te schaffen. Wij willen echter onzen Lezers kortelijk iets van dezelve mededeelen.
Bl. 1-50 komt voor eene opgave van boekwerken betrekkelijk de geschiedenis van stad en lande van Bergen-op-Zoom. Van zoo wel meerder als minder belangrijke en zeldzame werken over geschiedenis en plaatsbeschrijving treffen wij hier de opgave aan: hetgeen echter over Bergen-op-Zoom geschreven is, bepaalt zich meer tot de geschiedenis van hare belegeringen, dan wel tot de plaatsbeschrijving zelve, zoodat wij van deze stad onzes vaderlands nog kunnen zeggen eene goede beschrijving te missen. De titels der boekwerken zijn, voor zoo veel de Schrijver zelf de werken gezien heeft, naauwkeurig opgegeven; met aanwijzing waar zij zich bevinden: van de zeldzame werken keuren wij dit goed, minder, dunkt ons, was zulks van de meer dagelijks voorkomende noodig. Wat de belangrijkheid dezer verhandeling

{==381==} {>>pagina-aanduiding<<}
verhoogt, is de tweede afdeeling, bevattende een kritisch overzigt dier opgegevene werken; inzonderheid waren ons de levensberigten van eenige schrijvers als lambertus de rijcke, nathan vay, jacob adriaan folkers, joannes janssen, isaäk baron de cronström, jean faure en anderen, ten hoogste welkom.
Verder komt eene bijdrage voor tot de geschiedenis der Illustre lieve vrouwe Broederschap te 's Hertogenbosch. Zoo als de Schrijver te regt zegt, bezitten wij in onze geschiedboeken en plaatsbeschrijvingen gebrekkige en zeer onvolledige mededeelingen van deze instelling. Alle authentieke stukken dienaangaande wekken belang. Dit is vooral hier het geval, daar den Schrijver het archief der Broederschap voor zijne nasporingen geopend is. Zoo vinden wij, dat de jaarlijksche rekeningen derzelve sedert 1330 door den Schrijver kunnen worden nagegaan. De gewigtige stukken zullen van tijd tot tijd worden medegedeeld; terwijl de Schrijver eenen aanvang maakt met eenige oorspronkelijke hoogstbelangrijke gedenkstukken van de geschiedenis dier broederschap mede te deelen. Plaatsruimte verbiedt ons, hiervan eene bijzondere opgave te doen. De oorspronkelijke fundatiebrief o.a. van den jare 1318, woordelijk afgedrukt, echter met aanvulling der menigvuldige verkortingen, is in ons oog zeer belangrijk en zal den beminnaren der vaderlandsche oudheden eene aangename bijdrage zijn. Twee steendrukjes worden bij de twee eerste bijdragen gevonden; voorstellende het gebouw, waarin de broeders van 1483 tot nu toe hunne vergaderingen hebben gehouden.
Vervolgens vinden wij een stukje over de vraag: Door wien en wanneer is de boekweit, voor het eerst, in de Nederlanden aangekweekt? Welk stukje ons doet zien, dat, ofschoon de naam nog onbekend is, aan het stedeke Steenbergen echter de eer toekomt, dat een van deszelfs burgers de boekweit uit het Oosten in Nederland overgebragt en het eerst in Noord-Braband heeft aangekweekt.
Een sleutel ter verklaring der meeste oud-Germaansche eigen namen van steden, dorpen en gehuchten, toegepast op ongeveer honderd namen van plaatsen in Noord-Braband, komt van bl. 79-117 voor. Moge deze bearbeiding aan vele geleerden in andere provinciën aanleiding geven, om dezen sleutel op andere namen van steden en dorpen toe te passen, dan zullen de oude en ongerijmde naamsafleidingen van onze

{==382==} {>>pagina-aanduiding<<}
Nederlandsche steden en dorpen, waarmede men in vroeger tijd zoo veel op had, weldra vergeten en door meer juistere vervangen worden.
Het berigt wegens eenen meteoorsteen of aëroliet, den 12 Junij 1840, te Uden, uit de lucht gevallen, bl. 107-111, zal den natuurkundigen genoegen doen. Het, op bl. 109, in de noot, reg. 2 v.o., voorkomende mangaal-oxyde zal wel mangaan oxyde (Superoxydum Manganesii) moeten zijn.
Daar wij alles niet kunnen opgeven, zoo willen wij onder het vele lezens- en wetenswaardige, dat wij hier aantreffen, nog zeggen, dat op bl. 149 een verhaal voorkomt van de plundering van 's Bosch, voorgevallen op den 8, 9 en 10 November 1787, door wijlen a.j. vereyk, burger en koopman dier stad. Een zeer belangrijk stuk, geschreven door een ooggetuige; te meer belangrijk, dewijl van deze plundering, behalve in de vervolgen op wagenaar, weinig goede berigten voorhanden zijn. Wij zeggen den Schrijver dank, en vertrouwen, dat zijne nasporingen den geschiedkundigen niet zullen worden onthouden.
Wij eindigen en verwijzen de Lezers van ons Tijdschrift, voor zoo veel zij beminnaren en beoefenaren van geschiedenis en oudheid zijn, naar het Mengelwerk zelf, dat met dit tweede deel geëindigd is (*); en daar er voor de vermeerdering onzer wetenschappelijke kennis nog veel in de vakken van Letter-, Taal-, Oudheid-, Natuur- en Geschiedkunde overbleef, besloot de Schrijver tot de uitgave van de door ons bovenvermelde Bijdragen, die op dezelfde wijs zullen worden uitgevoerd en in zes afleveringen, jaarlijks ten minste twee te leveren, zullen compleet zijn.
Onzen Lezers zij kort iets van het 1ste Stuk dier Bijdragen gezegd. Hoewel mannen als kops, ackersdyck, blommaert en anderen over de Geschiedenis der Rederijkers in ons vaderland, schoon nog te weinig beoefend, belangrijke stukken hebben geleverd; (Men denke, om iets te noemen, aan de Schets eener Geschiedenisse der Rederijkeren van w. kops, in de Werken van de Maatschappij der Neder-
{==383==} {>>pagina-aanduiding<<}
landsche Letterkunde te Leijden, IIde D. 1774), zoo kan eene Geschiedenis der Rederijkers in Noord-Braband, waarmede deze Bijdragen worden geopend, niet anders dan welkom zijn. Indien geleerden in hunne verschillende provinciën hunne onderzoekingen begonnen en voortzetten, zouden wij spoedig eene naauwkeurige algemeene Geschiedenis der Rederijkers in ons vaderland kunnen bezitten; en ofschoon het maar al te waar is, wat kops met regt zegt in zijne verhandeling, ‘dat den onderzoeker eene moeijelijke taak wordt opgelegd in het doorbladeren van boeken en geschriften, die niet dagelijks voorkomen, en het lezen van oude en versleten rijmen, die het geduld tergen’, zoo is het niet minder waar, dat er, niettegenstaande veel aangewende moeite, nog veel in onzekerheid, ja de oorsprong dier Broederschappen zelve volstrekt, ten minste in verschillende opzigten, in het duister blijft. Door het nasnuffelen, om ons zoo uit te drukken, van drie berijmde kaarten der kamers van Rhetorica, welke in Noord-Brabands hoofdstad bestaan hebben, verkreeg deze bijdrage zoo veel meerdere belangrijkheid, en het is wel der moeite waardig, onzen Lezers de aanleiding van den Schrijver tot het zamenstellen dezer verhandeling mede te deelen.
De onlangs overleden en algemeen hooggeachte geleerde Mr. ackersdyck schreef namelijk in 1782 eene Geschiedenis der Rederijkers der Hoofdstad en Meijerije van 's Bosch; plaatste die in de tweede proeve van het Genootschap: Dulces ante omnia Musae, en hield sedert dien tijd niet op, daarbij aan te teekenen wat hem deswege onder de oogen kwam. In 1834 kocht de stedelijke Regering van 's Hertogenbosch op eene boekverkooping eene verzameling der kaarten van de Ambachten der stad, afkomstig van Mr. j.c. santvoort. De Heer hermans vond gelegenheid dit handschrift door te bladeren en ontdekte eindelijk drie berijmde kaarten der kamers van Rhetorica, in 's Bosch bestaan hebbende. Hij zond derzelver afschriften aan den Heer ackersdyck en gaf hem tevens in bedenking, of eene vermeerderde uitgave zijner Geschiedenis, met de berijmde kaarten, niet doelmatig wezen zou; een bevestigend antwoord was hiervan het gevolg: de Heer ackersdyck zond zijne, met aanteekeningen vermeerderde, verhandeling aan den Heer hermans terug, met aanzoek om een en ander op nieuw in het licht te geven. De Schrijver bepaalde zich echter niet tot de Meijerije,

{==384==} {>>pagina-aanduiding<<}
maar strekte zijne onderzoekingen over geheel Noord-Braband uit, en wel over de kamers van Rhetorica, welke gebloeid hebben te 's Hertogenbosch, Breda, Bergen-op-Zoom, Helmond en Vosmeer.
Vele en niet geheel verwerpelijke mededeelingen over de geschiedenis der kamers van Rhetorica, hier voorkomende, zullen den vaderlandschen geleerde welkom zijn, en, opklimmende tot derzelver vroegsten oorsprong, zal het ons blijken, dat de Heer hermans hier verscheidene nieuwe beschouwingen heeft geleverd, waarvoor hij zijne bewijzen en gronden aangeeft en welke zeer lezenswaardig zijn. Genoeg, dat wij voor den opbouw onzer Taal- en Dichtkunst en den oorsprong van ons Tooneel veel den Rederijkeren te danken hebben. Een drietal onuitgegevene charters tot opheldering der Noord-Brabandsche Geschiedenis besluit dit stuk, dat versierd wordt met de beide afbeeldsels van het blazoen der Rederijkkamer Moyses bosch.
Wij hebben de belangrijkheid van deze bijdragen, die eene afzonderlijke studie en een gezet onderzoek vereischen, kortelijk opgegeven, als, gelijk wij vertrouwen, voor dit Tijdschrift genoegzaam ter aankondiging en aanprijzing tevens; en eindigen dus met den Heer hermans lust toe te wenschen, om zijne belangrijke onderzoekingen, tot nut der wetenschap en tot ontdekking van vele vaderlandsche bijzonderheden, voort te zetten.






Schoonheden van Natuur en Kunst. Door P.H. Witkamp en J. ter Gouw. Iste Deel, Iste Aflevering. Te Utrecht, bij N. van der Monde. 1843. In breed 4to. 36 bl. f : - 80.

Wij willen niet zuimen met de aankondiging dezer eerste proeve van een nieuw vaderlandsch plaatwerk. Deszelfs inrigting en vorm komt het naast aan meijers Universum, waarvan men ons eene vertaling geeft, die nu beter is, maar vroeger eene letterlijke overschrijving van het Hoogduitsch in Hollandschen vorm mogt genoemd worden, zoodat men het zelfs onder den titel van beleerend Prentenboek (later tot leerzaam Plaatwerk verbeterd) heeft uitgegeven. Daar zijn het echter staalplaten, (en wel, dit moet men zeggen, voortreffelijke) hier houtsneden, welke, indien het vervolg aan het begin beantwoordt, in hare soort ook uitmuntend

{==385==} {>>pagina-aanduiding<<}
zullen zijn. Elke aflevering zal twaalf platen met de beschrijving bevatten, en de Uitgever stelt zich voor, daarvan telkens ten minste drie Nederlandsche gezigten en schetsen te geven, gelijk dan ook in deze Aflevering voorkomen: Amsterdam, Bloemenheuvel bij Overveen en Arnhem. De overige houtsneden stellen voor: de kasteelen Eltz en Trutz-Elts; de drakenfontein te Klagenfurt; de kerk Wassili Blaggenoi te Moskou; Jeruzalem; het park te Brussel; Gernrode; kleederdragt der Bulgaren; de St. Pauluskerk te Antwerpen; voorts nog het paleis van den Gouverneur-Generaal van Nederlandsch Indië te Buitenzorg, gelijk dan ook bij elke Aflevering een of twee gezigten uit onze koloniën worden beloofd.
Wij wenschen den Uitgever eene genoegzame aanmoediging, om deze onderneming voort te zetten. De prijs is matig gesteld, en wij stellen ons uit dien hoofde nog al ruimen aftrek voor. Doch wij wenschen dan ook, dat deze onderneming bestendig de inlandsche houtsneêkunst bevordere, en dat men niet langzamerhand afgebruikte stempels van Franschen of Engelschen oorsprong ga geven. De winzucht heeft wel eens meer den schijn aangenomen, als gold het de bevordering der vaderlandsche kunst, ook al werd die juist gedrukt en ontmoedigd. Maar wij koesteren te gunstige gedachten van den Heer van der monde, dan dat wij ons in die vrees zouden toegeven. En uit dien hoofde diene dan ook deze onze spoedige aankondiging tot aanprijzing van dit plaatwerk, welks eerste proeve zich door gepastheid van tekst, uitvoering der platen en billijkheid van prijs zeer aanbeveelt.
En hiermede vergenoege zich de lezer voor ditmaal: wij zullen nog wel meer op dit werk moeten terugkomen; ten minste wij meenen, dat er reeds meerdere stukken zijn uitgegeven.


De Roos van Tistelön, door E. Flygare Carlén. II Deelen. Te Haarlem, bij de Erven F. Bohn. 1843. In gr. 8vo. 676 bl. f 6-40.

Heeft over het geheel de meerdere zorg, welke vooral sedert het laatst der vorige eeuw aan de beschaving en verlichting van het schoone geslacht wordt besteed, in alle be-
{==386==} {>>pagina-aanduiding<<}
trekkingen des levens vele en voortreffelijke vruchten voortgebragt, en hebben daardoor ook meerdere vrouwen dan vroeger zich met den besten uitslag op de beoefening van onderscheidene vakken van letterkunde toegelegd, zoo moest dit vooral plaats hebben in het romantische vak. De der vrouwen van nature eigene levendige verbeelding en instinctmatige menschenkennis en gevoel gaven haar reeds van zelve zulk eene geschiktheid voor de zamenstelling van deze soort van letterkundige voortbrengselen, dat het niet te verwonderen is, dat daar, waar de geest der vrouwen door kennis verrijkt en de smaak verfijnd wordt door de beschouwing der reeds bestaande meesterstukken, vele der beste romans van den tegenwoordigen tijd hunnen oorsprong te danken hebben aan het vrouwelijk genie. Zelfs zijn de thans door bekwame schrijfsters vervaardigde romans even zoo zeer vrij van die gebreken, welke men vroeger, en niet zonder grond, toeschreef aan de door vrouwen geschrevene werken in deze soort, bij voorbeeld dweepachtigheid, wijdloopigheid, onwaarschijnlijkheid, eentoonigheid en tegenstrijdigheid in de karakterteekening, als die, welke door mannen worden vervaardigd. Op hoe vele zoogenaamde schrijvers, mannen en knapen van onzen tijd, is toepasselijk hetgeen reeds vóór meer dan veertig jaren een zeker geleerde aanmerkte: ‘Met een zelfgevoel, dat zoo veel te aanmatigender is, hoe minder de kracht, welke het voortbrengt, ontwikkeld en gevormd werd, affecteert ieder jongeling, die zich voor de eerste maal bij het algemeen aankondigt, eene oorspronkelijkheid, voor welke de Natuur maar zeer weinige stervelingen geroepen heeft. Zelfs de grootste en gedachtenrijkste vernuften hebben in den schoonsten bloei van hun genie datgeen niet gewaagd, wat deze nieuwelingen in de
wereld- en menschenkennis alle dagen beproeven, namelijk eenen Roman te schrijven, omdat zij wel wisten, dat zulk een boek altijd een meesterstuk moet zijn.’ - Wij zullen ons gunstig oordeel over vele door vrouwen geschrevene romans van onzen tijd niet trachten te staven door aanvoering van hetgeen ons vaderland ook in dit opzigt oplevert. Thans worden wij tot deze aanmerking gebragt door de omstandigheid, dat, door het meer bekend worden van hetgeen het Noorden en bepaaldelijk Zweden in deze soort van lektuur voortbrengt, wij reeds een- en andermaal vergast werden op de smaakvolle voortbrengselen der pen van frederika bremer, en nu

{==387==} {>>pagina-aanduiding<<}
door den thans aangekondigden roman bekend gemaakt worden met eene andere, op den titel genoemde, rijkbegaafde Schrijfster.
Indien wij konden vooronderstellen, dat deze vertaling der Roos van Tistelön reeds genoegzaam bekend en in aller handen was, dan zou onze aankondiging kunnen bestaan in eene soort van aesthetische verhandeling over dit werk, eene geregelde beschouwing van deszelfs hoofdinhoud en aanwijzing van deszelfs verdiensten. Maar daar wij, en wij ontkennen dit doel niet, willen trachten aan dit werk vele lezers te verschaffen, zullen wij hen niet geheel berooven van het genoegen der trapswijze bevrediging van hun verlangen, om met den eindelijken afloop bekend te worden.
De hoofdzaak van het verhaal is de moord, door den sluiker haraldson gepleegd aan den braven arnman, en de vreeselijke gevolgen van deze misdaad voor den schuldige en zijnen medepligtige. Geene enkele der in dit verhaal ingewevene episoden kan gezegd worden een overtollig sieraad te zijn; alle zijn doelmatig aangebragt, om deze daad en de haar vergezellende omstandigheden treffend voor te stellen. De gelukkige huiselijke kring, zijne echtgenoote, eenig kind en de boezemvriend, aan wie arnman door zijnen geweldigen dood zoo wreedelijk ontrukt wordt; de krankzinnigheid van den zoon des moordenaars, die dezen gedurende vele jaren doet vreezen voor de openbaarmaking van zijnen gruwel; de wederzijdsche liefde van den zoon des vermoorden en van de onschuldige dochter des moordenaars; de tweestrijd van hen, die aan den moord schuldig zijn, tusschen het geloof, dat de bloedschuld van den vader van gabrielle hare verbindtenis met den jongen arnman ongeoorloofd maakt, en tusschen het verlangen van het beschuldigende geweten, om die schuld te verzoenen, door de rijke en beminnelijke erfgename te verbinden aan den vaderloozen wees des vermoorden; de eindelijke vreeselijke ontknooping: ‘Ja, er bestaat een God en eene wedervergelding’; daarenboven de fiksch geteekende en goed volgehoudene karakters, dit alles wekt ten einde toe de steeds klimmende belangstelling van den lezer.
Ofschoon het hoofdonderwerp des verhaals zeer ernstig is, ontbreekt het niet aan passages, die door derzelver naïveteit vermaken. Hooren wij, tot eene proeve, den aanvang van eenen brief der weduwe arnman aan haren eenigen zoon:

{==388==} {>>pagina-aanduiding<<}

‘Lieve arvid, dierbaar kind! De Heer houde zijne hand over u!
In ons hutje was het na uw vertrek somber en ledig. Onze vreugde was weg; de muren zagen ons droevig aan; lang duurde het, eer wij er ons in konden schikken, en de Luitenant en ik, wij gingen elk zwijgend onzen weg. Eindelijk echter maakten wij van ons hart niet langer een moordkuil, en bekenden elkander, dat het toch zonde was, over iets te treuren, dat enkel en alleen tot uw best en heil geschiedt. Sedert wij ons hart in dier voege voor elkander hebben uitgestort, en ik onzen goeden oude een schoon lied uit het gezangboek heb voorgelezen, waar hij - ik dank er den goeden God voor - met groote aandacht naar luisterde, hebben wij de kaarten weder voor den dag gehaald, die zoo lang gerust hadden, en wij maken nu weder elken avond een partijtje. Na het avondeten spreken wij zamen over u, zegenen u, en zijn u in onze gebeden gedachtig. Laatstleden Zondag kwam uw brief, lieve kind. Gij kunt nagaan, of het voor ons een feestdag werd. Ik wist er niets van; maar toen ik 's middags mijn servet van het bord nam, zie, daar lag de brief! De Luitenant had hem er onder geschoven, terwijl ik buiten de kamer was. O, welk een vreugde ondervond mijn hart, toen ik het schrift van mijn geliefde kind onder de oogen kreeg: In Gods rijke, schoone wereld is er niets, dat zich vergelijken laat met de zaligheid eener moeder wegens een goed, deugdzaam kind. Mijne oogen stonden vol tranen, en ik moest mij tot de balsaminen (aan het venster) wenden, om voor den Luitenant mijne aandoening te verbergen; niet omdat ik mij over een gevoel schaam, dat God de Heer zelf in ons hart gelegd heeft, maar omdat het mij altijd voorgekomen is, dat onze tranen het zoetste vloeijen, als niemand ze ziet. De beste vriend kan toch niet zoo diep in ons binnenste doordringen, als God.’
Wij stemmen het den Vertaler toe, dat dit werk den roem bevestigt, aan de voortbrengselen van het genie der Schrijfster gegeven, dat zij tot de besten van onzen tijd behooren. Zoowel wegens de mindere bekendheid van het oorspronkelijke, waarin dit werk geschreven is, deszelfs uitmuntende zedelijke strekking en geschiktheid tot lektuur van aangename en nuttige uitspanning, als wegens de voortreffelijke wijze, op welke de Vertaler zich van zijne taak gekweten heeft, heeft hij zich aanspraak verworven op den dank van ons beschaafd publiek, bij hetwelk wij wenschen, dat aan het werk eene gunstige ontvangst ten deel valle.






{==389==} {>>pagina-aanduiding<<}

Boekbeschouwing.

De Kruiswoorden. Zeven Lijdenspreêken door Nicolaas Beets, Theol. Dr., Herder en Leeraar te Heemstede. Te Haarlem, bij de Erven F. Bohn. 1843. In gr. 8vo. 146 bl. f 1-50.

Wij zullen bij de aankondiging van deze zeven lijdenspreêken niet spreken over de vraag, of het, bij het groote aantal van gedrukte leerredenen, wenschelijk zij, dat dit gedurig en gedurig worde vermeerderd. Hier, gelijk bij de uitgave van de meeste soort van geschriften, zal wel de meerdere of mindere voortreffelijkheid der geleverde stukken over het al of niet begeerlijke der openbaarmaking beslissen. Dit gelooven wij van elken gedrukten bundel te mogen eischen, dat hij zich door vorm en inhoud boven de duizend-en-een telken Zondage uitgesprokene leerredenen onderscheide.
De uitgave van dezen bundel kunnen wij ons gemakkelijk verklaren. De Heer beets bekleedt sedert geruimen tijd eene eervolle plaats onder onze letterkundigen. Als dichter heeft hij zich vrij wat roems verworven; als prozaschrijver is hildebrand niet weinig gevierd en geprezen. Het verwondert ons niet, dat hij thans, na eenigen tijd als predikant werkzaam te zijn geweest, als 't ware eene proeve levert, wat hij als kanselredenaar is en geeft. Jong in zijne ambtsbediening, is hij geen nieuweling meer als schrijver en uitgever; en de beschroomdheid, die menigen jeugdigen predikant (gelukkig!) van het uitgeven zijner leerredenen afschrikt en terughoudt, laat zich bij den hooggevierden en luid geprezenen dichter en schrijver moeijelijk vooronderstellen. Zij wordt ons ook door niets aangeduid; het boekje treedt zonder eenig voorberigt in het licht, en de jeugdige prediker begrijpt dus, aan het publiek geene de minste verantwoording der uitgave noch ook eenige ver-
{==390==} {>>pagina-aanduiding<<}
klaring verschuldigd te zijn van het oogpunt, waaruit hij zijn werk wenscht beoordeeld en beschouwd te zien.
Het is een merkwaardig boekje, een verschijnsel van onzen tijd, dat niet mag voorbijgezien worden, maar dat, helaas, den verstandigen en helderdenkenden opmerker met smart vervult. De Heer beets is ongetwijfeld iemand van groote begaafdheden; zijn letterkundige roem volgt hem ook in zijne betrekking als predikant. Men verwacht veel van hem; men stroomt tot zijn gehoor te zamen; op zijnen naam alleen af wordt, wat hij spreekt, door velen bewonderd, wie het aan schranderheid en bevoegdheid ontbreekt, om zelve te oordeelen. Daarbij voegen zich plaatselijke en andere oorzaken, en het gevolg is, dat de jeugdige leeraar in den omtrek, waar hij geplaatst is, eenen grooten invloed kan uitoefenen, en in zekeren kring (vooral der groote wereld) veel kan medewerken, om deze of gene gevoelens en begrippen te verspreiden. Wanneer wij dat alles in aanmerking nemen, dan is de verschijning van dit bundeltje merkwaardig, maar ook voor allen, die verlichte en heldere godsdienstkennis op prijs stellen, en die zich verheugen in de verbeterde preekwijze van onze dagen, in vele opzigten bedroevend. Zoowel wanneer wij zien op datgene, wat hier wordt gepredikt, als wanneer wij letten op de wijze, waarop dit dikwijls geschiedt, betreuren wij het, dat zoodanig de predikwijze is van iemand, die door zijne buitengewone gaven en door zijnen overigens welverdienden roem in onze dagen in de hervormde kerk zeer nuttig kon werkzaam zijn.
Men beschuldige ons niet van onverdraagzaamheid, wanneer wij klagen over de rigting der godsdienstige begrippen, welke in deze lijdenspreken niet alleen verkondigd worden, maar er schering en inslag van uitmaken. Wij zijn niet dwaas genoeg, om te willen, dat alle menschen denken zullen gelijk wij. Gaarne eerbiedigen wij ook ieders bijzondere overtuiging, die van beets, gelijk van ieder ander. Doch dat neemt niet weg, dat wij ons bedroeven, wanneer wij zien, dat, naar ons begrip, verkeerde, bekrompene, God en christus onwaardige denkbeelden

{==391==} {>>pagina-aanduiding<<}
gepredikt en verspreid worden; dat neemt niet weg, dat wij onze stem ernstig meenen te moeten verheffen, zoo dikwijls wij zien, dat men, met verachting van alles, wat gezonde schriftverklaring leert, het verouderde en verkeerde wederom ingang zoekt te doen vinden, en door de jammerlijkste eenzijdigheid het groote doel des Evangeliums voorbijziet of op den achtergrond stelt. Dat is het, wat, naar onze wijze van zien, door beets maar al te veel is geschied. Hij is een ijverig voorstander van het oude orthodoxe kerksysteem en drijft dit dikwijls tot een uiterste, dat met alle gezond verstand niet alleen, maar ook met alle bijbelsche leer in strijd is. Hij maakt zich daarbij schuldig aan eene eenzijdigheid van beschouwing, die voor het ééne geliefkoosde denkbeeld of leerbegrip al het overige voorbijziet. Het is de beschouwing van den persoon des Zaligmakers en van diens in den volsten zin plaatsvervangend lijden, die eigenlijk den geheelen inhoud van dezen bundel uitmaakt. Wat het eerste betreft, de Godheid van jezus wordt op zulk eene wijze voorgesteld, dat wij geneigd zouden worden te vragen, waartoe men nog aan God zelven zoude denken. De Heer beets stelt den Zoon volkomen in de plaats des Vaders, en als de heilige Schrift zegt: God deed dit of dat, dan weet de prediker het beter en verklaart: Jezus deed het. Wilt gij een paar voorbeelden? Wij lezen Gen. XXI:19: God opende hare oogen, dat zij eene waterput zag, en Rigt. XV:19: Toen kloofde God de holle plaatse, die in Lechi is. Beets denkt er anders over. Bl. 89 spreekt hij aldus van jezus: ‘De hemel en zijne heerlijkheid is de zyne; de aarde en hare volheid; hy gebiedt den regen en de wolken; hy laat de stroomen en de beekjens wandelen door de
valleien; hy opent hagars oogen dat zy een waterput ziet; hy klooft de holle plaatse die in Lechi is, om samsons brandende dorst te lesschen.’ Wij onthouden ons van alle aanmerking; de woorden spreken voor zich zelve, en wij vragen alleen, of men op deze wijze Gode geeft, wat Godes is.
Doch het is vooral ook het leerstuk der verzoening door

{==392==} {>>pagina-aanduiding<<}
den dood van christus, dat op eene zeer eenzijdige wijze hier wordt voorgesteld, en waarin het kerkelijke systeem op de overdrevenste, ja onzinnigste wijze wordt gepredikt. Aan de eenzijdige voorstelling daarvan wordt schier alles opgeofferd. Wie zal het wraken, dat in lijdenspreken de dood van christus voor de zonden der wereld het hoofdonderwerp der behandeling uitmaakt? Waar dit het geval niet is, wordt het groote doel van de behandeling der lijdensgeschiedenis over het hoofd gezien. Maar daar zijn verschillende oogpunten, waaruit de zaak kan en moet worden beschouwd. Er is misschien geen onderwerp zoo rijk voor hart en leven, dat tot zoo vele en zoo onderscheidene toepassingen en aanwendingen aanleiding geeft. Daarvan is hier in het geheel niet, of althans slechts zeer schaars, gebruik gemaakt. Het is enkel de leer: ‘Christus heeft door zijnen dood in onze plaats geleden, heeft voor ons voldaan; geloof dat, anders hebt gy niets noodig!’ het is enkel deze leer, die hier doorgaande gepredikt wordt, en te naauwernood op eene enkele plaats wordt opzettelijk aangewezen, dat dit geloof geen vrijbrief mag zijn, om te zondigen. Wil men zien, tot welke ongerijmde, betreurenswaardige voorstellingen de Heer beets zich laat verleiden, het zal ons aan voorbeelden niet ontbreken. Dat wij overal van den toorn Gods hooren gewagen, zal niemand verwonderen; het is eene bijbelsche, schoon dan ook zeer verkeerd toegepaste uitdrukking; maar waarom gaat de prediker van het bijbelsche spraakgebruik af, en spreekt telkens van God met de menschen te verzoenen, waar de heilige Schrift altijd gewaagt van de menschen met God te verzoenen? Wat zal men zeggen van uitdrukkingen, gelijk deze, bl. 91: ‘Het is door zyne gemeenschap aan haar (de menschheid) in alles behalve in hetgeen in haar verdoemelijk is, de zonde; het is door zyn
vrywillig, onschuldig en heilig op zich laden van dat verdoemelijke zelf en het uitstaan van de straf daarvoor, dat hy in de zynen de menschheid herstelt,’ enz. Nergens komen de ongerijmdheden en onzinnige overdrijvingen meer aan den dag, dan in de preek over het: Mijn God, mijn God, waarom

{==393==} {>>pagina-aanduiding<<}
hebt gij mij verlaten. Wij zullen eenige plaatsen tot staving laten volgen. Bl. 67: ‘Het is om aan die gerechtigheid te voldoen, om zich voor dat gerichte te stellen, dat hy hier hangt aan het kruis, dat hy nu het zwaarste, het schrikkelijkste lijdt. God openbaart aan hem den toorn tegen en de straf der zonde, die hy op zich afleidt.’ Bl. 70: ‘Het geeft te kennen ... de bitterheid der ondervinding, dat die Vader, die hem in zijne eerste ontroering tegen het bitterst lijden met eene stem van den hemel vertroost, en in de doodsangst van Gethsémané zelve met een engel versterkt had, nu om den wil der zondige wareld, die hy vertegenwoordigde, als zijn aangezicht voor hem bedekte, gelijk hy zijne zon verduisterde; in de vallei der schaduwe des doods zijn stok en staf van hem wegnam en tegen hem als den Godmensch, als den persoon die daar aan het kruis hing, niet overstond als de Vader tegenover den Zoon zijns welbehagens, maar als de rechtvaardige God tegenover dien verbrijzelden, waarop al die ongerechtigheden der wareld zijn aangeloopen.’ ‘Het is dat ijsselijke in zijn lijden, .... hetwelk hy van God zelf lijdt, iets geheimvol schrikkelijks, maar waarmede hy juist den anders onbetaalbaren schuld voor 't zondige menschdom betaalt.’ Met droefheid schrijven wij deze woorden uit, die wij met vele dergelijke zouden kunnen vermeerderen. Het laat zich begrijpen, wat uit zulk eene voldoeningsleer moet worden afgeleid. Bl. 77: ‘Wenscht gy het zware pak van schuld en zonde van u af te wentelen, ziet op Golgotha, wie gy wezen moogt; ziet den verlatene van God; hy draagt alle zonde, die hem wordt opgeladen, ook de uwe. Ziet op Golgotha, daarom zoo donker voor christus, omdat uwe zonden zoo zwart zijn; daarom zoo licht voor u, omdat hy, die daar het schrikkelijkste lijdt, geen zonde gedaan heeft; ja niemand minder is
dan Gods heilig kind Jesus, wiens smart en pijn, wiens uitgestort bloed, wiens afgeperste klachten, wiens sterke roepingen en tranen, als de smart, de pijn, het bloed, de klachten, de roepingen en de tranen van Godzelven geopenbaard in het vleesch, eene waardij hebben, waarin

{==394==} {>>pagina-aanduiding<<}
uwe en aller zondenschuld gemakkelijk opgaat en verzwolgen wordt; zoo gy ze hem maar brengt, hem maar oplaadt, zonder iets achter te houden, zonder hem eenigzins te wantrouwen, zeggende: ‘Hier ben ik, Heere! een arm zondaar, niets waardig voor God dan straf en verdoemenis. Hier ben ik; ik heb geen onderpand mijner aannemelijkheid voor God dan uw kruis; geen anderen waarborg voor zijne liefde, die ik verbeurd heb, dan uw dragen van den gerechten toorn, die op mijn hoofd had moeten neerkomen.’ Bl. 115: ‘Het komt er op aan, om ... oprecht en met overtuiging des harten tot dien christus te zeggen: ‘Ach, lieve jesus christus! ik kan niets tot mijne zaligheid doen; maar gy, gy kunt daartoe niet alleen alles doen, maar gy hebt daartoe alles gedaan. Het is uw voltooid werk. Bewaar mij, daar iets van het mijne in te brengen; die doode vliege van my zou uwe kostelijke zalve stinkend maken; en wat is de wonde van mijn arm zondaarshart, zonder die zalve!’
Doch genoeg ter aanwijzing van den geest dezer preken: een geest van achteruitgang, van verwerping der verlichte uitlegkunde; een geest, die, misschien zonder de bedoeling des predikers, tot een lijdelijk Christendom voert, geheel in strijd met den geest en de bedoeling des Evangeliums, dat de heiliging des menschen door ijverige, werkzame godsvrucht bedoelt, dat nergens spreekt, gelijk hier onophoudelijk geschiedt, van om Christus wille geregtvaardigden, maar van een geschapen zijn in jezus christus tot goede werken.
Beschouwen wij nu verder deze preken met betrekking tot den vorm, de dispositie, den stijl, de voordragt en ontwikkeling der zaken of gebeurtenissen, dan vinden wij op nieuw vele redenen, om ons te bedroeven, dat iemand, als beets, zoo geheel afwijkt van het voorbeeld, door zijnen waardigen grootvader van der palm en door anderen gegeven. Het is moeijelijk, in deze stukken eene eigenlijke dispositie te vinden. Na de ontwikkeling van den tekst volgt doorgaans eene toepassing, die overal, onder andere vormen, eene herhaling is van hetzelfde

{==395==} {>>pagina-aanduiding<<}
thema. Wij gelooven niet, dat de hoorders bij het verlaten der kerk zich duidelijk rekenschap hebben kunnen geven van datgene, wat zij hadden gehoord, maar gewoonlijk slechts eene confuse herinnering zullen hebben overgehouden. Spreken wij over den stijl, dan behoeft het geene herinnering, dat beets de taal zeer in zijne magt heeft, ja dat er hier en daar schoone plaatsen worden gevonden. Wij kiezen er eene uit, omdat deze vrij is van het gebrek, dat hier bijna overal heerscht, en waarover wij zoo straks zullen spreken; zij is ontleend uit de preek over het woord: mij dorst. Bl. 87: ‘Mij dorst: op zich zelf reeds is het eene zoo aandoenlijke klacht! Te dorsten is eene schrikkelijke kwelling, wel geschikt om allerlei leed en ontbering by gelijkenis mede uit te drukken. De drooge keel, de aan het gehemelte klevende tonge eens versmachtenden, - waar is het hart van steen, dat zy niet tot deernis zouden bewegen? De jonge ismaël in de woestijn van Berséba, door zijne moeder onder eene der dorre struiken in het gloeiende zand gelegd, daar het water van de flessche uit is; simson, als hy, na het verhittend verslaan van duizend Filistijnen, nog midden in hun land zijn hart van dorst bezwijken voelt, en met droogen gorgel tot den Heere uitroept: Zoude ik nu van dorst sterven en vallen in de handen dezer Filistijnen? Ja, zelfs de woudezels in jeremiaas lied van groote droogte, op de hooge plaatsen staande, en den wind gelijk de draken scheppende, breken ons hart. En hoe moet ons dan deze klachte aandoen uit den mond van een gekruiste, al wiens overig ligchaamslyden wy zien, en van wien wy, op het enkel uitspreken van het woord, duidelijk beseffen, dat dit zijn inwendig leed al het uitwendige nog verre overtreft.’ Doch over het algemeen schijnt de
prediker het zich ten doel te hebben gesteld, om de oude tale Kanaäns te doen herleven; van daar dat onophoudelijke zoetelijke spelen met het hout, het hout des kruices; zoo wordt er gesproken, bl. 15, van ‘het wareldgezind gemoed, dat van het verkleinde kruis een borstcieraad wil maken, waarmede het den kring van wareld en ijdelheid rondloopt’;

{==396==} {>>pagina-aanduiding<<}
bl. 38, van een ‘omzien naar Golgotha door een opgaan tot Golgotha te vervangen,’ en dat ‘van verre den handkus toewerpen aan het kruis door een staan daaronder, door een omhelzen daarvan.’ Zoo wordt het kruis, t.z.p., de boom des levens, en worden wij, bl. 128, onthaald op eene tirade gelijk deze: ‘O kruis, daar is geen hout gelijk het uwe! Wat al vijgen lezen wy van uwe doornen. Voor den Heiland niet dan een staak van pijn en smarte, zijt gy voor zijne vrienden als de staf aärons, welke bloeide en bloesem bloesemde en amandelen droeg!’ Doch het is niet hierin alleen, dat deze zucht zich openbaart; het is ook in het zonderling bezigen van vergelijkingen en beeldspraak, aan de heilige Schrift ontleend, maar averechts toegepast en wansmakelijk gebruikt. Zoo hooren wij spreken van ‘het geblaat van het lam Gods,’ bl. 6; van ‘het lam, dat geslacht wordt en omziet naar het schaap, dat hem gebaard heeft.’!! Wil men meer voorbeelden, men leze bl. 98 en 101. De goede smaak behoede onze vaderlandsche kerk voor de terugkeering van dergelijke dwaasheden!
Het ontbreekt ook niet aan duistere en onbegrijpelijke voorstellingen, die te vreemder worden, wanneer wij lezen, dat de Heer beets herder en leeraar is te Heemstede, en dus in eene landgemeente. Eilieve! verstonden de leden dier gemeente het volgende? Bl. 66: ‘De eenheid der geestenwareld met de natuurwareld, als twee gedachten, ja als gedachte en gedachtekleed van denzelfden God, moet in dit gewichtig oogenblik blijken.’ Willekeurige ontwikkelingen van zaken of gebeurtenissen hinderden ons ook. Waar heeft beets het bewijs gevonden, dat maria terstond na het woord: Vrouwe, zie uwen zoon! den kruisheuvel heeft verlaten en met johannes naar diens huis is gegaan? Ligt ware het tegendeel waarschijnlijker te maken uit het karakter van maria en uit het geheele verhaal van johannes, dat hem althans ons voorstelt, als tot aan het einde op den kruisheuvel gebleven. (Zie Joh. XIX:35.) In allen gevalle is het meer dan willekeurig, om in dat vooronderstelde heengaan van ma-
{==397==} {>>pagina-aanduiding<<}
ria, waarvoor alle bewijs ontbreekt, eene groote gehoorzaamheid te prijzen en ter navolging voor te stellen. (Bl. 35.) Wie glimlacht niet bij eene bewering als deze? Bl. 5: Jezus ‘heeft zelf gezorgd, dat zijne (kruis) woorden door alle eeuwen bewaard bleven. Ten dien einde heeft hy ze onder zijne Evangelisten verdeeld. Maar geen hunner heeft ze allen. De kostbare nalatenschap van des Heeren laatste woorden was te groot om ze aan een enkelen toe te betrouwen.’!!...
Bij het lezen van deze preken dachten wij dikwijls aan van der palm. De betrekking, waarin beets tot den grooten man stond, geeft ons regt, om te vooronderstellen, dat hij met diens werken meer dan oppervlakkig bekend is, en de vraag rees onwillekeurig bij ons op: hoe is het mogelijk, dat hij zich zoo geheel verwijderen kon van den weg, door den voortreffelijken voorganger gebaand? Men vergelijke eens de leerredenen, waarin van der palm over den misdadiger aan het kruis handelt, met de derde van dezen bundel! Welk een verschil in vorm, in ontwikkeling, in toon en geest! Hoe menschkundig is bij den eerste de ontwikkeling van het karakter des boetvaardigen kruiselings! Hoe onbewezen, willekeurig en onwaarschijnlijk is zij bij den laatste! Hoe verheffend en liefdeädemend is de geheele voorstelling bij van der palm! Hoe verre verwijderd van de verwatenheid, waarmede beets zich als op den regterstoel van christus plaatst, het jongste gerigt doet aanbreken en den anderen kruiseling tot de eeuwige pijne doemt! (Bl. 60.) Wie zijt gij, die aldus oordeelt en het waagt uit te spreken: ‘Deze mensche is eeuwig verdoemd?’
Wij eindigen onze beoordeeling. Wij betreuren de theologische rigting, welke de Heer beets heeft gekozen, de eenzijdigheid, die er in zijne preken doorstraalt. Hij, die door zijne gaven licht en kennis had kunnen bevorderen, doet thans, naar ons oordeel, het tegendeel. Wij betreuren het, dat hij, ook bij de aanneming van zijne bijzondere geloofsbegrippen, met versmading van datgene, wat de uitstekendste voorbeelden leeren, die begrippen op

{==398==} {>>pagina-aanduiding<<}
zulk eene wijze meent te moeten verkondigen, en, ook wat vorm, stijl, ontwikkeling betreft, zulke preken heeft uitgegeven. Het is ons een treurig teeken des tijds, ook omdat het ons niet onbekend is, door hoe velen hij wordt toegejuicht. God geve, dat het licht van zuivere, redelijke Evangeliekennis onder ons niet meer en meer verdonkerd worde; dat het gebrekkige, wansmakelijke en verkeerde van vroegere eeuwen niet terugkome! Mogt ook een iegelijk in zijnen kring toezien, dat hij dat verkeerde niet, zonder het te willen, door eigen voorbeeld bevordere en aanmoedige, en zich niet late medeslepen door modezucht, die ook hier, helaas, dikwijls haren verderfelijken invloed uitoefent!





Nagelatene Leerredenen over de Geschiedenis van Abraham; door A. van Bemmelen, laatst Predikant te Oosterhout bij Breda. (Uitgegeven ten voordeele zijner overgeblevene Dochters.) Te Amsterdam, bij R. Stemvers. 1843. In gr. 8vo. XVI, 256 bl. f 2-60.

Zal de kritiek als beoordeeling van uitgekomene boekwerken nuttig werkzaam zijn, dan behoort zij zoowel de schrijvers op het minder goede in hunne schriften opmerkzaam te maken, opdat zij er hun voordeel mede zouden kunnen doen, als de lezers eenigermate kennis te doen dragen van hetgeen hun wordt aangeboden. Het eerstgenoemde is bij de aankondiging dezer leerredenen niet meer mogelijk, daar de Eerw. van bemmelen aan zijne geliefde gemeente en betrekkingen door den dood is ontrukt. Alleen aan onze lezers hebben wij thans kortelijk mede te deelen, wat zij hier kunnen vinden.
Een elftal leerredenen behandelt de merkwaardigste lotgevallen van abraham, waarbij eene twaalfde ten slotte is toegevoegd, als de kroon op het geheel. De eerste leerrede handelt over de Goddelijke roeping van abraham uit zijn vaderland, Gen. XII:1-7; de tweede, over de edelmoedige vredelievendheid van abraham, Gen. XIII;

{==399==} {>>pagina-aanduiding<<}
de derde, over abraham's moed en grootmoedigheid, Gen. XIV:14, XV:1; de vierde, over de belofte van God aan abraham, omtrent eene talrijke nakomelingschap, beschouwd als eene proeve van Goddelijk onderwijs, Gen. XV:1-6; de vijfde, over Gods almagt, aan abraham voorgesteld, als drangreden tot volstandigheid in de dienst van God, Gen. XVII:1, 2; de zesde, over abraham, als menschen- en Gods-vriend, gebleken bij eene Goddelijke openbaring aan hem, Gen. XVIII:1-5, 16-19; de zevende, over abraham, als de menschenen Gods-vriend, gebleken in zijne voorspraak voor Sodom, Gen. XVIII:20-33; de achtste, over abraham's huiselijk geluk bij de geboorte van isaäk, Gen. XXI:1-14; de negende, over abraham's geloof en gehoorzaamheid aan God, in de opoffering van isaäk, Gen. XXII:1-19; de tiende, over abraham's uithuwelijking van isaäk, Gen. XXIV; de elfde, over den dood van abraham, Gen. XXV:7-10; en eindelijk de twaalfde, over de toekomende gelukzaligheid, een leven voor God, Luk. XX:38.
Er is veel goeds in deze leerredenen. Zij dragen blijken, dat er is nagedacht over de bewerking der stof; maar de opgave der hoofd- en onderverdeeling wenschten wij eenvoudiger. De tiende leerrede zal wel de minst boeijende zijn, al is zij niet van nuttige leering ontbloot. De zevende en achtste behaagden ons bijzonder. In deze laatstgenoemde wordt eerst abraham's huiselijk genoegen voorgesteld als voltooid door de geboorte van isaäk; daarna abraham's vadervreugd, als verbitterd door huiselijk ongenoegen; eindelijk abraham's vaderhart, als vertroost door de Goddelijke onderrigtingen en belofte. Ook de twaalfde leerrede is geenszins de minste van het twaalftal. De toekomende gelukzaligheid is een leven voor God. I. wat dit in zich sluit: A. de zaak beschouwd van Gods zijde: het is een leven door Gods magt, door Gods gunst, op Gods plaats; B. de zaak beschouwd van des menschen zijde: het is een leven tot Gods eer, in Gods werk, naar Gods oogmerk. II. Wat er voor ons uit volgt: Wij

{==400==} {>>pagina-aanduiding<<}
moeten leven tot Gods eer, in Gods werk, naar Gods oogmerk.
Over het algemeen is de voorstelling levendig en de stijl, enkele zeer uitgerekte volzinnen niet medegerekend, goed en vloeijend. Maar - en dit is onze hoofdaanmerking - is er wel genoeg gegeven voor het hart? Is er niet te veel geredeneerd? Reeds kunnen de schetsen der leerredenen bewijzen, dat het verstandelijke element hier op den voorgrond staat; want, in plaats van resultaat te zijn van de logische bewerking der stof, beredeneren zij zelve, meer dan somtijds noodig was, de zaken, die nader zullen worden uiteengezet. Bovendien missen wij nog al eens de echte Evangelische kleur, die, zoo als natuurlijk is, bij de behandeling van onderwerpen uit het Oude Verbond niet zoo van zelf over de geheele voorstelling zal verspreid liggen, als bij de behandeling van onderwerpen uit het Nieuwe, maar die toch onontbeerlijk is in eene leerrede, welke door eene vergadering van Christenen wordt aangehoord. Men vergelijke b.v. bl. 238 en 239, het einde der elfde leerrede, waar bijna geen gebruik is gemaakt van de schoone gelegenheid, om des Christens uitzigten in de eeuwigheid te schilderen, die, door christus verhelderd, zoo veel heerlijker zijn dan die van den geloovige onder de bedeeling des Ouden Verbonds. In de twaalfde leerrede, die niet gelijk de andere een onderwerp uit het O.V. behandelt, hadden wij toch vooral christus willen gepredikt zien. Doch ieder oordeele zelf, en neme uit dezen bundel, wat hem kan leeren en stichten. Wij wenschen dien vele koopers toe. De lezing dezer leerredenen is bij uitnemendheid geschikt, om onze Christelijke blijdschap te verhoogen, als die ons levendig kunnen doen gevoelen, welk heil ons is gegeven in de kennis van den God van abraham als den Vader van onzen Heer jezus christus, door wien wij nu in een veel helderder licht wandelen dan abraham, en door wien wij nog heerlijker naam kunnen deelachtig worden,
dan dien, met welken de vriend van God werd vereerd.






{==401==} {>>pagina-aanduiding<<}

Nagelatene Leerredenen van W. Ternooy Apèl, in leven Predikant bij de Hervormde Gemeente te Vlissingen. Te Vlissingen, bij N.J. Mestdagh. 1843. In gr. 8vo. 196 bl. f 2 - :

Ofschoon de Eerw. ternooy apèl reeds in zijn leven onderscheidene proeven van zijnen kansel-arbeid had in het licht gezonden, begeerden vele zijner vrienden na 's mans overlijden nog eenige zijner leerredenen. Aan dit verlangen voldoen zijne ambtgenooten zijnen en bösken in den voor ons liggenden bundel, welks uitgave tevens eene tegemoetkoming is voor de weduwe en kinderen van den overledene, waartoe voor meer dan zestienhonderd exemplaren werd ingeteekend. Dat berigten de Verzamelaars, die tevens de redenen opgeven, waarom niet meerdere, ook niet sommige andere stukken gegeven zijn, wordende hunne keuze zeer beperkt, deels door het bijna onleesbare schrift, deels door het niet afgewerkte der zoogenoemde toepassing van vele voorhandene leerredenen.
Het hier gegevene aan de toets der kritiek te onderwerpen, zou onvoegzaam zijn. Ref. wil niet ontkennen, dat de dispositie, de houding, de stijl dezer stukken, dat zelfs de beschouwingswijze van sommige gedeelten der Christelijke waarheid, niet zoodanig is, als hij die voor zich zelven zou wenschen en voordragen; maar de ontwikkelde aanwijzing daarvan zou weinig nut aanbrengen, en althans den Opsteller niet meer baten, dien Ref. van nabij kende, en wien hij gaarne den lof nageeft van een ijverig, hartelijk, gemoedelijk prediker te zijn geweest, die ten volle de achting en liefde verdiende, welke hem de Vlissingsche gemeente schonk, en in welke hij ongetwijfeld meer nut zou gesticht hebben, indien deze leerredenen minder die kleur hadden, welke er onze voornaamste aanmerking op is. Met dat al is het een levendig en werkzaam geloof in den Heer, dat hier wordt aangeprezen, en daarom, gelijk ook nu nog ter bevordering van het stoffelijke doel der

{==402==} {>>pagina-aanduiding<<}
uitgave, doen wij deze aankondiging gaarne van aanprijzing verzeld gaan.


Tweetal Leerredenen, bij den dood van twee zijner geliefde Kinderen, door J.C. Smeltzer, Cz., Predikant te Klaaswaal. Te Dordrecht, bij Blussé en van Braam. 1843. In gr. 8vo. 38 bl. f : - 60.

‘Dat ik door deze Leerredenen,’ zoo schrijft de Eerw. smeltzer, ‘de gedachtenis aan mijne kinderen in mijne gemeente en onder mijne vrienden tracht levendig te houden, zal niemand wraken. Overigens maken zij geene aanspraak op geleerdheid of kanselwelsprekendheid.’ Het zijn korte, maar hartelijke opstellen, die, blijkbaar uit een gewond hart opgeweld, ongetwijfeld den vrienden van den diep bedroefden vader een aangenaam geschenk zullen zijn. De tekst der eerste is Job I:22; de tweede Openb. XX:11-15. Wij zouden het ongepast rekenen, deze stukken bepaald te beoordeelen, en vergenoegen ons daarom met eenvoudige aankondiging.





Stemmen uit het Graf van een' Christen. IIde of laatste Deel. Te Dordrecht, bij H. Lagerwey. In gr. 8vo. 331 bl. f 3 - :

Dit tweede en laatste Deel handelt over Christus en Christendom, over de Christelijke kerk en de Sacramenten derzelve; doch in het woord vooraf wordt onderzocht naar den geest der Protestantsche of Evangelische kerk, om te zien, hoe wij in dezen geest over die onderwerpen te denken hebben; namelijk in den geest van belangstelling in de waarheden der godsdienst; van den diepsten eerbied voor het gezag des Bijbels; van nederigheid en bescheidenheid; van vrijmoedigheid; van verdraagzaamheid; van ware verbetering. Deze goede geest wordt ook in deze vertoogen doorgaans gevonden; en Ref. heeft ze,

{==403==} {>>pagina-aanduiding<<}
even als die van het eerste Deel, over het geheel met veel genoegen gelezen. Om onzen Lezer nader te doen weten, wat men hier vindt, deelt hij nog mede, dat onder de hoofdrubriek Christus de volgende artikels behandeld worden, kortelijk hierop nederkomende: de gronden, waarop ons geloof aan hem rust; dat hij de roem en de vreugde van ons geslacht is; wat hij voor mij gedaan heeft, nog doet, en voor de volgende tijden en geslachten zijn zal. - Ten aanzien van het Christendom onderzoekt de Schrijver, wat het is; wat het werkt; dat het eene Godsdienst voor allen is; of het verdelgd kan worden; dat men zich voor minachting en onverschilligheid omtrent hetzelve te wachten heeft. Ten aanzien der Christelijke kerk beschouwt hij, wat zij is, en welke hare eenheid is. Hare Sacramenten (dit woord zou Ref., om bekende redenen, liefst vermeden hebben,) beschouwende, handelt hij over den heiligen Waterdoop; over de viering des heiligen Avondmaals, als een' heiligen en stelligen pligt; over deszelfs doel en zegen; voor welk hart het een hooge zegen is; (deze twee laatstgenoemde konden bijeengevoegd worden;) eindelijk over de wijsheid en goedheid van jesus in het instellen van beide.
Over het algemeen kan dus Ref. van den inhoud dezes tweeden Deels eene even goede getuigenis afleggen, als van dien des eersten, en het als eene doelmatige en nuttige behandeling van altijd belangrijke zaken aanbevelen. Hier en daar, gelijk wel naauwelijks anders zijn kan, zou hij in de voorstelling een weinig van den Schrijver verschillen; zoo als b.v. bl. 116 en volgg., waar dezelve, in de bepaling van het oogmerk des lijdens en stervens van jezus, schijnt te wankelen tusschen de denkbeelden van plaatsvervanging en van zinnelijk tusschenkomende verzekering, terwijl Ref. alleen het laatste volgens Rede en H. Schrift voor houdbaar acht, en in het eerste, wèl doorgedacht, de grootste ongerijmdheid vindt, ja meer ook, in de manier van jezus en de Apostelen, hierbij nog meer aanmerking zou willen genomen hebben op de opstanding en verheerlijking van den Zaligmaker. - Zoo is het ook,

{==404==} {>>pagina-aanduiding<<}
bl. 130 en volgg., niet volkomen duidelijk, hoe de Schrijver de zedelijke regering van jezus christus opvat; of als eene zoodanige, die (gelijk hij bl. 135 zegt) door leer, instellingen en voorbeeld geschiedt; of als zulk eene onbepaalde, waarbij het dikwijls voorgesteld wordt, alsof christus de regering van Gods Voorzienigheid overgenomen heeft; en dus eindelijk de Eenige en Waarachtige, uit en door wien alles is, als 't ware niet meer in aanmerking komt. Zoo zou ook het gestelde op bl. 175 en volgg., over hetgene, dat het Christendom in den mensch werkt, over het geheel zeer wèl zijn, indien Joan. III:3 niet te veel als eene algemeen geldende plaats beschouwd ware, hetwelk op de duidelijkheid en juistheid der voorstelling hier en daar eenen nadeeligen invloed heeft. Bl. 207 en volgg. komen Ref. de twee eerste gronden, die daar voor de duurzaamheid van het Christendom aangevoerd zijn, op zich zelve niet voldoende voor; namelijk vooreerst dat het werk van God was, want dit was ook de Mozaïsche Godsdienst, doch slechts voor een' tijd; en ten andere dat het reeds zoo lang gestaan heeft, want dit kon men ook van het Mozaïsme zeggen, en echter is dit eindelijk vernietigd. Beter zijn de twee laatste gronden, namelijk de geestelijke aard van het Christendom, en deszelfs onontbeerlijkheid voor de geestelijke behoeften van den mensch. Wat de Schrijver, bl. 272 en volgg., over de nuttigheid der herinnering van den Doopdag zegt, is op het meerendeel der Christenen, als den Kinderdoop aannemende, niet toepasselijk. Bl. 307 en volgg., volgt de Schrijver het gevoelen der genen, die in 1 Cor. XI:28, eene vermaning tot onderzoek naar zijn' eigen zedelijken toestand of zelfbeproeving vóór het Avondmaal vinden; doch, blijkens den ganschen zamenhang dezer plaats, ziet het immers op het toenmalige misbruik, dat er in de
Corinthische Gemeente bij de viering des Avondmaals plaats had, waarvoor de Christenen zich wachten moesten, en zorgen, dat zij niet, als volgers van zulk eene schandelijke gewoonte, de liefdemaaltijden en alzoo ook het gedenkmaal van jezus hielden; en het is dus iets geheel tijdelijks en plaatselijks.

{==405==} {>>pagina-aanduiding<<}
Indien ook het eerste gevoelen de meening des Apostels was, waarom heeft dan de Insteller er niet van gesproken? wist de Apostel het beter, dan zijn Meester en Zender? en waarom vinden wij er niets van in de geschiedenis der eerste Christen-gemeenten, die telkens het Avondmaal vierden? Intusschen wil Ref. door deze en dergelijke aanmerkingen, die hij, naar zijne wijze van zien, hier of daar zou kunnen maken, den aan dit werk over 't geheel gegeven lof niet verminderen, maar hetzelve tot bevordering van een redelijk en werkzaam Christendom gaarne aanprijzen.


Geologie, in verband met de geopenbaarde waarheden. Verhandeling, voorgedragen in de Maatschappij van Letterkunde der Catholijke Universiteit te Leuven 14 en 28 Maart 1841, door H.B. Waterkeyn, buitengewoon Hoogleeraar in de Mineralogie en Geologie, enz. Uit het Fransch. Te Utrecht, bij J.R. van Rossum. 1843. In gr. 8vo. 96 bl. f : - 80.


Voorlezingen, over het ontstaan en de vorming der Aarde, voor de beschaafde klasse der inwoners te Bonn gehouden, door de Hoogleeraren D. Nöggerath en G. Bischof. Te Deventer, bij M. Ballot. 1843. In gr. 8vo. 86 bl. f : - 85.

Wij voegen in deze korte aankondiging twee brochuren te zamen, die te gelijker tijd en in hetzelfde vak van wetenschap bij ons vertaald het licht zagen en niet zoozeer voor den geleerde van beroep als voor het grooter publiek bestemd zijn. Overigens wijken deze geschriften in derzelver strekking en behandeling vrij sterk van elkander af, gelijk uit de beknopte inhoudsopgave blijken zal.
1. De Heer waterkeyn schetst eerst de geschiedenis der aarde of liever van hare oppervlakte, volgens het onderzoek der geologen, in eenige weinige bladzijden. Wij vinden in deze korte ontwikkeling geene bijzonderheden,

{==406==} {>>pagina-aanduiding<<}
die ons aanleiding geven tot uitvoeriger beschouwing, daar zij niets dan algemeen bekende facta en thans ook vrij algemeen aangenomene theoriën behelst. Daarna gaat de Schrijver (van bl. 38 tot het einde) over tot eene meer bijzondere beschouwing van het scheppingsverhaal van Genesis en poogt dat verhaal met de geologische wetenschap in overeenstemming te brengen. Dat de zondvloed de oorzaak der versteende overblijfsels in de bergen niet kan geweest zijn, wordt gereedelijk door onzen Schrijver toegestemd; maar meer moeijelijkheid geven hem de zes scheppingsdagen, waaruit sommigen groote tijdperken gemaakt hebben. De Schrijver toont uit augustinus en andere kerkvaders, wier woorden hij zorgvuldig aanhaalt, aan, dat men hier aan geene letterlijke verklaring behoeft te denken. Het is in de daad zonderling, welk eene groote ruimte hier voor allerlei gissingen gegeven wordt door mannen, aan welken de kerk een zeer hoog gezag toeschrijft. Van zulk eene rekbaarheid hebben wij geen denkbeeld, en wij vreezen dat hetgeen hier schriftverklaring genoemd wordt, rigtiger als schriftverdraaijing zou gekenmerkt moeten worden. Zoo komt dan waterkeyn eindelijk met zijn gevoelen te voorschijn, dat de zes scheppingsdagen noch natuurlijke dagen, noch zelfs tijdvakken van onbepaalde grootte behoeven te beteekenen, maar dat door dezelve eenvoudig de voortbrenging der verschillende wezens wordt uitgedrukt, die de natuur zamenstellen (bl. 51).
Wij hebben dus hier eene uitbreiding van het eerste vers: In den beginne schiep God hemel en aarde; eene nadere aanwijzing van al wat onder die algemeene bewoordingen begrepen is, en de schepping is hier als het ware in hoofdstukken geklassificeerd. Wanneer men zoo rekken en trekken kan zonder dat het verband scheurt, dan is er wel geen veerkrachtiger ding dan de uitlegkunde; maar het was dan ook de moeite naauwelijks waard, van verband met de openbaring te spreken. Het boekje geeft niet, wat het belooft.
2. De tweede brochure behelst vooreerst eene voorlezing van Prof. nöggerath over het ontstaan der Aarde.

{==407==} {>>pagina-aanduiding<<}
Hij begint met de theorie van laplace, laat de aarde en de overige planeten uit verkoeling des dampkrings van de zon ontstaan, de aarde zelve eenen dampkring om haren vloeibaren kern vormen, haar eene eerste korst om den gesmolten kern door bekoeling verkrijgen, en volgt hare verdere ontwikkelingen tot het ontstaan des menschelijken geslachts. Hierop volgen twee voorlezingen van Prof. bischof over de vorming der aarde, waarin hij de hooge oudheid onzer planeet uit de wetten der verkoeling, op eenen zoo grooten bol toegepast, aantoont in berekeningen, waarin wij hem niet volgen kunnen, en voorts de middelen nagaat, welke de natuur gebezigd heeft, om de aarde hare tegenwoordige gedaante te geven. Ook in deze brochure zal de met het onderwerp bekende lezer niet vele hem nieuwe zaken of beschouwingen aantreffen, maar de voordragt, opgehelderd met de noodige proeven, afteekeningen en voorwerpen, moet zeker aan het beschaafd publiek der Rhijn-Pruissische universiteitsstad een aangenaam en leerrijk onderhoud verschaft hebben. Of deze Voorlezingen in belangrijkheid niet gewonnen zouden hebben, zoo zij minder op effect berekend en bezadigder gesteld waren, zoude ik niet durven ontkennen. Belangrijk is 't geen bischof over den invloed van de wet van verdigting van het water op de vorming van ijs aanmerkt, (bl. 80, 81), eene bijzonderheid, die in eene physico-theologische beschouwing allezins eene plaats verdient.





Proeve van onderzoek naar den echten zin en bedoeling van Art. 342 van het Ned. Burg. Wetb., met eenige aanmerkingen over hetzelve, naar aanleiding der Juridische Dissertatie van G.J.A. Goll van Franckenstein, eenige kwestiën bevattende uit het Ned. Regt, en inzonderheid met betrekking tot de vraag: over de al- of niet-geoorloofdheid van het onderzoek naar het Vaderschap. In 's Gravenhage, en te Amsterdam, bij de Gebr. van Cleef. 1843. In gr. 8vo. IV en 39 bl. f : - 60.

De Heer g.j.a. goll had in de hierboven aangehaalde

{==408==} {>>pagina-aanduiding<<}
juridische Dissertatie beweerd, dat op de wetsbepaling, waarbij het onderzoek van vaderschap verboden wordt, uit den aard der zaak uitzondering bestaat, 1o. wanneer de naaste bloedverwanten kunnen aantoonen, dat eene erfportie, grooter dan Art. 955 van het Ned. Burg. Wetb. ten voordeele van natuurlijke kinderen, indien er ook wettige kinderen zijn, toestaat, aan eenig natuurlijk, niet wettig erkend kind, ware bemaakt, ofschoon die bemaking wel ten behoeve van een' vreemde had mogen geschieden. 2o. Wanneer het Openbaar Ministerie bemerkte, dat b.v. een vader zijne natuurlijke, doch niet door hem erkende dochter, of een broeder zijne natuurlijke, door deszelfs vader niet als zijne dochter erkende zuster, zou huwen.
De zich niet noemende Schrijver van de hier aangekondigde verhandeling wijst den jeugdigen Doctor in de Regten aan, hoe hij in de beoordeeling van het oudvaderlandsche regt, waarbij hij meende, dat insgelijks het onderzoek naar het vaderschap in den regel verboden was, grootelijks heeft misgetast; doch wat nu het eigenlijke punt in questie betreft, is de Schrijver met Artikel 342 van het Burg. Wetb., (hetwelk in navolging van den Code civil het onderzoek naar het vaderschap verbiedt, en daarop alleen, in zoo ver de Fransche wet verbeterende, uitzondering maakt in geval van verkrachting of schaking,) gansch niet ingenomen. Daarop en op meer andere wetsbepalingen, ook in het nog bij ons in werking zijnde Fransche Wetb. van Strafregt, maakt hij velerlei aanmerkingen; doch dit alles neemt in zijn oog, en ook in het onze, niet weg, dat de uitzonderingen, welke de Heer goll op Art. 342 voornoemd wil hebben toegestaan, in de wet niet zijn gegrond. Ja, wat nog erger is ten nadeele van het gevoelen des Heeren goll, de reden, waarop hij zijne eerste uitzondering gronden wil, dat namelijk door het niet erkennen van een natuurlijk kind, en door het even als een' vreemde te bevoordeelen, b.v. door aanstelling tot algemeen' erfgenaam, aan zulk een kind meer zou kunnen worden bemaakt, dan waarover ten behoeve van een natuurlijk, doch wettig erkend kind kan worden beschikt, deze reden komt bijna nooit, en, waar van eene algemeene erfstelling sprake kon zijn, volstrekt nimmer te pas: iets, hetwelk onze Schrijver den Heer goll, bl. 4, ook ingewikkeld te kennen geeft. De Heer goll van franckenstein schijnt de erfvolging bij versterf te verwarren met die bij uiterste wilsbeschikking.

{==409==} {>>pagina-aanduiding<<}
Art. 909 en volgende wijzen slechts aan, wat natuurlijke wettig erkende kinderen te wachten hebben, als de overledene zonder Testament is gestorven. Maar is er getesteerd, dan kan de uitkomst anders zijn. Is het natuurlijke kind erkend, dan kan de helft van hetgeen hetzelve bij versterf zou hebben verkregen er toch nooit aan worden ontnomen: want die helft is deszelfs onvervreemdbare legitime portie, volgens Art. 963. Maar niets belet den vader of de moeder, om aan het erkende natuurlijke kind meer te bemaken, dan het bij versterf zou hebben genoten, mits alleen het wettig erfdeel dergenen, die daarop overigens regt hebben, hun niet worde ontnomen. Zulk een wettig erfdeel nu komt nooit toe aan broeders, zusters en verdere nabestaanden in de zijdlinie. Al zijn dezen er, aan het erkende natuurlijke kind kan even zoo goed, als aan ieder ander, geheel de erfenis worden bemaakt. Adscendenten en descendenten alleen hebben een wettig erfdeel; maar als er descendenten, dus ook als er wettig erkende natuurlijke kinderen zijn, komt er geen onbeschikbaar deel ten behoeve der adscendenten te pas, en de erflater kan alles aan zijne natuurlijke kinderen bemaken. Alleen dan, wanneer hij, behalve die natuurlijke kinderen, ook wettige kinderen nalaat, mag hij, volgens Art. 955 B.W., aan die natuurlijke kinderen niet meer legatéren, dan zij volgens Art. 909 en volgende bij versterf zouden beuren. Nooit zouden dus eenige erfgenamen bij versterf door de niet erkenning kunnen benadeeld worden, behalve de wettige kinderen, vermits, met of zonder die erkentenis, de Testateur aan zijne erkende, even als aan zijne niet erkende kinderen, toch altijd alles kan bemaken, waarover hij ten behoeve van vreemden beschikken mag, mits hij slechts geene wettige kinderen tevens nalate. Doch zou nu de Heer goll aan de wettige kinderen eene actie willen
toestaan ter schandvlekking van de nagedachtenis van éénen hunner ouders, door b.v. aan een' overleden vader een kind, hetwelk hij nooit als het zijne erkend had, als zoodanig op te dringen? en dat niet ééns met het menschlievende doel, om het lot van den halven broeder of zuster te verbeteren, maar alleen, om, krachtens een' opgedrongen titel, een deel van het gelegateerde aan den beweldadigde te ontrukken? En hoe laat het zich denken, dat een vader opzettelijk een natuurlijk kind niet zou erkennen, ten einde zijne wettige kinderen te benadeelen? Het verwondert ons

{==410==} {>>pagina-aanduiding<<}
niet, dat de Dissertatie van den Heer goll het hier aangekondigde tegenschrift heeft uitgelokt.





De Opstanden en Omwentelingen in het Pausdom. Uit het Engelsch, met eene Voorrede, Aanteekeningen en een Naschrift voorzien, door Dr. E.B. Swalue, Predikant te Goes. Te Amsterdam, bij J. van der Hey en Zoon. 1842. In gr. 8vo. XXIV en 151 bl. f 1-80.

Het oorspronkelijk geschrift, dat de Eerw. swalue in een Nederduitsch gewaad gestoken heeft, werd het eerst aangetroffen in de Edimb. Review van Oct. 1840, en kort daarna door de Revue Brittanique vermeld, als eene merkwaardige proeve van onpartijdigheid in de beoordeeling van het Pausdom, door een Schotsch Protestant gegeven. Intusschen bleek het aan Dr. swalue weldra, dat de Schrijver het bekende werk van ranke, hetwelk de geschiedenis der Pausen gedurende de 16de en 17de eeuw in het Hoogduitsch behandelt, en dat de Schotsche Schrijver zeide gevolgd te zijn, niet oorspronkelijk had gelezen, maar alleen uit eene gebrekkige Engelsche vertaling kende. Van daar, dat hij meermalen een scheef oordeel heeft geveld over den strijd tusschen het Protestantisme en Catholicisme in vroegere en latere dagen, en over het geheel getoond heeft het echt Protestantsch beginsel slechts zeer gebrekkig te vatten. Daar intusschen dit stuk door den Franschen Vertaler als eene belangrijke reactie ten voordeele van het Catholicisme was begroet, en daar welligt de Ultramontaansche factie in ons vaderland van eene scheeve of gedeeltelijke mededeeling dier Engelsche verhandeling zich bedienen kon ter aanbeveling harer zaak, besloot de geleerde Vertaler het zelf aan ons publiek aan te bieden, maar, ten einde alle misbruik voor te komen, en de eenzijdigheid van dit product in het treffendst licht te stellen, er de aanwijzing bij te voegen van die plaatsen uit ranke, welke de Schrijver overgeslagen en verdraaid had. Door de bijvoeging van eenige aanteekeningen en een ophelderend naschrift wilde hij tevens de goede zaak van het Protestantisme handhaven, en de drogredenen des bijgeloofs ontzenuwen.
Vragen wij nu naar de belangrijkheid van het gemelde artikel, waaraan die arbeid werd besteed, het heeft die

{==411==} {>>pagina-aanduiding<<}
minder in zichzelf, dan wel in de schadelijke gevolgen, welke het misschien kon na zich slepen. Tevens is het een treurig bewijs van den gebrekkigen toestand der wetenschappelijke godgeleerdheid in Engeland, en van de weinige kennis, die men er heeft aan de onwankelbare grondslagen, waarop het gebouw der Hervorming werd opgetrokken. De Schrijver schijnt de waarheid te willen, maar bevindt zich in eene gedurige slingering, vooral daardoor veroorzaakt, dat (oppervlakkig beschouwd) het Protestantisme in de laatste jaren bijna geene, het Catholicisme integendeel zoo groote vorderingen heeft gemaakt. Hij schetst in korte tafereelen, hoe het Pausdom, na hevige stormen in alle eeuwen, altijd had gezegevierd. Hij meent, dat het ook den stroom van volgende eeuwen gemakkelijk zal kunnen weêrstaan, en hij schijnt alzoo de zegepraal te gemoet te zien van dit beginsel boven de Protestantsche verschillen en ontwikkelingen.
Wij behoeven de eenzijdigheid en oppervlakkigheid, in deze bewijsvoering heerschende, hier niet aan te toonen, daar een enkele blik op de deels ophelderende, deels wederleggende aanteekeningen van Dr. swalue hiervan iederen onpartijdige volkomen zal overtuigen. Die dezelve opmerkzaam naleest, zal het zien, hoe ongegrond de vrees van sommigen is, dat het Protestantisme den tijd van deszelfs grootsten bloei reeds heeft doorgeleefd, en zijn einde ziet naderen. Hoogstbelangrijke wenken worden van het tegendeel gegeven in het naschrift, vooral ter beantwoording der vragen: Wat is het Pausdom, en wat is het Protestantisme? Hoe staan beiden tegen over elkander? Dreigt het Protestantismus onder te gaan? Wat moet men van de herleving van het Pausdom in de 19de eeuw denken? Welk een opstand verheft zich op nieuw tegen hetzelve? Welke omwenteling zal hiervan waarschijnlijk het gevolg zijn? Wat is hieronder het vooruitzigt van het Protestantismus? - Intusschen is dit laatste slechts eene verzameling van korte aanwijzingen, voor uitvoeriger ontwikkeling vatbaar. Het zal wel geen betoog behoeven, dat zeven zulke belangrijke vragen, als de bovengenoemde, niet in 30 bladzijden kunnen worden afgedaan. Daar de Eerw. Vertaler in het algemeen getoond heeft, ook hier het ware oogpunt der zaak en de behoefte des tijds te kennen, zou het ons, om der zake wil, verblijd hebben, zoo hij zich hier minder op kortheid

{==412==} {>>pagina-aanduiding<<}
en spoed had bevlijtigd. De grondige beantwoording dezer vragen is eene levensbehoefte voor onze dagen, en tevens een heerlijk onderwerp voor den pragmatischen beoefenaar der kerkgeschiedenis. Welligt wilde hij echter het stukje niet te uitgebreid maken, noch de verhouding tusschen een naschrift tot het oorspronkelijke, vrij uitvoerige geheel uit het oog verliezen. - Hoe het zij, de Heer swalue verdient onzen dank voor wat hij leverde, en dit werkje de ernstige behartiging van allen, die het oog niet gesloten houden voor de teekenen der tijden.





Lotgevallen, opkomst, bloei, trapswijze achteruitgang, verval en denkelijke toekomst des Turkschen Rijks, door Mr. D.M. de Superville. Te Middelburg, bij J.C. en W. Altorffer. 1843. In gr. 8vo. 73 bl. f : - 90.

Meer dan een overzigt van de geschiedenis des Turkschen Rijks kan men op 44 wijdgedrukte bladzijden niet verwachten, vooral niet, wanneer daarop nog uit de vroegere en tegenwoordige staatkundige gesteldheid zoo van het Turksche Rijk, als van de voornaamste Christen-Mogendheden in Europa, de oorzaken van vroegeren bloei en latere zwakheid van het eerste beredeneerd worden. Het overige is beschouwing der vermoedelijke toekomst van het Rijk der Osmannen; de Schrijver meent, dat deszelfs val en ondergang niet verre meer kunnen zijn. Het stukje laat zich niet zonder genoegen lezen, maar maakt een grondig geschreven werk, waarbij men van de in het aanhangsel aangehaalde bronnen en geschriften over de geschiedenis, zeden enz. der Turken, en ook nog van andere niet vermelde, gebruik zou kunnen maken, geenszins overtollig. De aanhalingen van boeken aan den voet der bladzijden zien er hier en daar vreemd uit; b.v. ‘Zie hierover johannes von muller, in zijne bekende Algemeene Geschiedenis, Deel II, boek 17, hoofstuk 36, pagina mea 554, en ladvocat opere jam laudato, tome II.’ enz. Waartoe dat Latijn bij de aanhaling van een Nederduitsch en Fransch werk (het laatste is Dictionaire Historique)? Gibbon wordt elders aangehaald met een' Franschen titel, even alsof dit het oorspronkelijke ware, hetgeen toch de Schrijver wel beter weten zal.
Wij hopen in allen gevalle, dat dit stukje vele, zeer vele

{==413==} {>>pagina-aanduiding<<}
koopers zal vinden. Het is uitgegeven ten voordeele der inrigting te Middelburg onder den naam: loon voor werk; eene vereeniging, die zich ten doel stelt, armen in de gelegenheid te stellen, om, vooral ook des winters, hun brood te verdienen, en zulks bepaaldelijk uitgaande van het beginsel om geene neringen of broodwinningen van anderen te benadeelen; deze inrigting verdient alle aanmoediging, en de opbrengst van dit boekje kon waarlijk daar ter stede al niet doelmatiger gebruikt worden. Wij wenschen daarom ernstig, dat men de edelmoedigheid van Schrijver en Uitgevers ondersteune, waartoe deze aankondiging strekken moge.





De Fakkel. Latere bijdragen tot de kennis van het ware, schoone en goede; verzameld door J.P. Sprenger van Eyk, Predikant te Rotterdam. Te Deventer, bij A. ter Gunne. 1843. In gr. 8vo. 277 bl. f 2-80.

Dit Deel van de zoo lang gunstig bekende Fakkel wordt geopend met eene zeer onderhoudend geschrevene letterkundige ontspanning van den Eerw. j. de waal, behelzende eenige bijzonderheden, boeken en bibliotheken betreffende; voorts beschouwt Mr. a.j. van beeck calcoen eenige gebreken van de volksregering te Athene gedurende den bloei van dat gemeenebest; Mr. m. verbrugge, van wien reeds meer geschiedkundige verhandelingen uit de grafelijke tijden in vorige deelen van de Fakkel waren opgenomen, beschouwt hier Ridder jan van naaldwijk, Heer van Berg-ambacht, laatste hoofd der Hoeksche staatspartij; de Heer walger doet over den Hertog van Alba onpartijdiger oordeelen, dan meestal door onze landgenooten gedaan wordt. De Eerw. Verzamelaar besluit de rubriek Geschiedkunde met iets over de geschiedkundige vraag: Is Kapitein van brakel bij Chattham al of niet over de ketting gezeild? Men weet, dat de kundige Archivarius de jonge, vóór eenigen tijd, tegen het algemeen aangenomen gevoelen, deze vraag in eenen ontkennenden zin heeft beantwoord, en zijn gevoelen opzettelijk getracht te staven. Wij blijven nog altijd van eene tegengestelde meening met den Eerw. sprenger van eyk, die eenige getuigenissen bijeenzamelt. Eene verdienstelijke voorlezing van den Eerw. anspach over de zucht tot navolging laat zich met genoegen lezen. Voorts geeft Ds. a.

{==414==} {>>pagina-aanduiding<<}
niermeijer eene beschouwing en dichterlijke navolging van het Hooglied: de eerste maakt de meening zeer aannemelijk, dat in dit gedicht eenheid van plan heerscht, maar dat daartoe eene andere rangschikking van sommige gedeelten gevorderd wordt; de andere is dichterlijk en vloeijend. Eindelijk geeft de Heer van harderwijk een fraai tafereel van Israëls verlossing uit de slavernij van Egypte.
Wij hopen - men zie de Voorrede - dat de Fakkel zal blijven lichten, en dat het den waardigen Verzamelaar aan stof noch lust zal ontbreken, zoodat wij er nog meer van ontvangen; doch voegen er dan den ernstigen wensch bij, dat de correctie in betere handen gesteld worde, en volgende bijdragen er niet zoo slordig mogen uitzien, als met deze het geval is. Wij zouden nog vrij wat plaats noodig hebben, wanneer wij van al de misstellingen en zinstorende feilen opgaven wilden doen; hoewel het eene stuk er beter dan het andere uitziet en het Ref. toeschijnt, dat alles niet door dezelfde hand is nagezien. Om iets te noemen, en dat slechts op twee bladzijden voorkomt: (bl. 143 en 144) begonnennen voor begonnen, perma voor parma, oorkaan voor orkaan e.a., doorloopende te veel om op te geven: 't Kan er soms niet mede door; en men moest, vooral in onzen tijd, zulke lompheden niet begaan en een beschaafd publiek onder de oogen brengen.


De Globe. Keur van Reisverhalen en Merkwaardigheden van vreemde Landen en Volken. Onderhoudende en belangrijke lectuur voor den beschaafden stand. IV Deelen. Te Groningen, bij A. van der Mast. 1843. Te zamen 928 bl. f 7-20.

Op dezelfde wijze als vroeger gaat dit Tijdschrift voort. De bijvoeging van korte aardrijkskundige berigten aan het slot der stukken is zeer doelmatig. Met genoegen vonden wij een paar oorspronkelijke bijdragen, als: Dusseldorp, de Neanderhölle, enz. door m.h. de graaff, en een Reisavontuur op Java van eenen ongenoemde. Wij hopen, dat het vervolg ons meer dergelijke oorspronkelijke stukjes geve. Het overige is - natuurlijk het eene meer, het andere minder, maar toch alles in zijne soort genoegzaam - belangrijk. Het meest trokken onze aandacht: Schetsen uit Siam, naar

{==415==} {>>pagina-aanduiding<<}
ruschenberger's Reise um die Welt, Dagboek eener reis in Afrika, naar davidson's Notes taken during travels in Africa, Reizen door zuidelijk Rusland, en iets over Praag en Boheme, beide door j.g. kohl. Zeer bekend, maar welligt hier alleen om het plaatje opgenomen, is de legende: het plan van den Dom te Keulen; ook meenen wij het stukje: de Heidens in Westfalen, reeds vroeger elders vertaald te hebben aangetroffen. De uitwendige netheid heeft bij de verandering van Uitgever niet verloren.





Eenige Brieven uit Morea en Athene, door Mr. J.H. Beucker Andreae, Lid van het Archaeologisch Genootschap te Athene. Te Utrecht, bij Kemink en Zoon. 1843. In kl. 8vo. VIII, 335 bl. f 3 - :

Deze Brieven leveren eene zeer aangename lectuur op voor diegenen, welke met den tegenwoordigen toestand van Griekenland nader bekend wenschen te worden. Sedert dat chateaubriand in het begin dezer eeuw die landstreek bezocht, zijn vele reizigers hem aldaar gevolgd, waaronder lamartine eene voorname plaats bekleedt; echter kunnen onze landgenooten: de Heeren van 'sgravenweert door zijn reisverhaal, het Noorden en Oosten, en beucker andreae door zijne Brieven, met onderscheiding naast hen genoemd worden.
Het laatste geschrift, in den vorm van gemeenzame brieven aan eenen vriend opgesteld, is in een' levendigen stijl ingekleed, die de verschillende gewaarwordingen krachtig en duidelijk doet uitkomen. Men verwachte hier dus geene uitvoerige beschrijving van de oorden en overblijfselen der oudheid, maar wel eene onderhoudende voorstelling der indrukken, die zij bij den bezoeker te weeg bragten, met verschillende losse en meer belangrijke opmerkingen doorweven.
De Heer beucker is met het beste en nieuwste van hetgeen er over Griekenland geschreven is, als een warm liefhebber der oudheid en der Archaeologie, bekend, en maakt van deze kennis in deze brieven een doeltreffend gebruik. Zijne opmerkingen over den maatschappelijken en zedelijken toestand van het herboren Hellas toonen, dat hij niet alleen oudheidkenner, maar tevens ook een oplettend reiziger is. Wij wenschen dit werkje, dat de Uitgevers, wat den uit-
{==416==} {>>pagina-aanduiding<<}
wendigen vorm aanbelangt, eer aandoet, vele lezers toe, en wij moedigen onze landgenooten, die in het vervolg afgelegene landstreken gaan bezoeken, aan, om ons de slotsommen hunner gewaarwordingen en opmerkingen in even aangenaam geschrevene gemeenzame brieven mede te deelen.





Het Wonderjaer (1566). Historische Tafereelen uit de XVIde Eeuw. Door Hendrik Conscience. Te Antwerpen, bij L.J. de Cort. 1843. In kl. 8vo. 206 bl. f 1-25.

De Heer conscience heeft zich, sedert eenige jaren, als een niet onverdienstelijk romanschrijver doen kennen, onder anderen door zijn' Leeuw van Vlaanderen. Ref. moet echter verklaren, dat het aangekondigde verhaal geenszins daarmede, en nog minder met zijn later aangenaam en naïf geschreven werkje, Hoe men schilder wordt, is gelijk te stellen. Het hoofdgebrek van des Heeren conscience's schrijfwijze is eene zekere gezwollene oppervlakkigheid, waardoor zijne verhalen overdreven worden, en zijne karakterschildering zwak, onjuist en soms tegenstrijdig wordt. Dit alles blijkt voornamelijk in dezen geschiedkundigen Roman, waarvan de hoofdgebeurtenis de Antwerpsche beeldstorming is, en waarvan de intrigue in drie of vier dagen afloopt. Men zoude dus dit verhaal beter de wonderdagen dan het wonderjaer kunnen noemen; den naam van historische tafereelen verdient het ten minste geenszins, omdat er niets geschiedkundigs in voorkomt, dan hetgeen op de beeldstorming, voornamelijk der Lievevrouwekerk, betrekking heeft, en al het overige eene overdrevene romantische kleur bezit, vol van de grootste onwaarschijnlijkheden en plotselinge veranderingen van de situatiën der handelende personen.
Evenwel laat zich dit boekje voor eenen gewonen romanlezer niet zonder genoegen doorbladeren; men vindt er in een kort bestek bijeen, hetgeen een' zoodanigen belang kan inboezemen. Wij moeten hem echter waarschuwen, dat, daar de gebeurtenissen uit een Roomsch-Catholiek standpunt bezien zijn, hetgeen hij trouwens spoedig merken kan, al wat de Schrijver omtrent de Geuzen en beeldstormers zegt, wier gedrag wij echter geenszins willen regtvaardigen, niet te letterlijk op te vatten is, maar te bedenken, dat zij hier met de zwartste kleuren worden afgeschilderd, zonder ge-
{==417==} {>>pagina-aanduiding<<}
noeg in aanmerking te nemen, wat hen tot zulke uitersten heeft gebragt. Wie de vroegere uitgave van dit boek inzag, zal, vooral te dezen opzigte, nog al opmerkelijke wijzigingen ontdekken.
De Heer conscience zou wèl doen, indien hij nog verder in het vak van den geschiedkundigen Roman wil werkzaam zijn, het hoofdmodel daarin, walter scott, naauwkeurig te bestuderen, niet om hem meer of min slaafsch na te volgen, maar om hierdoor de gebreken te vermijden, welke hem nog aankleven, en aan zijne Vlaamsche taal en zijnen stijl die beschaving te geven, welke aan het onderwerp past.


Gedenkboek der inhuldiging en feesttogten van zijne Majesteit Willem II, 1840-1842. Met Platen. 's Hertogenbosch, bij J.F. Demelinne. In gr. 8vo. VII, 375 en nog 36 bl. f 4 - :

Over den smaak valt niet te twisten! Dat was het gevoel, dat zich aan Rec. opdrong bij het zien van dit dikke boek. Gedenkboeken schrijven van belangrijke gebeurtenissen heeft zeker zijne aangename zijde, schoon het bijna altijd met vele moeijelijkheden gepaard gaat; maar een Gedenkboek te moeten zamenstellen van zaken, zoo eenzelvig, van zulk een geheel ondergeschikt belang, zoo gedurig herhaling van een en hetzelfde onder eenigzins andere vormen, waarlijk, er behoort moed, er behoort geduld toe, om daartoe te kunnen besluiten! Toen de Heer engelberts gerrits, terstond na de troonsbeklimming van onzen tegenwoordigen Vorst, zijn Gedenkboek der Inhuldiging in het licht gaf, liet zich de schraalheid der stof ter vulling van een wijd gedrukt boekdeel terstond gevoelen, en hij nam zijne toevlugt tot eene historische schets van vroegere gebeurtenissen. In het boek, hetwelk wij nu aankondigen, heeft de Heer wap het onnoodig geacht, tot dergelijke middelen over te gaan, en toch heeft hij een zeer lijvig boekdeel weten te vullen. Vraagt gij, wat gij hier vindt, lezer? Het is een haarklein relaas van alles, wat tot de huldiging des Konings in eenige betrekking staat. Gij vindt er uitvoerig beschreven, niet alleen wat er gebeurd is te Amsterdam, toen willem II de kroon aanvaardde en den eed op de

{==418==} {>>pagina-aanduiding<<}
Grondwet heeft afgelegd, maar ook wat er al geschied is op al de togten, waarbij de nieuwe Koning later de verschillende deelen van zijn rijk heeft bezocht. Boezemt het u belang in, te weten, of u nogmaals te herinneren, hoeveel eerebogen er hier, hoeveel er daar voor hem werden opgerigt, hoe groot de eerewacht in deze, hoe klein zij in gene stad is geweest, welke dejeuners of diners den Vorst hier en elders zijn aangeboden, welke publieke vermakelijkheden er overal hebben plaats gehad, hoe groot het legioen is van ridders, bij die gelegenheid gemaakt, enz. enz. enz. gij vindt dat alles hier met zorg en naauwkeurigheid u medegedeeld. Waarlijk, wij bewonderen het taaije geduld van den Heer wap, die zich zulk eene moeite heeft getroost, en wij wenschen van harte, dat zulk eene daad van groote zelfopoffering (van tijd, van genoegen enz.) door den Vorst, wiens hulde wordt bedoeld, op den gewenschten prijs moge worden gesteld.
Doch, schoon wij ons volstrekt niet kunnen begrijpen, hoe iemand tot het opstellen van zulk een boek lust kan gevoeld hebben, nu het er eenmaal is, zal het ligt aan velen niet onwelkom zijn, minder misschien om den tekst, dan om de platen. Men vindt hier eene gekleurde afbeelding van de verschillende eerewachten, die op de onderscheidene plaatsen zich te dezer gelegenheid hebben gevormd, en deze zal misschien tot eene herinnering aan velen der leden van deze vereenigingen niet onaangenaam zijn. Doch wacht eens! Vóór dat gij het werk u aanschaft, lid van deze of gene eerewacht! in de hoop, dat gij ook uw eigen kostuum daar zult vinden, vraag eerst aan uwen voormaligen aanvoerder, of hij wel een' brillanten ring van Z.M. heeft ontvangen. Want, het staat in het boek gedrukt, men meende alleen die korpsen te moeten afbeelden, wier aanvoerders door Zijne Majesteit met eenen vorstelijken ring zijn vereerd geworden. Hebt gij er wat tegen? 't Is immers niet meer dan billijk: als Z.M. het niet der moeite waard rekende een' ring te geven, zou Dr. wap dan de moeite nemen u te laten afbeelden. Nu, de lijst is al groot genoeg, en de grap heeft wat ringen gekost. Intusschen, die afbeeldingen zijn niet onaardig, en ook de titel met het portret des Konings is niet kwaad. Voor de liefhebbers van dergelijke dingen is het boek zeer aanbevelenswaardig. Wij voor ons staan misschien niet op de hoogte, om het groote

{==419==} {>>pagina-aanduiding<<}
belang dier intogten te kunnen doorgronden. De Uitgever heeft moeite noch kosten ontzien, en hem wenschen wij gaarne daarvoor vergoeding door een goed debiet. Eerewachten, koopt het boek tot aandenken!


Cecil, of de Lotgevallen van een Saletpronker. Uit het Engelsch. II Deelen. Nieuwediep, bij C. Bakker, Bz. 1843. In gr. 8vo. 650 bl. f 6-60.

Dit boek behoort onder diegenen, wier vertaling Rec. zou hebben afgeraden, of liever, waarvan hij slechts enkele episoden zou hebben willen mededeelen, die in de daad meesterlijk zijn. Verschillende redenen zijn er, die hem zulk een oordeel doen vellen. Vooreerst is het boek, zoo als het daar ligt, weinig geschikt voor ons publiek. Het is geheel en al Engelsch; vele brokken zijn alleen te verstaan voor hem, die met het leven in Engeland, vooral in Londen, bekend is; een aantal der aardigheden gaan verloren en zijn onbegrijpelijk voor ieder ander, en het boek heeft daardoor op menige plaats voor den Hollandschen lezer iets vervelends, wat te onverdragelijker is, omdat luim en geestigheid worden bedoeld. Deze aanmerking zou zich de oorspronkelijke schrijver, wie hij dan ook zijn moge, niet behoeven aan te trekken; hij schreef voor een Engelsch publiek, en was daarvoor volkomen verstaanbaar. Doch eene tweede en gewigtiger oorzaak, waarom ons de vertaling van dit boek smart, is de toon van verregaande ligtzinnigheid, die in hetzelve heerscht, waardoor het verre beneden de doorgaande lectuur staat, die van deze soort tot ons uit Engeland overkomt? Vindt men hier zedelooze schilderingen, wellustige tooneelen? Niets daarvan; maar het boek zelf is onzedelijk; de held is de vrucht van overspel; zijne eigene zedelijkheid staat niet hooger, dan die van de hoogedele h .. r, mevrouw zijne moeder; en over het een zoowel, als over het ander, wordt met eene ligtzinnigheid en losheid gesproken, als waren het de meest dagelijksche zaken; met dien geest stemt het dan ook volmaakt overeen, dat men byron laat optreden in het tijdperk zijner diepste morele vernedering; een tijdperk, waarover men liever den sluijer der vergetelheid moest werpen of althans niet dan met droefheid over den val van een groot Genie

{==420==} {>>pagina-aanduiding<<}
moest spreken; in dien geest is het ook volkomen, als onophoudelijk toespelingen op eerwaardige zaken, op bijbelplaatsen en geschiedenissen worden gemaakt, en het heilige alzoo, hetzij met opzet, hetzij zonder bedoeling, wordt geprofaneerd.
Als geheel beschouwd, kan dit boek onze goedkeuring niet wegdragen, en wij verbeelden ons, dat menig lezer al zeer spoedig voor de lectuur zal bezwijken. Wij betreuren het, dat ons oordeel niet gunstiger kan zijn, omdat er, ondanks het verkeerde, waarover wij spraken, ook zoo veel goeds, zoo veel gunstigs, zoo veel treffends in dit boek wordt gevonden. De meeste der afzonderlijke episoden zijn fraai. De eerste liefde van den saletpronker en de geheele geschiedenis van het meisje, dat het slagtoffer wordt zijner dwaasheid, is treffend en boeijend. Het verhaal van den dood des jeugdigen erfgenaams is roerend en meesterlijk. De geschiedenis van de jonge Heidin, die cecil in Venetië ontmoet, en ook zijne laatste liefdeshistorie boeijen den lezer. Maar van het tusschenliggende is veel, wat wij gaarne zouden gemist hebben. De lezer krijgt ook van lieverlede een walg van den onbeduidenden saletpronker, die eeuwig dezelfde blijft, met wien men eerst medelijden heeft, maar dien men later niet anders dan verachten kan. Het boek heeft ook geen slot; het is niet af, geen geheel, en laat onbevredigd. Wij zagen ons alzoo teleurgesteld, en aan de verwachting, die ook bij ons door het lezen van uittreksels vroeger was opgewekt, werd door het ensemble weinig voldaan. Aan geest en luim ontbreekt het overigens niet. Of de saletpronker wel niet eens al te vinnig wordt, laten wij onze Lezers beoordeelen uit een paar regels, die ons toch deden meesmuilen: ‘Ik beroep mij op al wie in het jaar der genade 1814 te Parijs of te Londen geweest is, of de naaste onteering na die van de letters T.F. (Travaux forcés), op de schouders van een' galeiboef gebrand, niet bestond in het dragen van een lint door zijn knoopsgat?’ (I. 317.)
De druk is vrij goed, het vignet niet best gelukt, en de teekenaar heeft vergeten, dat hij geen' saletpronker van 1843, maar van een dertigtal jaren vroeger moest teekenen.


Masinissa en Sophonisba, een Tafereel uit den tijd van den tweeden Punischen Oorlog; naar het Hoogduitsch van

{==421==} {>>pagina-aanduiding<<}
Friedrich Günther. Te Zwijndrecht, bij J. Boden. 1843. In kl. 8vo. 259 bl. f 1-50.

Te regt heeft de Vertaler van dit oorspronkelijk in het Hoogduitsch uitgegeven werkje er op gerekend, dat het bijval vinden zou hier te lande, en wij gelooven, dat zijn wensch, dat de inhoud van dit boeksken, in uren van rust, eenige oogenblikken van aangename, niet geheel onnutte verpoozing oplevere aan den lezer wel zal vervuld worden. Immers de inhoud is van dien aard, dat ieder, die belang stelt om zich het verledene in aangename tafereelen voorgesteld te zien, met steeds klimmend genot, de lotgevallen van eenen zoo edelen als dapperen veldheer als masinissa, en van eene zoo vaderlandlievende als groothartige vrouw, als sophonisba was, hier zal voorgesteld vinden in zoodanig licht, dat derzelver karakter en handelingen meest uitkomen. De Schrijver is ook zeer getrouw aan de Geschiedenis gebleven; als men titus livius, Hist. Lib. 28-30, opslaat, dan zal men vooral in het dertigste Boek de meest mogelijke bijzonderheden van het hier geleverde tafereel hervinden; slechts op één punt veroorlooft zich de Schrijver eene geringe afwijking; namelijk: bij livius wordt uitdrukkelijk gezegd, cap. 13, libr. XXX, dat sophonisba met syphax gehuwd was, en dat als gevolg van die echtvereeniging zijn afval van de Romeinen moest beschouwd worden; ook dornseiffen, Handboek der Algem. Gesch. 3de deel, bladz. 118, deelt dit gevoelen; terwijl de Schrijver daarentegen, sophonisba slechts als de verloofde van syphax voorstelt. Wij willen niet ontveinzen, dat deze onderstelling aan den Schrijver van dit tafereel geenszins behoort misduid te worden; want bij de aangenomene wijze van inkleeding der Geschiedenis heeft hij daardoor aan zijne hoofdpersonen iets nog meer belangwekkends bijgezet. Wat de voordragt zelve betreft, zij is in
levendigen stijl vervat; en de Vertaler is gelukkig genoeg geweest, om geheel in den geest des Schrijvers in te dringen, want het stroeve, zoo vaak aan vertalingen eigen, wordt hier althans niet merkbaar gevonden. Eéne zinstorende drukfeil komt voor op bladz. 48, waar vogelvangst in plaats van vogelvlugt staat. Indien wij eene keuze van fraaije schilderingen, die het groote tafereel doen uitkomen, mogten doen, dan zouden wij waar-
{==422==} {>>pagina-aanduiding<<}
lijk verlegen wezen, waartoe wij ons zouden moeten bepalen; want hetzij men het oog vestige op scipio en de offeraars, raadplegende den wil der Goden over het al of niet optrekken van het leger, hetzij wij ons laten rondleiden in den rijkszetel van syphax, hetzij wij masinissa's en sophonisba's gedragingen jegens elkander gadeslaan, hetzij wij tegenwoordig zijn in den raad der Carthagers, overal vinden wij stof van tevredenheid over de wijze, waarop de Schrijver zijn tafereel heeft gemaald van de komst van een Romeinsch leger onder scipio in Afrika, van de onderhandelingen gevoerd met masinissa, om dezen partij te doen kiezen voor of tegen de Romeinen, en van den uitslag van den krijg, waarin Carthago's ondergang beslist werd.


De stem des bloeds, of de natuurlijke Zoon. Nachtstuk uit de papieren van eenen Afgestorvene. Naar het Hoogduitsch van W.M. Nebel, door J.D. van Baalen Hoffman. II Deelen. Te Dordrecht, bij H. Lagerwey. In gr. 8vo. 412 bl. f 4-50.

Deze met eenen zeer Radcliffiaanschen titel voorziene Roman wordt met niet geringen ophef door den Vertaler aangeboden. Volgens hem is het een der beste voortbrengselen van uitheemschen oorsprong, en dat zegt waarlijk nog al iets!; een kunstrijk weefsel, dat met ontzettende waarheid de verborgenste draden van der menschen gedachten, gewaarwordingen en handelingen aan de hand geeft; waarin geen enkel onbeduidend karakter voorkomt, en allen eenen oorspronkelijken stempel dragen. Acta virum probant, voegt hij er bij. Wij zouden hem eene andere Latijnsche spreuk kunnen toevoegen: Quid dignum tanto feret hic promissor hiatu? Of het nu komt, omdat na de lezing van het voorberigt onze verwachting al te hoog was gespannen, (en daar zoo iets ligtelijk gebeurt, deed men beter zulke sterke aanprijzingen achterwege te laten) het boek is ons, ronduit gezegd, gansch niet in de hand gevallen. Op het ‘kunstrijke weefsel’, hetwelk de aanleg van den Roman, de knoop en ontwikkeling zal moeten zijn, hebben wij geene bepaalde aanmerking. Het is zoo al het gewone; variatie op het oude thema: hevige liefde, eerst gedwarsboomd, daarna bekroond, een snoode monnik, eene onverwachte ontdekking, enz. enz.

{==423==} {>>pagina-aanduiding<<}
Doch niet op het einde, maar in het midden van den Roman worden de gelieven door het huwelijk vereenigd.
De karakters dan: Philip, de krankzinnige, (niet nar, zoo als hij herhaaldelijk genoemd wordt, hetwelk geheel iets anders is) dunkt ons een der best uitgewerkte; met dat al is zijn gedrag, bij het eerste wederzien van Rosaura, zeer onnatuurlijk in iemand van een zoo opvliegend karakter; en toen was hij toch wel bij zijne zinnen. Angelika is een hoogst beminnelijk meisje; maar voor eene zoo zedige schoone is zij wel wat heel vlug met haar eerste briefje aan den schilder; de tweede maal, dat zij hem ziet, hem nog niet gesproken hebbende, en alleen bespeurende, dat hij haar oplettend, of zoo men wil verliefd, aanziet, laat zij een briefje vallen: ‘Is uwe liefde rein, dan kunt gij mij morgen vroeg om negen ure in den dom vinden. Angelika.’ Domenichino, de eigenlijke hoofdpersoon, is ons raadselachtig. Wanneer men den aanleg en titel van den Roman raadpleegt, dan schijnt het doel van den Schrijver geweest te zijn, hem al zijne rampen te doen overkomen, omdat hij een natuurlijke zoon is. Maar dit is toch waarlijk zijne schuld niet; trouwens het geheel heeft veel van de noodlot-romans, waarin de troostelooze leer op den voorgrond staat, dat niemand ontgaan kan, wat een blind lot over hem beschikt heeft, en dat men dien ten gevolge niets tot zijn geluk of ongeluk kan toebrengen. Voorts weten wij niet, welken indruk de Schrijver ons van Domenichino's karakter geven wilde; men heeft een goed gevoelen van hem, tot dat de neiging tot Mirandola, NB. in de eerste dagen van zijn huwelijk met Angelika, dien indruk geheel wegneemt. Maar ook dat heet geene verkeerde drift, neen! zijn booze Daemon; en deze hartstogt, dien men bij zijn vurig karakter dan nog misschien eenigzins zou kunnen beklagen, wordt diep verachtelijk, als hij in zijn gevangenishol niet aan zijne vrouw, maar alleen aan
Mirandola denkt. Dat uitbreken uit gevangenissen gaat hier ook zeer vlug en gemakkelijk.
De stijl is levendig, doch hier en daar verbaasd zwellend: ‘Vervolgens trad hij aan het venster, drukte het smartelijk gewonde hart tegen het vensterkozijn [toch niet onmiddellijk?] en rigtte de oogen op de millioenen en millioenen zonnen, die boven zijn hoofd tintelden en als vlammende altaarlichten flonkerden aan het oneindige uitspansel van Gods almagt en liefde. - Zielsbegeerig naar

{==424==} {>>pagina-aanduiding<<}
eene ruimere vrijheid en dorstende naar de teugen der zaligste voleinding, klapwiekte reeds zijne ziel in de bovenaardsche gewesten des onvergankelijken lichts. Een traan welde echter in zijne oogen, en die traan was vermogend genoeg van hem weder tot de aarde terug te voeren, die nu [let wel!] Domenichino's hart vol liefde aan haren oneindigen boezem geprest hield.’ D. I, bladz. 25. Dat men nu toch eens zegge, wat het is, dat de aarde het hart van Domenichino aan haren boezem, en dat wel eenen oneindigen boezem, prest. - De St. Pieterskerk te Rome heet herhaaldelijk: tempel van Zebaoth. Als men iets schrijft, moet men er ook iets bij denken; anders krijgt men holle gezegden, die klinken als ledige vaten, maar ook ledig zijn van zin. Bombario!
De vertaling draagt de blijken van den Hoogduitschen oorsprong van het boek. Disch voor tafel, leef wel, muichelmoordenaar, stilet voor dolk, enz. enz. Schoonzuster voor stiefzuster is ook geen goed Nederduitsch.
Wij zouden aan dezen Roman onregt doen, wanneer wij beweerden, dat er niets goeds in is; integendeel, wij lazen vele, die minder zijn; maar dat meesterstuk kunnen wij er waarlijk niet in vinden. Dat zal daaraan haperen, dat wij niet behooren tot de lezers, die de Vertaler aan dit boek toewenscht, ‘dezulken, die in staat zijn, den Schrijver te begrijpen, die niet slechts de daadzaken of gebeurtenissen op zich zelve willen leeren kennen, maar die ook oogmerk en gevolg verstaan en den diepen zin weten te vatten: geene alledaagsche lezers, maar de zoodanigen, welke met hun gansche gevoel lezen, en genoegzame fantasie en innerlijke kracht bezitten, om zich in den toestand te verplaatsen van de voorkomende personen.’ Wanneer ons oordeel hem misschien een weinig streng dunkt, geve hij zichzelven de schuld: zijne opvijzeling lokte het uit.





Adolf van Gelder. Door A.D. van Buren Schele. II Deelen. Te Amsterdam, bij J.G. van Arum. 1842. In gr. 8vo. 570 bl. f 5-80.

De hoofdpersoon in dit verhaal is de onnatuurlijke Hertog van Gelderland, die, schoon overigens niet ontbloot van dapperheid, krijgsbeleid en bekwaamheden, nogtans door het

{==425==} {>>pagina-aanduiding<<}
opligten en gevangen houden van zijnen vader in de geschiedenis berucht is geworden. De meeste bijzonderheden, die daartoe betrekking hebben, worden in dezen geschiedkundigen Roman vermeld. Het vatten van Hertog Arnold op het kasteel te Grave, zijne nachtelijke wegvoering naar Lobith, de poging eener vrouw, om hem te bevrijden, zijne gevangenschap en de onlusten, die daaruit ontstonden, zijne eindelijke loslating door den invloed van karel den Stoute, zwager des verfoeijelijken zoons, en adolf's eigene opsluiting te Namen, en nog meer; dit zijn geschiedkundige daadzaken, welke met verdichte personen en voorvallen aaneengeknoopt zijn. Eene eigenlijke inwikkeling, die de aandacht spant, en naar welker ontknooping de lezer verlangt, is er niet in te vinden; want dat weller dezelfde persoon is met adolf vermoedt men al zeer spoedig en komt reeds vóór de helft van het werk tot zekerheid. Het is dus meer een historisch-romantisch verhaal, waarin men te vergeefs eenheid van plan en handeling zoeken zou. Ook het historische mist die eenheid. Voor eene romantische inkleeding der geheele levensgeschiedenis van adolf bevat het boek te weinig (en dat zouden wij ook als geene verdienste aanrekenen), voor eene zoodanige behandeling van Hertog arnold's gevangenneming en loslating daarentegen te veel; en toch, zullen dergelijke schriften voldoen, dan behoort eenheid van daad het geheel te beheerschen, waarvan de in dit opzigt nog onovertroffen en der studie van ieder, die zich op dit vak van letterkunde toelegt, overwaardige historische Romans van walter scott ten voorbeelde verstrekken.
Dit is dan ook de hoofdbedenking, die wij hebben op den aanleg van dit werk. Doch dit zal velen nog minder hinderen, dan de, ook van vroegeren arbeid des Heeren van buren schele opgemerkte, moderne tint, die over het geheel en over vele uitdrukkingen ligt. Wanneer het tooneel is in de eerste helft der vijftiende eeuw, kan men eenen glimlach niet onderdrukken, als men leest van een logement te Hulhuizen (I. 44), van eene sopha (I. 48), ottomane (I. 296), hôtel (I. 216) enz.; als men eenen Ridder uit dien tijd kennis vindt toegeschreven aan den Romeinschen brutus (I. 270), of eenen wapensmid hoort zeggen, dat zijne vrouw ‘huilde, alsof hij eene Oostindische reis ging doen’ (II. 85). Dergelijke uitdrukkingen te vermijden, moest ook behooren tot de opmerkzaamheid van eenen schrijver, die ‘de geschiedenis

{==426==} {>>pagina-aanduiding<<}
[en dat zegt toch wel niet enkel voorvallen en uitkomsten] getrouw tracht te bewaren.’ Ook gezegden, als: de hoornen van het altaar vatten (I. 119), hetgeen alleen van het altaar der Israëliten kon gezegd worden, zijn niet onberispelijk; en de woorden gedoogzaamheid, voor geduld (I. 154), ontheetbrieven (II. 173) enz. verraden het gemis aan eene beschavende hand.
De stijl is anders vloeijend genoeg; alleen moeten wij den Schrijver waarschuwen tegen het gebruik van den aan onze taal vreemden ablativus absolutus, b.v.: ‘Aldus over de door hen gewenschte in vrijheid stelling van den Hertog, en over de staatkundige gesteldheid van het Land sprekende, snelde de tijd ongemerkt voorbij.’ (II. 52).





De vinger Gods, een oorspronkelijke Roman, door J. de Vries. Te Leiden, bij C.C. van der Hoek. 1843. In gr. 8vo. 283 bl. f 2-90.

Oorspronkelijk wil in dezen zeggen: niet vertaald, want hetgeen men er eigenlijk door zou moeten verstaan, eigen vinding, schepping van eigen vernuft, zal men hier te vergeefs zoeken. Een Baron geraakt, door de gastvrijheid van eenen dorpspredikant in diens pastorij, verliefd op de dochter des huizes - ontvoering tot een geheim huwelijk - een doortrapte ambtman, die een begeerlijk oog op de bekoorlijke maagd heeft geworpen - een gewetenlooze knecht - ontmoeting van de Predikantsdochter met het voorwerp der vroegere liefde van den Baron, het voorwerp van diens verleiding - een studerende broeder - eene groote geldsom onder bewaring van den Predikant, en dergelijke toestel van een onbeduidend romannetje meer. De afloop der geschiedenis is zeker anders, dan men verwachten zou; doch een geoefend romanlezer merkt spoedig, waar het heen zal. In een verloren uurtje laat zich zoo iets nog al met eenig genoegen lezen, en wij gelooven, met den Schrijver, niet, dat men er iets schadelijks of onzedelijks in zal vinden. Doch dit is al eene zeer negative verdienste. Was het oogmerk van den Heer de vries, ‘hoe de Alleenwijze zich vaak van rampen bedient, om ons geloof in Hem te versterken, en ons Zijne almagt te doen erkennen’, men neme het ons niet kwalijk, maar altijd vinden wij er iets profaans in, zoo te

{==427==} {>>pagina-aanduiding<<}
spreken over voorvallen, die denkelijk nooit gebeurd zijn of gebeuren zullen, maar die een Schrijver zoo verzint en aaneenpast, als hij zulks goedvindt. De Goddelijke Voorzienigheid is op te merken in gebeurtenissen, die werkelijk hebben plaats gehad; niet in zoodanige, die men verdicht en laat uitkomen gelijk men verkiest.


De Vogelkooper van Imst. (Tirol voor honderd jaren). Volksroman, door C. Spindler. III Deelen. Te Deventer, bij A. ter Gunne. In gr. 8vo. 946 bl. f 9-80.

Van den begaafden spindler hadden wij sedert geruimen tijd geenen uitvoerigen roman ontvangen. Des te welkomer was ons de onderhavige; want de waarde der geestvruchten van dezen Schrijver staat doorgaans in omgekeerde evenredigheid tot derzelver kortheid. Wij hebben dan ook dezen Vogelkooper met uitstekend genoegen gelezen. Het plan der geschiedenis op zich zelve is minder ingewikkeld, dan van sommige andere romans van spindler, doch wordt het, even als gene, door de veelheid van personen, die hij ten tooneele voert. Deze zijn nu wel alle goed gemotiveerd, en er is geen, die niet het zijne toebrengt tot de ontwikkeling der geschiedenis; maar bij eenen eenigzins veranderden aanleg konden toch sommige gemist worden. De hoofdpersoon is seraphin; op hem loopen ook de meeste gebeurtenissen uit, en de episoden blijven vrij van de fout der meeste romanschrijvers, bij wie vele derzelve niets tot de hoofdzaak afdoen. Deze seraphin is een model van goedwilligheid, eerlijkheid en moed, welke laatste bij zijne reis naar het gebergte uit het huis van den Grödener, na zijn gesprek met christine, wel wat roekeloos is. Nevens hem is een der beste, ook der meest uitgewerkte karakters oswald, ligtzinnig in den hoogsten graad, maar goedhartig, getrouw in zijne vriendschap; tegen hen over staat de afschuwelijke coloman, en de wel minder slechte, maar toch ondeugende peter, wiens uiterlijke gelijkheid aan zijnen neef tot meer dan eene verwarring aanleiding geeft. De afloop der geschiedenis is anders, dan men die, niet in den aanvang, maar bij de voortgaande ontwikkeling verwacht zou hebben. Inzonderheid hadden wij ons voorgesteld, dat seraphin toch niet de zoon van lenhard zou geweest zijn.

{==428==} {>>pagina-aanduiding<<}

Dat het verhaal getrouw is in het tijdelijke en plaatselijke, kunnen wij minder beoordeelen; echter zal het niemand anders verwachten van onzen geoefenden Schrijver, die, naar wij in een Duitsch Tijdschrift meenen gelezen te hebben, dezen roman op de plaats zelve heeft geschreven, immers ontworpen. Alleen de Gouverneur-Generaal NB. van Nederlandsch West-Indië, abraham van nieuwenvlijt, eigenlijk een Italiaan - maar in hetgeen Holland betreft, zondigen de Duitschers wel eens meer tegen de waarschijnlijkheid - en de kostbare robijn, dien eene Amsterdamsche Juffer aan den Vogelkooper schenkt voor het brengen van een briefje van haren beminde, laat zich ook daar vertellen, waar men gaarne met den rijkdom der Nederlanders spot.
Voorts ontbreekt het niet aan fraaije beschrijvingen; de afgezaagde van schoone morgens en avonden vindt men niet, maar meest trokken onze aandacht die van het zwervend leven der Tiroler vogelhandelaars, van het leven in bergachtige landen, en van de vaderlandsliefde der Tirolers. Wij willen eene kleine proeve mededeelen: ‘Niet een zou ruilen met den armen zoon van het gebergte, die zijn brood slechts karig verdient, die zijne (wiens) hut aan den rotswand kleeft, gelijk de zwaluw haar nest aan den kerktoren, die op de Alp schier verwildert, die aan alle elementen te gelijk het hoofd moet bieden, die acht maanden winter heeft, en de andere vier maanden koude. Hij is zeker arm, zeker onwetender en ruwer; doch wat hem, den in het afgelegen dal tusschen ijs en sneeuw en bergstroomen begravene, in kennis en beschaving ontbreekt, wordt hem vergoed door dat rustige zelfvertrouwen, 't welk iedereen ten deel wordt, die met gezonde zinnen de behoefte niet acht en tegen elk gevaar gewapend is. De onversaagde moed, de dagelijks rustig ingespannen kracht, het gezond verstand van den bergbewoner zijn rijkdommen, welke tegen alle klinkende schatten opwegen. Hij leeft van ontberingen, en smaakt er zelfs genoegen in; omgeven van dreigende stormen, steile rotspunten en verschrikkingen van allerlei aard, speelt hij met het gevaar, als met eene slang. Het steilste pad doet zijn helder hoofd niet duizelen; bij dag en nacht, in sneeuwjagt en zonnegloed, is hij elk uur bereid om, zoover men wil, te gaan. De duisternis is zoowel als de zon zijne vriendin, hij klautert waar het wild zich naauwelijks durft wagen; bosch of hooimijt, beerenhol of her-
{==429==} {>>pagina-aanduiding<<}
dershut, zijn hem een even geliefd nachtverblijf; een handvol gras of een rotsblok tot hoofdkussen ontbreekt hem nergens, en eer hij zich neder legt, - noch den dief, noch den losch vreezende, noch den sneeuwval, noch den woudstroom, die langs zijn bed heenspoelt, -
spreekt hij zijn avondgebed uit, en jubelt, nog eer hij zijne oogen sluit, om berg en dal den eenzamen slaper aan te kondigen. Wie over de krakende gletschers met vasten voet heenstapt, wie uit de holen van het rotsgebergte eene verdoolde geit ophaalt, zonder een mistred te doen of het geduld te verliezen, wie zijn eigen timmerman en metselaar, schrijnwerker en smid is, wie het niet acht, dat zijne hut maanden achtereen onder de sneeuw bedolven ligt, wie, trots regen, storm of wintervlagen, zich elken zondag met levensgevaar naar de kerk begeeft, en den medelijdenden vreemdeling, die reeds bij het hooren van deze verschrikkingen ijst, glimlagchend kan antwoorden: “Het is eenmaal niet anders, en dat hindert ons niet!” die is gewapend tegen alle moeijelijkheden des levens.’
Aan geestige invallen, waarin spindler altijd rijk is, ontbreekt het ook hier niet; de volgende vergelijking is echter ongepast en bovendien onjuist, want de vogelhandelaar was toornig, en bij herodes was het achterdocht: ‘Koning herodes moet verschrikkelijk toornig geweest zijn, toen hij zijn bevel tot den kindermoord onderteekende; doch zijn toorn komt in geene vergelijking bij de ontzettende woede, waarvan de Heer fammerle bezield was.’ (D. II, bladz. 279).
Enkele kleine misstellingen, gelijk D. I, bladz. 50, ‘vroeg seraphin lagchende’, waar men oswald moet lezen, en D. II, bladz. 77, waar in plaats van martina staat: ‘marianne is ongeschikt voor het klooster’, en alzoo de moeder in plaats der dochter genoemd wordt, gelijk ook verwondering voor verwonding (D. III, bladz. 102), wijten wij den Vertaler niet, die zijne taak zeer goed heeft verrigt. De uitvoering wordt nog al eens door eene drukfout ontsierd.
Wij bevelen dezen roman van eenen gunstig bekenden Schrijver zeer aan.


De Kamerheer aan het Hof van Christiaan VII. Door C. Bernhard. II Deelen. Te Haarlem, bij de Erven F. Bohn. 1842. In gr. 8vo. 284, 332 bl. f 5-90.


{==430==} {>>pagina-aanduiding<<}

Nog niet lang geleden kwam deze waarlijk fraaije roman Rec. eerst ter beoordeeling in handen, en hij haast zich, om vooral leesgezelschappen, die, door den hun ligt weinig bekenden naam teruggehouden, het boek hebben weggezonden, op deze onderhoudende lectuur opmerkzaam te maken. Zoo het schijnt, is de naam bernhard slechts een pseudonym, maar in Denemarken zelf staan de verhalen, onder dezen verdichten naam uitgegeven, in hooge achting. Opmerkelijk is het, hoe het Noorden in de laatste jaren belangrijke bijdragen heeft geleverd tot de literatuur van smaak; niet minder opmerkelijk is het, na te gaan, hoe velen der Noordsche schrijvers zich gunstig onderscheiden van den verkeerden geest, die elders in dergelijke lectuur maar al te zeer heerschende is. Verhalen van gruwelen en ijselijkheden zijn aan de orde van den dag; zich in de poelen van ongeregtigheid en afschuwelijkheid rond te wentelen, is voor de geprezene schrijvers mode, en tooneelen van de diepste verdorvenheid te schilderen, heet fraai, getrouwheid aan de natuur, hooge bekwaamheid. Men mag toezien, waarop die gemeenzaamheid met de misdaad bij het groote publiek zal uitloopen! Wie behagen schept in zulke tafereelen, legge gerust dezen Kamerheer ter zijde; hij zal daarin geene voldoening voor zijnen bedorven smaak vinden. Maar wie genoegen vindt in eene levendige, getrouwe schildering van het huiselijke en het hofleven in Denemarken onder de regering van den zwakken christiaan VII en het alvermogende bestuur van struensee, dien durven wij eene aangename lectuur beloven. Men heeft in Denemarken zelf gezegd, dat de Schrijver, die zich onder den naam van bernhard schuil houdt, en de auteur van Eine Alltaggeschichte de beide mannen zijn, die den vreemdeling het beste denkbeeld van het Deensche leven en zijn kunnen geven, en wat
bernhard aangaat, levert deze roman daarvan een sprekend bewijs. Rec. kent zijn Tableaux de genre, bij denzelfden Uitgever in het licht verschenen, niet, maar heeft het nu aangekondigde boek met groot genoegen gelezen. Reeds het eerste hoofdstuk, waar de lezer met den Kamerheer op zijnen ouden dag kennis maakt, stelt den man in zijn geheele doen en zijn levendig voor oogen, en herinnert in menig opzigt ons de bevallige teekening van de oude jufvrouw stauffacher in de inleiding van van lenlep's Ferdinand Huyck. Hier wordt de kamerheer zelf de hoofdpersoon des verhaals, en volgen wij hem met genoegen op de tooneelen, waarin hij in zijne jonge jaren eene rol heeft gespeeld, zoowel dan, als hij aan het huis van den eenvoudigen goudsmid calais en de beminnelijke lisette komt, als wanneer hij in het adellijke slot of aan het koninklijke hof verkeert. Ook de geschiedkundige personen, welke hier worden opgevoerd, zijn goed geteekend: de ellendige christiaan VII; de beminnelijke maar ongelukkige

{==431==} {>>pagina-aanduiding<<}
Koningin karolina mathilda met haren fieren geest, die den dwang der etiquette afwerpt en zich ook daardoor aan laster en kabaal blootstelt; struensee, de alvermogende Minister, bij het minste gevaar kleinmoedig en verlegen, enz. De val van struensee en der Koningin is als de ontknooping van het hier geleverde drama.
Voor de gewone klasse van lezers had welligt het geschiedkundige gedeelte wel eenige meerdere ontwikkeling vereischt, omdat veel hier als bekend wordt voorondersteld, dat toch aan menigeen niet zoo bekend zal wezen. Wij willen dit den oorspronkelijken Schrijver echter geenszins als eene fout toerekenen. De geschiedkundige bijzonderheden van het tijdvak, door hem behandeld, zijn in zijn vaderland algemeen bekend, en, voor Deenen schrijvende, had hij geene opzettelijke ontwikkeling daarvan noodig. Blijkbaar is in het geheele boek eene groote vooringenomenheid met de ongelukkige Koningin; er wordt ook met geen woord gewag gemaakt van eene ongeoorloofde betrekking tusschen haar en struensee, die, zoo zij al hebbe bestaan, groote verontschuldiging vond in het ellendige huwelijk met eenen christiaan VII. Doch moeijelijk is het te beslissen, of er werkelijk eene misdadige verkeering tusschen beide hebbe plaats gehad. Struensee, zegt zeker schrijver, beminde het leven boven alles, en hij bekende eene misdaad, die hij niet gepleegd had, en die hem ook niet bewezen kon worden.
Doch wij mogen ons hier met dit onderzoek niet verder inlaten, en eindigen onze aanprijzende aankondiging met op te merken, dat dit boek goed vertaald is, en zich ook van dien kant met genoegen laat lezen.





De deugdzame Meisjes, of God leidt de zijnen op veilige wegen. Vier verhalen. Te Deventer, bij A.J. van den Sigtenhorst. (Zonder jaartal.) In kl. 8vo. f : - 90.


Een verloren Zoon. Godsdienstig Verhaal voor alle jonge lieden. Te 's Gravenhage, bij K. Fuhri. 1842. In kl. 8vo. f : - 60.


Francijntje de Boer, Gedichtjes voor Kinderen. Derde Druk. Te Amsterdam, bij G.J.A. Beijerinck. In kl. 8vo. f 1-10.

No. 1 bevat vier verhalen: I. Rosamunde, of het geredde kind. II. Blanka en Celestina, of deugd en ligtzinnigheid. III. De Nachtwaker en zijne Dochter. IV. Adèle von Saint Martin, of de deugd blijft nooit onbeloond. Ze zijn van Duitschen bodem op onzen grond overgebragt. Wij willen niet beslissen, in hoever, bij den voorraad van nuttige werk-
{==432==} {>>pagina-aanduiding<<}
jes voor de jeugd, er behoefte was aan de vertaling dezer verhalen. Ze zien nu eenmaal het licht, en zijn trouwens van dien aard, dat zij zich niet geheel zonder genoegen en nut laten lezen. Het eerste verhaal is wel ridderlijk, daardoor welligt niet minder akelig, en het jeugdige meisje (dadelijk voor kinderen is het boekje niet geschikt) zal bij de lezing wel eens huiveren. Het lot der daarin voorkomende Rosamunde is al vrij zonderling, vooral wat het behoud van haar leven betreft. Dit geheele verhaal mist, naar onze gedachten, een' natuurlijken en geleidelijken gang. Alle omstandigheden loopen hier zeer toevallig zamen, om zulk eene uitkomst op te leveren. Het IIde en IVde verhaal beviel ons het beste. Het karakter van Blanka tegen over dat van Celestina in het IIde is belangwekkend en vol leering voor ieder jeugdig meisje, dat in hare jeugd de opvoeding, die het ontvangt, waardeert en daarmede nut en voordeel doet: men weet nooit, waar en hoe aangeleerde kundigheden of met zorg ontwikkelde talenten nog dienen kunnen tot middel van bestaan en levensonderhoud. Hier vindt men eene proeve. - De plaatjes zijn middelmatig. Het werkje, waaruit deze verhalen genomen zijn, heeft in Duitschland reeds vier uitgaven gehad; valt dat lot aan deze verhalen, in ons land, al niet te beurt, ze zullen, hoezeer wij ze minder fantastisch en romantisch wenschten, toch de waarheid staven, dat God de zijnen leidt op veilige wegen.
No. 2. Dit godsdienstig-ernstige verhaal is der lezing overwaardig. George, de verloren zoon, van welken hier gesproken wordt, kan het den jongeling met levendige trekken leeren, hoe zeer keuze van lectuur en gezelschap de eerste zaden van bederf in het hart uitstrooijen en de allerschadelijkste, voor een geheel leven verwoestende, gevolgen ontwikkelen kunnen; terwijl de getrouwe vermaner in ons binnenste, hoe ook tot zwijgen gebragt, ook hier toont zijne regten te doen gelden, en leert, dat het geweten nimmer zwijgt, al ruischen ook de toonen der zinnelijkheid en van den wellust den jongeling verdoovend en bedwelmend in de ooren. De les van de moeder moge in de hoofdzaak door vele huismoeders aan de kinderen worden voorgehouden, en, God geve! door vele kinderen worden opgevolgd; of, is hun lot zoo ongelukkig als dat van George, ze mogen dan ook zoo terugkeeren, als hij deed, daar hij den dwalenden jongeling een toonbeeld is van hetgeen opregt berouw en de kracht van de Godsdienst vermogen. Het boekje kome in veler handen!
No. 3. Gedichtjes van f. de boer, en daarvan een derde vermeerderde en verbeterde Druk, behoeven geene vernieuwde aanbeveling.







{==433==} {>>pagina-aanduiding<<}

Boekbeschouwing.

Nederlandsch Archief voor Kerkelijke Geschiedenis. Door N.C. Kist en H.J. Roijaards, Hoogleeraren te Leiden en Utrecht. Te Leiden, bij S. en J. Luchtmans. Iste en IIde Deel.

(Vervolg van bl. 358.)
Onder de rubriek Geschiedenis der Christelijke leer treffen wij hier, behalve de reeds vermelde, Nederlandsche oorsprong der Zwingliaansche Avondmaalsleer, door Prof. kist; een opstel van Prof. roijaards, de leer der Quaterniteit in de Christelijke kerk, bl. 263-295. Het geeft intusschen niet, wat men volgens het opschrift onder deze rubriek zou verwachten; want eigenlijke Quaternitarissen kent de Christelijke Kerkgeschiedenis niet. Men gaf wel eens aan voorstanders der Triniteit dezen naam, doch zij weerden dien steeds af. Maar ook al de beschuldigingen van dezen aard, door de geschiedenis vermeld, zijn hier niet volledig ontwikkeld. Een brief van wijlen p. chevallier aan wijlen h.a. schultens, den Hoogleeraar ter hand gesteld door den Heer c.j. wenckebach, gaf Z.H.G. aanleiding tot zijne aanmerkingen ten deze. Hij deelt eerst dien brief mede, daarna eene geschiedenis van het Trisagion, een oud kerkgezang, en vervolgens vooral een verhaal van den oorsprong en den loop der Hongaarsche twisten op dit punt. Vermits intusschen de Hoogleeraar bij het laatste gedeelte bijna uitsluitend gebruik heeft gemaakt van de Historia Ecclesiae Reformatae in Hungariâ et Transylvaniâ a fr. ad. lampe, Traj. ad R. 1728 edita, hebben wij hier weinig geheel onbekends aangetroffen.
Met meer belangstelling zullen de beide verder onder deze rubriek voorkomende opstellen worden ingezien. De titels zijn reeds een waarborg hiervoor. Het eerste, van de

{==434==} {>>pagina-aanduiding<<}
hand des Hoogleeraars p. hofstede de groot, heeft ten opschrift: Beschouwing van den gang, dien de Christetelijke Godgeleerdheid in het algemeen dusverre in Nederland heeft gehouden, bl. 121-190; het andere is getiteld: Brieven aan Prof. p. hofstede de groot, over den gang der Christelijke Godgeleerdheid in Nederland, door Prof. h.j. roijaards, bl. 329-382.
De groot wenscht aan de Nederlandsche Christenheid te doen zien, van waar de denkbeelden, die in haar midden heerschen, hunnen oorsprong hebben, hoe deze denkbeelden dooreen zijn gewerkt, en waarom juist op deze wijze; en hij wil dit niet alleen ten einde eene bijdrage te leveren, om het godgeleerd gebouw, waarin wij leven, te beter te beoordeelen, maar ook om deze en die aanwijzing te kunnen geven, hoe het hier onveranderd moet blijven, ginds eenige verbetering noodig heeft. - Het Christendom werd in ons vaderland van buiten ingevoerd, en bij die invoering stonden twee beginselen op den voorgrond: aanbeveling van den Bijbel en onderrigt in de landstaal. Geert groote, de stichter van de Broeders des Gemeenen levens, voegde er een derde bij, practikale zorg voor het volk. Hierdoor onderscheidde zich de Nederlandsche opvatting van het Christendom van die in andere landen. Zij wilden door hulp der wetenschap bij het volk de vroomheid bevorderen. Bij geert groote was deze geestrigting nog niet zeer wetenschappelijk; maar uit zijne broederschap kwamen de voortreffelijkste godgeleerden voort; een thomas van kempen, dien men voor den grootsten der Mystieken houdt, uitmuntende door vroomheid; een wessel gansvoort, het licht der wereld bijgenaamd, schitterende door wetenschap; een erasmus, die, door geleerdheid en vroomheid beide beroemd geworden, het Christelijk volksonderwijs tot vroeger ongekende hoogte opvoerde. Zoo ging het tot in het midden der 16de eeuw. Toen zijn er andere elementen bij gekomen uit Duitschland en Zwitserland, en hebben alras in Nederland de heerschappij verkregen. Wat er ontstaan zou zijn zoo dit niet hadde plaats gehad,

{==435==} {>>pagina-aanduiding<<}
kunnen wij zien in het Jansenisme. Trouwens cornelius jansen, van wien het zijn' naam heeft, was niet alleen Nederlander van geboorte, maar werd daarenboven gevormd aan de Universiteit te Leuven, in 1426 gesticht, waar de Godgeleerde Faculteit eene aanhangster was geworden van de innige, gemoedelijke, Augustiniaansche wijze van het Christendom op te vatten, en de echt Nederlandsche geest door den geleerden en vromen erasmus werd versterkt en verhelderd. Jacobus jansonius, een Amsterdammer, desgelijks geprezen wegens vroomheid en geleerdheid, en bekend door zijne overeenstemming met michaël bajus, hield dergelijken geest ook nog op het einde der 16de eeuw als Hoogleeraar in de Godgeleerdheid te Leuven levendig. Deze was de leermeester van den beroemden Leerdammer cornelius jansen, die verhelderd, bevestigd, in zamenhang gebragt, en vooral mannelijk en krachtig uitgesproken heeft, 't geen in Leuven sints lang heerschend was. Jansenius gaat uit van de genade Gods, geheel in den zin van augustinus, maar hij onderscheidt zich van luther en calvijn, die dit ook doen, in tweederlei opzigt. Bij hen toch was de genade Gods meest eene zondenvergevende gunst; bij de Jansenisten meer eene het hart wederbarende en heiligende kracht Gods. En de Hervormers stichteden eene nieuwe Kerkgemeenschap, terwijl de Jansenisten in de kerk bleven. Zij drukten dus den Nederlandschen geest volkomen uit; want de Nederlanders waren bang om de kerk te verlaten, en ware in Duitschland en Zwitserland geene zoo krachtige omwenteling in de kerk gekomen, dat men den schok daarvan ook in Nederland
gevoelde, wij zouden hier wel eene over het geheel Jansenistische kerk erlangd hebben. Doch geheel iets anders heeft plaats gehad. Wat luther te Wittenberg en calvijn te Geneve zochten, heeft zich ook in Nederland ontmoet, bestreden en zoeken te vernietigen. En het was vooral op de Dordsche Synode, dat vreemde beginselen over de nationale, uit 's volks karakter ontsprongene hebben gezegevierd. Het Bijbelsch practische, 't welk zich reeds zoo krachtvol had ontwik-
{==436==} {>>pagina-aanduiding<<}
keld, liet men varen, om er van luther en calvijn een tweederlei speculatief-juridisch voor op te nemen. Van waar dit kwam? - Wij hadden nog geene Hoogescholen. Zij werden eerst later opgerigt. De Nederlanders ontvingen dus hunne vorming op vreemden bodem, en namen ook met hunne formulieren van eenigheid gewrochten over van vreemden oorsprong, in allen opzigte waarlijk niet met elkander overeenstemmende; evenwel toch nog meer verschillende van de Liturgische Formulieren, die wij ook wel niet uit de eerste hand hebben, maar waarin toch nog de meeste sporen van den oud-Nederlandschen geest zijn. Hierop treedt de Hoogleeraar in een meer uitvoerig onderzoek naar het onderscheid en de tegenstrijdigheid in de godgeleerde en dogmatische zienswijze van deze stukken, zonder evenwel de overeenkomst die er ook bestaat in het minst te ontkennen, maar deze als bekend vooronderstellende. Hij toont aan, dat zij verschillen in standpunt; in hetgeen zij beschouwen als kenbron der Christelijke waarheid; in de leer over God, - over 's menschen zonde, - over jezus, - van het geloof, - der heiligmaking, - van den Doop, - van het Avondmaal; eindelijk zij
verschillen geheel in geest en bedoeling. Evenwel de Dordsche Synode gevoelde weinig van al dezen strijd. Zij wilde de Formulieren hebben aangenomen, alsof geest en strekking bij alle dezelfde was. De groote menigte nam dit ook te goeder trouw aan en hield het er voor, dat door de Dordsche kerkvergadering de regtzinnige leer voor eeuwig was bepaald en gewaarborgd. Velen evenwel in de Natie dachten anders. Er waren Roomschgezinden en Jansenisten; er waren Lutherschen, Doopsgezinden en Remonstranten. En niet alleen dit, maar ook in de heerschende kerk zelve bleef men niet bij de vastgestelde orthodoxie. Weldra begon het een en ander oud-Nederlandsche beginsel, 't welk wel uiterlijk in de kerk verdrongen, maar niet uit de harten der Nederlanders uitgeroeid had kunnen worden, zich te openbaren en te laten gelden. Het eerste, 't welk zich krachtig liet zien, was het Mystische, in teellinck, lodensteyn,

{==437==} {>>pagina-aanduiding<<}
koelman; een weinig later openbaarde zich het Bijbelsche, in coccejus, vitringa, lampe. Zoo ging het eene eeuw lang. In het tweede gedeelte der 18de eeuw werd alles eerst langzaam ondermijnd en ten slotte op eens omvergeworpen, in 1795. Sedert is de Christelijke Godgeleerdheid bij ons of in een' zeer ongunstigen toestand; of in een' zeer gunstigen, als men namelijk let, niet op hetgeen zij is, maar op hetgeen zij worden kan, als wij niet meenen te kunnen rusten op hetgeen wij deden en bezaten, maar onze krachten inspannen ter verdere ontwikkeling van de echt Nederlandsche opvatting van het Christendom, als de voor onze natie meest geschikte.
Prof. de groot had, bl. 126, verzekerd, dat men hem eene groote dienst zou bewijzen door hem, waar hij feilen mogt, zulks aan te toonen, daar hij niets dan waarheid en de geheele waarheid zocht. Prof. roijaards heeft dien ten gevolge dan ook terstond de pen opgevat, en zijnen ambtgenoot een drietal brieven geschreven, dat hier, bl. 329 verv., voorkomt. Uit eene aanteekening in het Tijdschrift Waarheid in Liefde hebben wij intusschen gezien, dat die briefvorm slechts vorm is geweest, en dat Prof. de groot ze eerst ontvangen heeft, toen het 2de Deel van het Archief hem bezorgd werd. Dit vinden wij noch lief noch beleefd, en Ref. merkt het hier op, vermits het anderen gegaan kan zijn zoo als hem, die door het woord Brieven in het denkbeeld was geraakt, dat Prof. roijaards zijnen ambtgenoot zijne bedenkingen had medegedeeld, en ze nu ook, zoo al niet op diens verzoek, dan toch met diens voorkennis publiek maakte. Dit is dan nu het geval niet geweest, en dit moet weêr noodwendig eenigen invloed uitoefenen bij de beoordeeling van het geschrevene.
De Heer roijaards merkt in den eersten brief tegen de groot aan, dat, ja, de door hem geschetste geestrigting der Broeders des Gemeenen levens in Nederland bestond, maar dat zij niet de eenige was, en dus niet zoo uitsluitend de Nederlandsche kan genoemd worden. Ons volk, zegt hij, bestond uit veelsoortige bestanddeelen.

{==438==} {>>pagina-aanduiding<<}
Stammen van verschillenden oorsprong hadden zich hier gevestigd, en uit die nationale verscheidenheid zijn de verschillende geestesrigtingen in onze vaderlandsche kerk te verklaren. Dikwerf ontvingen zij voedsel van buiten, vooral uit Frankrijk of Duitschland; maar haren eigenen grondslag hadden zij in het volk zelf. Te allen tijde was dus de rigting der vaderlandsche godgeleerdheid veelzijdig, en het is gevaarlijk, uit zoodanige voortreffelijke mannen, die wel eene bepaalde rigting van den geest in de godgeleerdheid aangaven, die de kiemen daarvan in zich besloten hielden, en die haar begonnen uit te spreken, maar in wie wij nog slechts de schemering van een' aanstaanden dag ontwaren, een besluit te trekken, waarnaar de geheele toekomst beoordeeld wordt. Eindelijk veel van hetgeen door de groot is voorgesteld als aan die groote Nederlandsche godgeleerden eigen, werd desgelijks elders gevonden. Er behoort dieper onderzoek toe om te bepalen, welke eigenlijk Nederlandsche, welke vreemde karaktertrekken waren, en welken invloed het buitenland ook heeft uitgeoefend op groete, wessel, erasmus enz. - Ref. stemt den Hoogleeraar de meeste dezer punten toe. Ook hij houdt het er voor, dat Prof. de groot door ingenomenheid met de Broeders des Gemeenen levens eenzijdig is geworden, en dat er in Nederland zoo wel als elders verschillende geestrigtingen waren; maar dat verschil te willen afleiden uit het verschil van herkomst of volksstam is waarlijk niet minder eenzijdig. ‘Stammen van verschillenden oorsprong, zoo wel uit noordelijk als uit zuidelijk Europa’ (dus Germaansche en Keltische) ‘hadden zich hier
gevestigd,’ zegt roijaards, en ‘in de verschillende gedeelten des vaderlands lieten zij van die herkomst sporen achter.’ Maar zij zijn toch ook door duizendvoudige vermenging van alle zijden en in alle rigtingen zaamgesmolten. Hangt het nu van de meerdere of mindere mate Keltisch of Germaansch bloed af, of wij Ultramontaansch, Katholiek, Jansenistisch, Doopsgezind, Hersteld of Evangelisch Luthersch, Gereformeerd, Hervormd of Remonstrantsch zullen denken? en kan men dien

{==439==} {>>pagina-aanduiding<<}
ten gevolge veiliglijk de herkomst van het gros der ingezetenen opmaken uit de meerderheid voor de eene of andere belijdenis? - Prof. roijaards zal dit niet beweren; hij is dus even zoo eenzijdig geworden als zijn ambtgenoot de groot; ofschoon er bij zijn gevoelen eene groote en te dikwerf voorbijgeziene waarheid ten grondslage is gelegd geworden. Ook hier acht Ref. derhalve een dieper onderzoek hoog noodig, want het te universele van roijaards heeft, zijns inziens, evenzeer wijziging noodig, als het te partiële van de groot.
Roijaards stemt, bl. 346, aan de groot toe, dat, gedurende de Hervormingseeuw, velerlei invloed moet worden toegekend aan buitenlandsche godgeleerden; doch hij voegt er bij: maar alleen dan, wanneer zij weerklank vonden in het volk zelf en in deszelfs aanleg. Nu, zoodanige weerklank zal wel altijd en overal onmisbaar zijn, wil men invloed verwachten. Maar was Brabandsche, Vlaamsche en Waalsche invloed in de XVIde eeuw niet ook een Nederlandsche invloed? Klein wordt het getal der eigenlijke Nederlandsche Hervormden, wanneer men er ook nog dezen van aftrekt; wanneer wij daarentegen aan dezen de hun toekomende plaatsen toekennen, hoe veel verschil in zienswijze treffen wij dan niet weêr aan onder de Nederlanders zelve! Abraham van der mijlen van Dordrecht en hermannus faukel van Brugge studeerden beide tusschen 1578 en 1584 onder johannes kimedontius, een' Kampenaar, destijds Hoogleeraar in de godgeleerdheid te Gent, later te Heidelberg, waar hij in 1596 stierf. De eerste werd in 1619 veroordeeld door de Synode, waarbij faukel Vicepresident was. Vanwaar dit verschil bij beide Nederlanders door eenen Nederlander gevormd? Het voorbeeld pleit noch voor de meening van roijaards noch voor die van de groot. Ook is het niet ten volle waarheid hetgeen de laatste zegt van de bangheid der Nederlanders, om zich van Rome af te scheiden. Het moge gelden van erasmus, jansenius enz., het zal toch bij hen wel meest een gevolg zijn geweest van het individueel temperament; want de Zeeuw

{==440==} {>>pagina-aanduiding<<}
orntzenius, de Vlaming datheen, de Overijsselaar moded, de Brabander van til, ook leeraren van naam in het midden der 16de eeuw, met eene schare anderen, die almede den geestelijken stand omhelsd hadden, waren voor die scheiding niet alleen niet bang, maar wekten er anderen toe op. De eerste b.v. bediende te Wesel, reeds in 1540, bij gelegenheid van het Paaschfeest, het Avondmaal aan wel 1500 lidmaten onder beide gedaanten. - Had de groot het Jansenisme voorgesteld als een' voortgang van den geest van wessel enz., roijaards brengt hiertegen gewigtige bedenkingen in. Hij betuigt, het Jansenisme zeer hoog te schatten, maar desniettegenstaande de groot's voorstelling eenzijdig te moeten achten; zij hadden de rigting van den Nederlandschen geest, meer niet; want twee eeuwen later waren zij nog zoo ver niet, als wessel geweest was. Of zou de Nederlandsche godgeleerdheid door haar karakter berekend zijn geweest om stil te staan? - Dit zeker niet. Wij stemmen met Prof. roijaards hier geheel en al in; doch kunnen dit weder niet zoo gaaf, wanneer hij verder zegt, dat niet de 14de en 15de eeuw, maar wel de 16de en 17de eeuw het bewijs leveren kunnen, wat al, wat niet Nederlandsche rigting kan genaamd worden. Hetgeen in de 14de en 15de eeuw zich langzaam, doch geregeld en vrij ontwikkeld had, kwam in de 16de in onmiddellijke aanraking met hetgeen van elders werd aangevoerd. Eene voortgaande wrijving was hiervan het gevolg, waarbij het eigenlijk Nederlandsche wel niet vernietigd werd, maar toch van lieverlede in vele opzigten alzoo gewijzigd, dat het geheel eene andere gedaante ontving. De Dordsche Synode bekrachtigde deze overwinning van het vreemde en door elders gevormde
leeraren doorgedreven. Het denkbeeld van heiligende genade geraakte op den achtergrond, terwijl dat van vergevende met praedestinatieleer vooruit werd gezet; doch van lieverlede traden toch ook de eerste begrippen weêr meer en meer voorwaarts. Der Nederlanderen practische zin openbaarde zich bij de Voetianen; hun wetenschappelijke bij de Coccejanen. En zoo ging het verder. Ref. moet

{==441==} {>>pagina-aanduiding<<}
hier nog eene aanmerking in het midden brengen, welke beide Hoogleeraren geldt, namelijk dat zij, zijns inziens, te zeer uitsluitend gehecht hebben op de denkbeelden der Godgeleerden van professie, te zeer voorbijgezien, welke daarentegen bij beschaafde gemeenteleden heerschende waren. Hiervan had vooral Prof. de groot partij kunnen trekken. De hevige twisten der Godgeleerden maakten toch, bij de practikale rigting van den Nederlandschen geest, op onbeschaafden en beschaafden eenen bijzonderen indruk. De eersten sloten zich ten gevolge er van aan bij de Doopsgezinden, die daarom langen tijd de geleerdheid verachteden; de laatsten daarentegen poogden door hun gezag alle onverdraagzaamheid te weren, eene meer vrije ontwikkeling van den geest te bevorderen, en tot dat einde de kerk van zich afhankelijk te maken; waartegen de leeraren, die meest allen vroeger als geestelijken in de Roomsche kerk hierarchische beginselen hadden ingezogen, zich hevig verzetteden. Wij moeten echter voortgaan.
In den tweeden brief deelt roijaards zijne bedenkingen mede op hetgeen door de groot is gezegd over de opentlijke schriften der Nederlandsche Hervormde kerk en de in dezen uitgedrukte leer. De door de groot in bijzonderheden ontwikkelde leerbegrippen worden evenwel niet aangeroerd. Roijaards is ten deze zeer kort. - De derde brief handelt over den gang der godgeleerdheid na de Dordsche Synode. Was deze Synode door de groot aangetast, roijaards verdedigt haar. Dat hartstogt en partijschap er hare rol speelden, ontkent hij niet, ‘schoon ik (zegt hij) mij overtuigd houde, dat hoe meer men zich onpartijdig gemeenzaam maakt met den loop harer handelingen, men des te zachter over haar zal oordeelen.’ Ref. zal hierover met den Heer roijaards niet twisten. Ook hij ontzegt aan de Dordsche vaderen geleerdheid noch kunde; doch hij meent, dat zij of te ver zijn gegaan, of niet ver genoeg, en loopt met de liberaliteit dier vaderen niet hoog. - Mogten wij van den Hoogl. de groot iets verzoeken, het zou zijn, dat hij het onderwerp tot op de Synode van 1618 en 1619 op nieuw bewerkte. In allen

{==442==} {>>pagina-aanduiding<<}
gevalle hopen wij, dat een vierde Deel van het Archief ons op nieuw iets van zijne hand zal leveren, vermits zijne eigendommelijke zienswijze tot een toetsen en tegenspreken leidt, waarbij de wetenschap altijd winnen moet.

(Het vervolg hierna.)





Beeldengalerij der Gelovigen des Ouden Verbonds. Leerredenen over het elfde Hoofdstuk van den Brief aan de Hebreën. Door W. Laatsman, Predikant te Maastricht. Te Utrecht, bij van Paddenburg en Comp. 1842 en 1843. II Stukken. In gr. 8vo. Te zamen XVI, 297 bl. f 2-90.

De Schrijver dezer leerredenen behandelde het onderwerp, op den titel vermeld, juist bij voorkeur, omdat hij meende, dat men bij de godsdienstige twisten onzer dagen maar al te dikwijls voor den vorm het wezen der zaak uit het oog verliest, en het innige geloofsleven mist, waarin toch het ééne noodige voor den mensch is te vinden. En wie, die den gang der tijden met belangstellenden blik heeft gadegeslagen, zal den Opsteller in dit opzigt zijne toestemming weigeren? Het is daarom een verblijdend teeken des tijds, dat er leeraren van de Hervormde kerk gevonden worden, die voor zich zelven den veiligen middelweg kiezende, met vermijding van alle uitersten en twistvragen hunne hoorders trachten te wijzen op datgene, wat in het waarachtig Christendom hoofdzaak is en altijd blijven moet.
Mogt het iemand bedenking baren, dat de Heer laatsman, tot bereiking van zijn gewigtig doel, zich tot de behandeling van geloofshelden des Ouden Verbonds heeft bepaald, hij leze eerst, en zie op wat echt Christelijke wijze die gewijde voorbeelden van geloof en vertrouwen worden beschouwd en ter navolging aangeprezen. Zonder het licht der nieuwe met dat der oude bedeeling te verwarren, heeft de Heer laatsman getoond, hoe men ook

{==443==} {>>pagina-aanduiding<<}
over personen en zaken, die niet onmiddellijk met de hoofdzaak van het Evangelie in betrekking staan, regt Evangelisch prediken kan. Het verdient van de andere zijde loffelijke vermelding, dat hij zich van alle mystieke opvatting des innerlijken geloofslevens zoo zuiver heeft weten te houden, en op eene navolgenswaardige wijze licht met warmte vereenigd heeft.
Ieder stukje bevat zeven leerredenen. De eerste is toegewijd aan de beschrijving des geloofs, Hebr. XI:1-3, de elf volgende aan de behandeling der verschillende geloofshelden, die in deze beeldengalerij voorkomen; de dertiende aan de beschouwing van de geloovigen des O.T. in het licht der vervulde Evangeliebelofte, volgens Hebr. XI:39, 40, terwijl de laatste deze helden voorstelt, als eene wolke van getuigen rondom de loopbaan des Christens, naar Hebr. XII:1, 2, welke verzen de Schrijver te regt heeft geoordeeld nog bij het elfde Hoofdstuk te moeten voegen, als waardig besluit der geheele beschouwing.
Het is ons doel niet, iedere leerrede afzonderlijk te ontleden, en aan strengen toets te onderwerpen. Over het geheel kwam het ons altijd als eene hoogst gebrekkige beoordeeling van leerredenen voor, iedere schets in bijzonderheden op te geven, en verder met eenige aanprijzende en berispende woorden zich van de zaak af te maken. Deskundigen meenen al ligt de leerredenen genoegzaam te kennen, waar zij de schets hebben overzien, en zijn tevreden, als alles op zijne gewone plaats staat, zonder verder naar rijkdom of armoê der ontwikkeling te vragen. En aan wien zal men ooit, om hem de schoonheid van het menschelijk ligchaam te bewijzen, een levenloos geraamte doen aanschouwen, waaraan geen enkel beentje ontbreekt? - Liever geven wij het kenmerkende der leerredenen op. Dan kan de lezer dezer bladen zelf kiezen, in hoever dit met zijnen smaak overeenkomt of niet.
De leerredenen van den Heer laatsman kenmerken zich door bijzondere kortheid. Zeven leerredenen vullen nog geene honderddertig bladzijden, vrij wijd gedrukt.

{==444==} {>>pagina-aanduiding<<}
Over het geheel is zeker die kortheid te prijzen, en het lange prediken af te raden. Hier mogen wij echter den wensch niet onderdrukken, dat de zaakrijkheid onzer goede Hollandsche preekmethode niet door overdrijving der kortheid moge lijden. Zoo men waarlijk grondig wil ontwikkelen, wat in iedere stof is vervat, is een uur sprekens niet te lang. Bij den Heer laatsman was dit geval eenigzins van anderen aard, daar hij, veertien maal over hetzelfde onderwerp moetende spreken, natuurlijk den rijkdom der stof, vooral wat hare practische aanwending betrof, zeer moest verdeelen, ten einde in geene herhalingen te vallen.
Bij kortheid kenmerken zich deze stukken al verder door groote eenvoudigheid van behandeling. De plannen zijn allen op analytische beschouwing van den tekst gebouwd, terwijl zich gewoonlijk aan ieder deel terstond het zoogenaamd toepasselijk gebruik aansluit. Is het alzoo van de eene zijde niet te ontkennen, dat zij zich zelden door zoogenaamde Homiletische kunst onderscheiden, en dat men hier dus geene schitterende grepen, vernuftige plannen, stoute overgangen vindt, van den anderen kant moeten wij de overtuiging uitspreken, dat zulk eene wijze van behandeling zeker uitnemend geschikt is voor de leering en stichting der gemeente, waarin toch het eerste doel der Evangelieprediking bestaat. Over het geheel geven wij, wat zaakrijkheid betreft, aan het tweede zevental de voorkeur. De dertiende leerrede komt ons eene der gelukkigsten voor. Nergens wordt de hoorder of lezer door ijdel vertoon van geleerdheid bij de verklaring der niet altijd gemakkelijke schriftuurplaatsen afgeschrikt. En in die beknopte, maar levendige voorstelling van de geschiedenis of daden der geloofshelden is de Schrijver meermalen zeer goed geslaagd.
De stijl is verre van alledaagsch, hier en daar keurig, meestal kernachtig, en vertoont enkele vonken van genie. Nog lofwaardiger zou zij wezen, ware hier en daar voor korter periodenbouw gezorgd. Men oordeele uit deze zinsnede (bl. 35). ‘Zijn (abel's) voorbeeld, en de roemvolle

{==445==} {>>pagina-aanduiding<<}
melding van hem gemaakt in de oude Schrift, en in de nieuwe overgenomen en bekrachtigd door den geest van Jezus Christus, moge in volkomene zamenstemming met al wat het geslotene geheel der openbaring Gods van den éénigen heilweg getuigt, ons leeren en aanwijzen, van hoe hooge noodzakelijkheid, groote waarde en uitnemende kracht het geloof zij tot verkrijging van de gunst Gods en de zaligheid onzer zielen.’ Hier is wel een volslagen gemis van allen oratorischen numerus op te merken.
In de opvatting van sommige gedeelten dezes moeijelijken Hoofdstuks zouden wij meenen van den Eerw. Schrijver soms zeer te moeten verschillen. Doch het is hier de plaats niet, daarover in uitvoerige redewisseling te treden. Kunnen wij zijne leerredenen ook niet op eene rij met die onzer beroemdste vaderlandsche Homileten stellen, wij leggen gaarne de verklaring af, ze als regt goede, stichtelijke, belangrijke leerredenen den Christelijken lezer te kunnen aanbevelen. De Schrijver zie over dezen arbeid rijken zegen en oogste blijvende vrucht der aangewende poging.





De leiding Gods met den zondaar, tot zaligheid volgens den Bijbel, bevattelijk voorgesteld door E.A. Boerman, rustend Predikant. Te Gorinchem, bij J. Nieuwenhuis. 1842. In kl. 8vo. 108 bl. f : - 80.

De Eerw. Schrijver van dit boeksken begint met te verklaren, dat, schoon ook in ons land het boekenmaken geen einde heeft, echter weinige geschriften het licht zien, die over de Godsdienst des harten handelen. De meesten laten het hart ledig, en de heilbegeerige zondaar vindt er geen voldoend antwoord in op de vraag: ‘Wat moet ik doen, opdat ik zalig worde?’ - Ref. kan niet nalaten, zich over deze verklaring te verwonderen. Of wordt ons land niet met een' overvloed van practische Theologie en Ascetische lectuur overstroomd? Komt jaarlijks niet een heirleger van preêken, overdenkingen, dagboeken, trac-
{==446==} {>>pagina-aanduiding<<}
taatjes en wat niet al, in de handen van ons godsdienstig publiek? En leveren deze niet ruimschoots de bijdragen, om bovengenoemde vraag des zondaars in den geest van het Evangelie te beantwoorden?
Hoe het zij, de Heer boerman wilde ook daartoe eene bijdrage leveren, en het stond hem volkomen vrij. - In dertig korte vertoogen wordt ons hier een overzigt gegeven van de wijze, waarop de zondaar van den staat der gerustheid en verblinding tot een echt Christelijk leven wordt overgebragt, en, voortgaande op den beteren weg, eindelijk de eeuwige zaligheid verwerft. Het practikale standpunt, hier gekozen, is nog geheel dat, wat in het laatst der voorgaande eeuw in ons vaderland heerschte. Streng vasthouden aan de letter der Schrift, met verzuim eener historische interpretatie: gereede overbrenging van hetgeen hier en daar in den Bijbel van sommige zondaren, in bepaalde omstandigheden, gezegd wordt, op alle zondaren, in alle tijden; afperking van den bekeeringsweg langs eene bepaalde lijn, en strenge onderscheiding van verschillende gemoedstoestanden. Wij zijn echter verre, schoon aan een' geheel anderen gang van denkbeelden gewoon, den bejaarden Schrijver hierover hard te vallen. Integendeel prijzen wij de echt Evangelische mildheid, die in zijne voorstellingswijze heerscht, en zich ook openbaart in het gebruik der verzen uit de Gezangen, waarmede ieder stukje besloten wordt. Hij is verre verwijderd, van praedestinatie of onmagt op eene redelooze wijze door te drijven. En wanneer vele overdrijvers en veroordeelaars van den tegenwoordigen tijd zich slechts binnen de grenzen hielden, hier gebakend, de Hervormde kerk zou van hen vrij wat minder last hebben. - Om kort te gaan, wij zouden niet schromen, aan mingeoefende leeken, bij welke voorliefde voor het oude heerscht, dit boeksken in handen te geven. Immers de Schrijver beschouwt ook, ofschoon op zijne wijze, het ‘christus in ons’, als hoofdzaak van het Christelijk leven. En in dit opzigt reiken wij hem
de broederhand. Ware slechts zijn werkje wat vrijer van de letter, en nog wat meer ingedrongen in den geest van het

{==447==} {>>pagina-aanduiding<<}
Evangelie! Dan zou hij den (geestelijken) dood geen' natuur-staat hebben genoemd: dan Openb. III:18 niet allegorisch hebben verklaard; dan Joh. XIV:21a en 23b niet verklaard hebben van de kennis, die de zondaar aan jezus krijgt, en jezus' verblijf bij den zondaar; enz. enz. - Vreemd is het, stukjes van drie bladzijden vaak nog met veel omhaal van woorden in drie of vier onderdeelen te zien gesplitst, terwijl de ontwikkeling van ieder onderdeel vaak slechts vijf of zes regels beslaat. En de stijl - doch genoeg, men ziet, dat scherper critiek hier overvloedige stof zou kunnen vinden. Liever prijzen wij den goeden wil des Schrijvers, en wenschen hem verder eene gezegende rust van zijne Evangeliebediening.


Verzameling van Bijbelplaatsen. Een Handboek voor Ouders, Onderwijzers en Jongelieden. Te Leiden, bij S. en J. Luchtmans. 1843. In kl. 8vo. 238 bl. f 1-20.

Eene verzameling van Bijbelsche uitspraken, onder verschillende rubrieken gerangschikt. Uit het Oude Testament heeft men er, die betrekking hebben op Gods grootheid en oppermagt; op geboden Gods aan het volk van Israël, en aanmaning tot derzelver opvolging (meest, doch nog niet geheel, hetgeen eene algemeene zedelijke strekking heeft; ook stond deze afdeeling beter na de volgende); op Gods alwetendheid, regtvaardigheid, goedertierenheid; voorts: waarschuwingen, vermaningen, raadgevingen; ontboezemingen van schuldgevoel; beloften van vergeving, van troost en hulp onder de wederwaardigheden dezes levens; lof- en dankzeggingen, en eindelijk wijsheidslessen en zedespreuken (waarbij het misschien als aanhangsel niet kwaad geweest ware, eenige van de doeltreffendste uit de in dit opzigt zeer rijke Apokryfe boeken des O.T. te voegen; deze toch zijn minder bekend, dan zij verdienen.) De overgang tot het N.T. wordt gemaakt door eene opgave van de Profetiën des O.V., meer bijzonder in het N.V. aangehaald, of welker vervulling

{==448==} {>>pagina-aanduiding<<}
wordt aangewezen; het eerste: aangehaald, doet hier alles af; anders zou de opname van Matth. II:14, 15, verg. Hos. XI:1, om geene andere te noemen, hier niet voegen.
Uit het N.T. worden aangehaald: getuigenissen aangaande jezus christus; verdere hoofdwaarheden van het Evangelie; Christenpligten, vermaningen en drangredenen; waarschuwingen; beloften en uitzigten.
Dergelijke schriften hebben hun nut, wanneer ze maar geene aanleiding geven tot minder gebruik van den Bijbel zelven; uit dit oogpunt zou het misschien verkieselijker kunnen geacht worden, de Bijbelplaatsen alléén met Boek, Hoofdstuk en Vers aan te halen, doch niet uit te drukken; men moest dan bij het gebruiken den Bijbel wel ter hand nemen. Aan leerlingen op katechisatiën, die zelve zoogenoemde bewijsplaatsen moeten zoeken, kan dit werkje goede diensten bewijzen. Ref. vond er meer dan éénen tekst in, die geschikt is om eens over te prediken, maar die hem, gelijk dit gaat, niet zoo dadelijk bekend was. Hiervoor, en tevens dan voor het doel, dat men zich met dit werkje voorstelt, ware mogelijk eene herziening van enfield's Handboek voor Predikanten (Haarlem, 1793) niet onnuttig.





Felix en Drusilla, bij de toespraak van Paulus. Leerrede, gehouden door Is. de Waal, Predikant te Biervliet. Te Middelburg, bij E. Hendrikse. 1843. In gr. 8vo. 28 bl.

De Eerw. de waal schenkt deze leerrede aan zijne gemeente, omdat deze hem onlangs een bijzonder bewijs van achting en genegenheid gegeven had. Waarin dit bestond en bij welke aanleiding of gelegenheid, wordt niet gemeld. Het stuk staat ook noch tot dat geschenk, noch tot den tijd van deszelfs aanbieding in eenige betrekking; maar het bewijst, dat de Eerw. Schrijver, munte al noch plan, noch inkleeding, noch stijl bijzonder uit, echter

{==449==} {>>pagina-aanduiding<<}
goed, doelmatig, verstandig weet te prediken. Hij hebbe zegen op zijnen arbeid, en verheuge zich bestendig in de liefde zijner gemeente!





Bijdragen tot de Natuurlijke Geschiedenis van den Negerstam, door J. van der Hoeven, Hoogleeraar enz. Te Leiden, bij S. en J. Luchtmans. 1842. In 4to. 68 bl. f 3-45.

Om het bovengemelde werk, - welks late aankondiging Ref. daarmede moet verontschuldigen, dat het hem eerst vóór weinige weken ter beoordeeling is toegezonden, - regt te beoordeelen, moet men zich op het standpunt verplaatsen, waarop zich de Schrijver gesteld heeft. Hij heeft geene monographie over den Negerstam willen schrijven, maar slechts bijdragen willen leveren, en hiertoe zijne vroegere bijdragen over dit onderwerp (geplaatst in verscheidene jaargangen van het Tijdschrift voor Natuurlijke Geschiedenis en Physiologie) bijeenverzameld en, met een paar nieuwe vermeerderd, uitgegeven. Het is blijkbaar, dat het den Schrijver hierbij hoofdzakelijk te doen is geweest, om aan het publiek de resultaten van zijne eigene onderzoekingen mede te deelen, of liever dezelve voor een grooter publiek toegankelijk te stellen, dan dat, hetwelk waarschijnlijk het bovengenoemd Tijdschrift in eigendom bezit; de inleiding en het VIde Hoofdstuk - welke evenwel ook reeds vroeger het licht zagen - heeft hij er vermoedelijk bijgevoegd, om er een zeker geheel van te maken, opdat zijne bijdragen niet zoo fragmentarisch in het licht zouden verschijnen. Wij willen niet ontveinzen, dat, nu de Schrijver eenmaal dien monographischen vorm heeft gekozen, en hij ons in de inleiding en in het VIde Hoofdstuk toch slechts de waarnemingen van anderen kan mededeelen, hij, naar ons inzien, beter had gedaan, indien hij ons ook, wat het anatomische gedeelte betreft, niet alleen met zijne eigene onderzoekingen, welke alleen den schedel betreffen, maar ook met die van anderen omtrent andere deelen des ligchaams had bekend gemaakt; al moest hij zich dan ook hierbij, bij gebreke van eigene nasporingen, van een beslissend oordeel onthouden. Hij zoude hierdoor verscheidene aanmerkingen van den Rec. J.N.R. (Gids, Februarij 1844) voorkomen

{==450==} {>>pagina-aanduiding<<}
en welligt de meer algemeene verspreiding van zijn werk bevorderd hebben. Doch misschien was de Hoogleeraar te voorzigtig, om in het anatomische iets van anderen mede te deelen, hetwelk hij mogelijk naderhand, na eigen onderzoek, genoodzaakt zoude zijn, tegen te spreken. Hoe het zij, de Schrijver heeft ons slechts bijdragen willen leveren, en het voegt ons dus ook, zijn werk als zoodanig, dus hoofdstuksgewijs, te beoordeelen.
In de Inleiding geeft ons de Hoogleeraar algemeene aanmerkingen over het onderwerp der natuurlijke geschiedenis van het menschelijk geslacht en over de rigting, die men op dit veld van onderzoek thans volgen moet. De Schrijver wijst de waarde aan der natuurlijke geschiedenis van het menschelijk geslacht, met betrekking tot de anthropologie, van welke laatste zij slechts een onderdeel uitmaakt, en zegt (bl. 2), dat eene geheel wetenschappelijke, echt wijsgeerige Anthropologie eerst kan ontstaan, nadat hare onderdeelen en daaronder ook de natuurlijke geschiedenis van het menschelijke geslacht eene juiste, bepaalde strekking verkregen en eenen regelmatigen vorm van behandeling aangenomen hebben. Volgens den Rec. in de Gids schat de Schrijver de waarde der natuurlijke geschiedenis van den mensch wat hoog, met betrekking tot de anthropologie; naar ons inzien houdt de Hoogleeraar hier den juisten middenweg tusschen de zoodanigen, die, zoo als bijv. rudolphi (Grundriss der Physiologie, Band I, p. 22) van anthropologie, geheel alleen, in denzelfden zin spreken, als waarin men van ornithologie, ichthyologie enz. spreekt, en tusschen hen, die dit woord alleen in eene psychologische beteekenis opvatten. Wanneer men de anthropologie van uit dit tweeledig oogpunt beschouwt, is er ook niets vreemds in, als de Hoogleeraar beweert, dat de beoefening van dezelve in vroegeren tijd zeer gebrekkig moest zijn, daar aan de Ouden de noodige voorbereidende kennis ontbrak, om de natuurlijke geschiedenis van den mensch te beoefenen, waarbij men zoowel het onderscheid tusschen menschen en menschen, als tusschen menschen en dieren naauwkeurig moest bepalen. In vroegeren tijd hield men zich dan ook meestal met theoretische bespiegelingen bezig, zonder vasten wetenschappelijken grondslag. ‘Het is thans’, zegt de
Schrijver (bl. 4) ‘meer dan tijd, op eene andere wijze te werk te gaan.’ Het is vooral uit eene vergelijking der schedels

{==451==} {>>pagina-aanduiding<<}
van verschillende volken, dat wij, volgens hem, de beste opheldering mogen verwachten, zonder evenwel hierbij de overige ligchamelijke kenmerken te veronachtzamen. Dat de Schrijver echter niet, zoo als het de Rec. in de Gids doet voorkomen, hiermede wil te kennen geven, dat deze weg het eerst door hem is bewandeld, blijkt genoegzaam uit zijne latere woorden (bl. 9): ‘Ik geloof genoeg gezegd te hebben, om de rigting aan te wijzen, die onze natuurlijke geschiedenis van den mensch thans vooral volgen moet. Het is: voortgaan op den door blumenbach ingeslagen weg.’ Vervolgens komt de Hoogleeraar tot het vraagstuk omtrent de eenheid der menschelijke soort, hetwelk hij te regt onderscheidt van dat, hetwelk de afstamming van geheel het menschelijk geslacht van één paar ouders betreft. Want, hoewel er zijn, zoo als bijv. rudolphi en bory de st. vincent, die zoowel de eene als de andere ontkennen, en anderen, die beide onvoorwaardelijk aannemen (*), zoo kan men zeer wel de eerste verdedigen, zonder daarom nog de laatste voor
waarschijnlijk te houden. Het eerste vraagstuk behoort geheel tot de natuurlijke geschiedenis van ons geslacht; het laatste is veeleer geschiedkundig, zoodat er van vergelijkende taalkennis, van oudheidkundige nasporingen hier vooral licht te wachten is (bl. 7), en de Schrijver heeft het dus hier niet opzettelijk behandeld. Maar ook het eerste heeft hij onbeslist gelaten; en hoezeer wij gaarne van eenen man, als de Heer van der hoeven, eene oordeelkundige uiteenzetting van hetzelve hadden ontvangen, moeten wij erkennen, dat eene zoodanige eigenlijk eerst dan kan gegeven worden, wanneer de verschillende onderscheidingskenmerken tusschen de ver-
{==452==} {>>pagina-aanduiding<<}
schillende stammen van ons geslacht naauwkeurig bepaald en vergeleken zijn met die, welke men als algemeen geldend aanneemt ter bepaling der species onder de dieren. De Schrijver heeft zich dus hier geheel op zijn eigen territoor gehouden, en allerminst de hoogstonbescheidene en uit de lucht gegrepene aanvallen verdiend, welke de Heer J.N.R. op hem meent te moeten rigten. Ook zien wij geenszins, hoe hij hierdoor in tegenspraak is met zijne vroeger (bl. 2) voorgedragene stelling omtrent het onderling verband der wetenschappen, daar dit verband wel in zich sluit, dat zij alle ter bevordering van één doel, het zoeken der waarheid, vereenigd moeten zamenwerken, maar geenszins, dat zij alle door éénen mensch moeten of kunnen beoefend worden. Het tweede gedeelte der inleiding handelt over de hoofdstammen van het menschelijk geslacht. De Hoogleeraar stelde zich hierbij hoofdzakelijk ten doel, den lezer in breede omtrekken bekend te maken met datgene, wat de voornaamste schrijvers omtrent de verdeeling van ons geslacht in hoofdstammen hebben geleerd. Hij geeft dus eerst de verdeeling van blumenbach, toetst die aan de bevindingen van anderen, en komt (bl. 19) tot het
besluit, dat men van het blumenbachsche stelsel als welbepaalde hoofdgroepen de varietas Caucasica, Mongolica en Aethiopica kan aanmerken; vooral de Maleische stam moet wegvallen en door verscheidene andere vervangen worden. Men moet dit hoofdstuk slechts als eene inleiding beschouwen; geenszins was het doel van den Schrijver, eene kritische uiteenzetting der verschillende anthropologische stelsels te leveren, welke aan het hoofd van bijdragen tot slechts éénen enkelen stam dan ook minder op hare plaats zoude zijn geweest. De Schrijver zegt ook aangaande zijne schets (bl. 9): ‘Op volledigheid maakt dezelve geene aanspraak, en de afgebrokene en geheel vrije bewerking van ons onderwerp zal ons, zoo wij hopen, gelegenheid geven, in 't vervolg de begane onnaauwkeurigheden en misslagen meer en meer te verbeteren. Wij wenschen geheel onbevooroordeeld te werk te gaan en bepaalde inzigten niet tot grondslag te leggen, om dezelve door bijzondere en partijdig gekozene daadzaken te bevestigen; hierom kunnen wij ook onze denkbeelden aangaande de verdeeling van het geheele menschelijk geslacht eerst bij latere gelegenheid mededeelen.’ De Hoogleeraar had er dus zijne goede redenen voor, waarom hij ons vooralsnog niets volle-
{==453==} {>>pagina-aanduiding<<}
digers geeft, welke redenen evenwel de Heer J.N.R. heeft voorbijgezien, terwijl deze zich nog daarenboven over eenige losse, uit hun verband gerukte stellingen van den Schrijver vrolijk maakt. Zoo laat Rec. het voorkomen, alsof de Heer van der hoeven stelde, dat de Maleische volkstam eenen overgang zoude maken tusschen den Kaukasischen en Mongoolschen, terwijl blumenbach aanneemt, dat dezelve tusschen den Aethiopischen en Kaukasischen staat. Behalve, dat de Heer van der hoeven hier niets stelligs zegt, maar slechts het woord veeleer gebruikt, is het
duidelijk, dat hij het gezegde niet op den geheelen Maleischen stam, maar alleen op de
eigenlijke Maleijers, (oorspronkelijk alleen de bewoners van het schiereiland Malacca, en ook van het eiland Sumatra) wil hebben toegepast; iets, waarin ook anderen met hem overeenstemmen. Zoo houdt bijv. rudolphi, bij wien de Maleische stam geheel wegvalt, het er voor, dat een deel der Maleijers uit eene vermenging van Kaukasiërs met Mongolen is ontstaan, terwijl een ander deel uit eene vermenging derzelve met Negers zoude zijn voortgekomen (a.w. bl. 60). Het stelligst laat zich hieromtrent wel de Heer j.n. ramaer, (Diss. de Aethiopica generis humani varietate, Groningae 1839, 4to. (*)) uit, die (bl. 15) zegt: ‘Eos (sc. Tartaros, Americanos et Malaios) non peculiarem varietatem efficere ideo credo, quoniam eos ex mixtione europaeorum cum mongolis ortos censeo’; terwijl hij (bl. 5) hoffmann berispt, die meer tot het gevoelen van blumenbach overhelt; ja zelfs zijne stelling niet alleen tot de eigenlijke Maleijers bepaalt, maar ook tot de Molukkers (bl. 13) uitstrekt. Tegen den Heer ramaer had dus Rec. het door hem bijgebragte voorbeeld van den inwoner van Ternate (†)
kunnen aanvoeren; tegen den Heer van der hoeven, die alleen van de eigenlijke Maleijers spreekt, is het van geene toepassing.

{==454==} {>>pagina-aanduiding<<}

Op bl. 21 beginnen de eigenlijke bijdragen tot de natuurlijke geschiedenis van den Negerstam; in het Iste Hoofdstuk geeft de Hoogleeraar aanteekeningen over den Negerstam in het algemeen, benevens eenige afmetingen van het beenig hoofd bij denzelven. Om deze laatste is het den Schrijver blijkbaar te doen; wat hij ons aangaande de overige kenmerken van den stam mededeelt, is oppervlakkig en van weinige beteekenis. Maar des te belangrijker zijn de hoogstnaauwkeurige afmetingen van de tien door den Hoogleeraar onderzochte Negerschedels, welke hij ons niet alleen gemiddeld en vergeleken met die van andere stammen, maar ook elk afzonderlijk in een tabellarisch overzigt mededeelt; daar de Schrijver (blijkens de aanmerking op bl. 30) schedels zoowel van Negerinnen als van Negers heeft onderzocht, en in het volgende Hoofdstuk (bl. 32) zelf verklaart, dat het belangrijk zoude zijn, uit verschillende afmetingen nu ook de middeltermen voor den vrouwelijken schedel te leeren kennen, verwonderde het ons eenigzins, bij deze tabel niet vermeld te vinden, welke schedels van mannelijke en welke van vrouwelijke voorwerpen afkomstig zijn. Het IIde Hoofdstuk handelt over de afmetingen van het beenig hoofd bij de Europeanen; in hetzelve vinden wij eene vergelijking tusschen de verschillende gemiddelde afmetingen bij Europeanen, Negers en Chinezen. In het IIIde Hoofdstuk geeft ons de Hoogleeraar onderzoekingen over de ruimte der schedelholte bij Negers, met die bij Europeanen vergeleken. De Schrijver beweert, in strijd met tiedemann, dat de inhoud van den schedel bij Negers gemiddeld kleiner is, dan bij Europeanen (bl. 36); eene stelling, welke hij reeds op grond van het resultaat zijner metingen gerust konde aannemen, maar welke hij hier op eene scherpzinnige wijze uit tiedemann's eigene onderzoekingen demonstreert. Het IVde Hoofdstuk (over
andere schedelafmetingen, door carus voorgeslagen), is geheel nieuw; in hetzelve worden verschillende afmetingen gegeven van de drie zoogenoemde schedelwervels, waaruit, volgens oken, de schedel is zamengesteld. Wij voor ons gelooven, dat ons de Heer van der hoeven dit Hoofdstuk heeft geschonken, deels wijl men volgens deze wijze van meten verscheidene nieuwe afmetingen verkrijgt, deels wijl door dezelve in het algemeen zijne vroegere resultaten bevestigd worden, deels wijl hij meende dezelve niet met stilzwijgen te mogen voorbijgaan; wij gelooven

{==455==} {>>pagina-aanduiding<<}
althans niet, er uit te mogen opmaken, gelijk zulks de Rec. in de Gids doet, dat de Hoogleeraar een aanhanger is van de door carus op deze verdeeling, in drie schedelwervels, gebouwde phrenologische theorie. Immers luidt het ons door den Hoogleeraar medegedeeld resultaat zijner metingen letterlijk aldus (bl. 41): ‘Het blijkt dus, dat voorhoofd, middelhoofd en achterhoofd bij de Negers smaller zijn, dan bij de Europeanen, vooral echter voor- en middelhoofd, dat de hoogte dezer drie schedelwervels minder verschilt, dan de breedte, dat de lengte van voor- en middelhoofd korter is, terwijl die van het achterhoofd niet noemenswaardig verschilt; dat de afstand tusschen de buitenranden der beide oogkassen bij Negers en Europeanen niet schijnt te verschillen, dat eindelijk de afstand der schubvormige deelen van het slaapbeen bij Europeanen veel grooter is dan bij de Negers.’ Hierbij wordt dus de theorie geheel in het midden gelaten; en wanneer nu al de Hoogleeraar een weinig verder hierop laat volgen: ‘Volgens carus zouden dus de Negers, bij minder verstand en minder gevoel dan de Europeanen, eenen even sterk ontwikkelden wil en daarbij eenen minder ontwikkelden gehoorzin bezitten;’ zoo meenen wij hierin geenszins met genoemden Rec. eene overhelling tot gezegde theorie te moeten zien, maar veeleer eene zekere ironie, welke, onzes inziens, te duidelijker in het oog valt, wanneer wij deze woorden in verband brengen met andere uitdrukkingen, in dit Hoofdstuk voorkomende, als bijv. (bl. 37): ‘Het ligt buiten ons tegenwoordig onderwerp, de vernuftige meening van den geachten Schrijver nader te onderzoeken, en wij onthouden ons van het vermelden van bedenkingen, die zich bij ons opdoen en die zeker ook bij anderen zullen oprijzen, vooral daar het niet wel is in te zien, hoe eene grootere ontwikkeling van het middelhoofd, in breedte en hoogte, met de onder de
groote hersenen verborgen liggende corpora quadrigemina in verband staat.’ Men vergelijke hiermede nog een paar zinsneden op bl. 39. Overigens is het gemakkelijker, om de door carus uitgedachte cranioscopie uit de hoogte te veroordeelen, gelijk de Heer J.N.R. doet, dan er eene kritische beschouwing van te geven, gelijk de Referent in de Allgemeine Literaturzeitung (Halle, April 1844, No. 99 en 100) levert. Genoemde verslaggever toont aan, dat, hoezeer carus en gall in de speciële toepassing verschillen, zij echter in het hoofddenk-
{==456==} {>>pagina-aanduiding<<}
beeld overeenkomen. Desniettemin eindigt hij zijn verslag aldus: ‘Ueberhaupt mögen wir, ohne zu glauben, dass der gegenwärtige Stand der Schädellehre durch die vorliegende Schrift wesentlich geändert worden sey, uns doch gern der Hoffnung überlassen, dass die fraglichen Blätter durch manche ihrer Bemerkungen dazu beitragen werden, Uebereilungen bei Anwendung der Schädellehre auf Sittenlehre, Erziehungslehre, ausübende Arzneiwissenschaft, und vornehmlich auf Gesetzgebung und Rechtspflege vorzubeugen.’ Doch keeren wij tot de Bijdragen van den Heer van der hoeven terug. Het Vde Hoofdstuk, hetwelk ook voor het grootste gedeelte nieuw is, handelt over de Kaffervolken en bepaaldelijk over de Kafferschedels. De Schrijver heeft vijf Kafferschedels onderzocht, en brengt dit volk tot den Aethiopischen hoofdstam; ook de door carus voorgeslagene maten zijn hier toegepast; wij misten hier ongaarne het tabellarisch overzigt over al de vijf door den Hoogleeraar gedane metingen. Het VIde Hoofdstuk (over de geographische verbreiding van den Aethiopischen menschenstam), hoezeer natuurlijk geene eigene onderzoekingen van den
Schrijver bevattende, is zeer onderhoudend geschreven, en bevat menige belangrijke bijzonderheid uit verschillende reis- en aardrijksbeschrijvingen, welke hier vooral als auctoriteiten mogen gelden. Vier, met zorg bewerkte, gesteendrukte platen zijn aan het werk toegevoegd.
Wij hopen, dat uit ons uitvoerig verslag aan den Hoogleeraar de belangstelling moge blijken, waarmede wij deze bijdragen, al zijn zij ook voor het grootste gedeelte herdrukken, hebben ontvangen. Wij hebben de aanmerkingen, die zich bij ons hebben opgedaan, niet teruggehouden; en terwijl wij vertrouwden, dat den Hoogleeraar eene bescheidene kritiek niet onaangenaam zou zijn, zoo vermeenden wij tevens, van de hoogst partijdige en gedeeltelijk ongegronde aanvallen, welke door den Rec. in de Gids tegen hem gerigt zijn, niet te mogen zwijgen, vooral ook daarom, dewijl ons de Heer van der hoeven belooft, bij eene gunstige opname van deze bijdragen, dezelve door andere over andere volksstammen te zullen laten volgen.


Berekening en constructie van Zonnewijzers voor den middelbaren tijd, benevens de handelwijze, om dezelve binnen

{==457==} {>>pagina-aanduiding<<}
in vertrekken te beschrijven; door L. Janse, Bz., gezworen Landmeter, en Opzigter bij de Stads-Fabricage te Middelburg. Te 's Gravenhage en Amsterdam, bij de Gebr. van Cleef. 1843. In gr. 8vo. 84 bl. f 2-25.

Door een' gewonen Zonnewijzer wordt, zoo als bekend is, de ware tijd aangewezen. Echter is, mits men naauwkeurig loopende uurwerken hebbe, de middelbare tijd voor het dagelijksche leven meer verkieselijk, omdat die eenparig voortgaat, terwijl de ware tijd, nu sneller, dan langzamer loopende, somtijds den waren tijd vooruitgaat, somtijds daar achter blijft. Nu moet men, op den zonnewijzer ziende hoe laat het is, eerst nog eens aan de praktische sterrekunde gaan vragen: hoe laat moet het wezen? Dit is iets, wat Rec. altijd tegen die, ofschoon ook van hooger hand aangeprezene, regeling der stadsklokken naar den middelbaren tijd gehad heeft. Ligtelijk wordt door de tijdsvereffening verwarring te weeg gebragt, en het was om die reden van den Heer janse een zeer gelukkig denkbeeld, de zamenstelling van eenen zonnewijzer te beproeven, die dadelijk en zonder eenige voorafgaande berekening den middelbaren tijd opgeeft. Dit bewijst den goeden aanleg van den Schrijver van dit stukje, al mogt ook de methode niet nieuw zijn, en zulke zonnewijzers, die den middelbaren tijd door de lengte der schaduw aangeven, onder anderen te Berlijn aan het Observatorium, en te Parijs aan het Palais du Luxembourg gevonden worden.
Het gronddenkbeeld bestaat hierin: terwijl men bij eenen gewonen zonnewijzer slechts op de rigting der schaduwlijnen acht geeft, let men op dien voor den middelbaren tijd insgelijks op derzelver lengte, die blijkbaar van de hoogte der zon afhangt; vermits nu de ware tijd somtijds voor, somtijds achter den middelbaren is, zoo liggen de punten, die de top der stijl op den middelbaren middag van iederen dag des jaars teekent, in eene kromme lijn, die de gedaante eener lange 8 heeft, welke aan weêrskanten om den waren meridiaan is geslingerd, en waarvan de punten westwaarts van den meridiaan liggen, wanneer de middelbare tijd vóór den waren is, en oostwaarts in het omgekeerde geval. De teekening en berekening laat niet alleen voor den meridiaan, maar ook voor elke andere uurschaduwlijn de gedaante dezer kromme lijn bepalen, zoodat men met de rig-
{==458==} {>>pagina-aanduiding<<}
ting der schaduwlijn niet te maken hebbende, dan met hare lengte, in plaats van de regte uurlijn, eene zoodanige middelbare kromme in de plaats stelle. Men kan alzoo de lengte der schaduw berekenen voor elk uur van elken dag des jaars; doch dit alles op éénen enkelen zonnewijzer te beschrijven, is ondoenlijk, daar de menigte van lijnen verwarring zou geven, en dezelve ook niet genoeg uit elkander kunnen gehouden worden. De Schrijver slaat daarom voor, de constructie alleen tot die dagen uit te strekken, waarop de zon in een ander hemelteeken treedt. Dit geeft echter een klein verschil met de overige dagen, dat wel in de praktijk niet zoo sterk moge hinderen, maar waarmede de theorie toch geen genoegen kan nemen, evenmin als met de verwaarloozing van het verschil der zonsdeclinatie, en met de onderstelling, dat de tijdsvereffening van middag tot middag even groot blijve, terwijl, daar alles hier aankomt op de juiste lengte der schaduw, en alzoo op de juiste plaats der schaduw van het toppunt van de stijl, op de refractie acht
had moeten gegeven zijn. Er zou nog meer bijkomen, indien men naar de strengste theorie te werk ging, doch daar de vervaardiging van dergelijke werktuigen altijd verre beneden de naauwkeurigheid der berekening blijft, willen wij hierop niet hechten. Daar men in zonnewijzers van deze constructie alleen met het toppunt van de stijl te maken heeft, kan ook één punt, dat het licht doorlaat, hiertoe dienen, en op dit denkbeeld berust het vervaardigen van zonnewijzers in vertrekken. De uitvinding is over het algemeen fraai, en de bewerking en berekening getuigt gunstig van den Schrijver.
Eenen zonnewijzer, volgens deze theorie den middelbaren tijd aanwijzende, heeft de Schrijver aan de stads-schuur te Middelburg geplaatst, en op eene der platen, bij dit werkje behoorende, afgebeeld. Rec. zag dien zonnewijzer vroeger, en had gelegenheid, lang vóór het verschijnen van dit geschrift, een kort opstel te lezen, waarin de Heer janse de gronden zijner bewerking hoofdzakelijk openlegde, en waaraan Rec. zijnen bijval niet kon ontzeggen. Deze proeve zijner wiskundige oefeningen strekt hem zeer tot eer; hij is een jong mensch, die bij aanhoudende oefening en het bewaren van de bescheidenheid, welke hem ook in dit werkje kenmerkt, zich aanspraak op eervolle onderscheiding kan verwerven. Rec. die tot den Heer janse in geene de minste

{==459==} {>>pagina-aanduiding<<}
betrekking staat, maar hem reeds als een' eenvoudigen timmermansjongen gekend heeft, mogt dezen ongeveinsden lof aan hem en zijn geschrift niet onthouden.





Oplossingen der Voorstellen tot herhaling en uitbreiding en der Toepasselijke Voorstellen voorkomende in het tweede deel van het Algebraïsch Rekenboek ten dienste van eenigzins gevorderden, door H. Hemkes, Kz., Hoofdonderwijzer der openbare Nederduitsche School te Voorburg. Te Groningen, bij J. Oomkens. 1844. In gr. 8vo. 183 bl. f 1-80.

Even als Professor de gelder de oplossingen van de 250 uitgelezene vraagstukken, welke achter de Allereerste gronden der Stelkunst voorkomen, in een afzonderlijk werk heeft in het licht gegeven, zoo bevat bovengenoemd werk de oplossing der voorstellen, welke in het 2de Deel van het Algebraïsch Rekenboek van denzelfden Schrijver worden gevonden. Bij de oplossing van verscheidene waarlijk nuttige en fraaije voorstellen, welke wij in hetzelve aantreffen, hadden wij gaarne, ten nutte van de gebruikers van hetzelve, eenige meerdere ophelderingen en uitwerkingen gezien, eer men tot het daarstellen van de vergelijking zelve was overgegaan; hierdoor toch alleen kunnen antwoorden op voorstellen aan hun doel beantwoorden, van namelijk aan den beoefenaar der algebra, welke te vergeefs getracht heeft een voorstel op te lossen, een duidelijk denkbeeld van de oplossing te geven, en hem niet dikwijls tot blootelijk naschrijven te noodzaken. Wat de oplossingen en uitwerkingen voor het overige betreft, dezelve zijn doorgaans duidelijk en zoo eenvoudig mogelijk behandeld; gaarne hadden wij bij de uitwerking van het IIIde voorstel, bl. 37, de formule (a+b)4 tot grondslag der bewerking zien opgenomen. De correctie van het werk is voor een boek van zoodanigen aard vrij accuraat, evenwel zijn er enkele drukfeilen ingeslopen, als onder anderen op bl. 9, voorstel 17, alwaar wij, in de uitkomst, 
{== afbeelding 	==} {>>afbeelding<<}
    
, in plaats van 
{== afbeelding 	==} {>>afbeelding<<}
    
, lezen.
Wij betuigen den Heere heemkes onzen dank voor de pogingen, welke hij wederom heeft aangewend, om de beoefening der algebra gemakkelijk te maken, en wenschen hem lust en krachten toe, om ook in andere deelen der wiskundige wetenschappen, waar het maar al te dikwijls aan goede

{==460==} {>>pagina-aanduiding<<}
voorbeelden ter verdere oefening ontbreekt, zijne pogingen ten nutte der beoefenaren van deze schoone en nuttige wetenschappen aan te wenden.


Iets over het Ontwerp van het Wetboek van Strafregt. IIde Stukje. Te 's Gravenhage, bij J. Belinfante. 1843. In gr. 8vo. 154 bl. f 1-50.

‘Even als in het jaar 1840 geschied is met het Eerste Boek van het Wetboek van Strafregt, zoo ook worden thans in deze bladen,’ zegt het vorenaan gedrukte berigt, ‘afzonderlijk uitgegeven de aanmerkingen op het ontwerp van het Tweede Boek, voorkomende in het Weekblad van het Regt, No. 334 tot 338, en 340 tot 348. Daarin zijn, behoudens een paar uitzonderingen, geene andere veranderingen gemaakt, dan die, welke de herschepping van dagblad-artikelen tot eene brochure noodzakelijk maakte, en welke daarom ook alleen den vorm, en niet de zaak betreffen.’ Wij zullen dus wel geene ontleding van den inhoud behoeven te geven: want welk zelfdenkend lid der Staten-Generaal, welk lid of ambtenaar der Regterlijke Magt, welk Advocaat of Procureur leest het Weekblad van het Regt niet? en de overige lezers van de Vaderlandsche Letteroefeningen zouden ons verslag wel spoedig ter zijde leggen. Intusschen is het voor het Regtsgeleerde Publiek, vooral ook voor de leden der Staten-Generaal, voor zoo veel zij de waarde der wetten, waarover zij stemmen, zelve willen onderzoeken, ook dan wanneer zij een exemplaar van het Weekblad in eigendom hebben, aangenaam, hetgeen aldaar verspreid staat, in een gemakkelijk octavo-formaat bijeen te vinden.
Te regt begint de algemeene beschouwing met de aanmerking, dat zonder eene memorie van toelichting, welke dien naam verdient, en waarin de beginselen worden verklaard, waarop de ontwerpen berusten, met rekenschap van de afwijkingen en veranderingen van het thans bestaande regt, men daar eensklaps een tweeëntwintigtal ontwerpen met eene quasi-memorie van toelichting, houdende zes bladzijden druks, aan de Tweede Kamer der Staten-Generaal ter goedkeuring heeft aangeboden.
Verder wordt er in het algemeen aangemerkt, dat de

{==461==} {>>pagina-aanduiding<<}
handen der Regering gebonden waren door het reeds aangenomene Eerste Boek; en daarom wenscht de Redactie van het Weekblad, dat, alvorens de ontwerpen van het Tweede Boek ter beraadslaging worden gebragt, het Eerste Boek aan eene algeheele herziening worde onderworpen. Men kent nu deszelfs leemten en gebreken, vooral door een streven naar verscheidenheid en menigvuldigheid in strafsoorten, voor elke waarvan men nu ten minste een daardoor strafbaar misdrijf moet stellen, ten einde niet ééne strafsoort in het Eerste Boek voorkome, waarvoor men dáár of verder geene gelegenheid tot toepassing vindt.
Voorts heeft men, bij de wettelijke beslissing van tot dus ver betwijfelde vragen, blijkbaar ten doel gehad de zoogenaamde Jurisprudentie, zoowel in Frankrijk als bij ons, te handhaven; terwijl zoodoende wel eens nu tot wet zou kunnen worden gemaakt, hetgeen thans reeds erkend wordt met de ware beginselen van het Strafregt te strijden, en tot dus ver alleen bij wege van uitlegging is aangenomen, zoodat men, de wet anders uitleggende, van de dwaling terug konde keeren. Doch die terugkeer wordt onmogelijk, als die afgedwaalde jurisprudentie tot wet wordt verheven.
Behalve deze en nog eenige algemeene aanmerkingen, worden al de titels van het Tweede Boek aan eene opzettelijke artikelwijze beoordeeling onderworpen, soms ook met voorstel eener verbeterde redactie, b.v. de zeven eerste artikelen van titel I worden zamengetrokken in slechts drie artikelen, waar al het noodige in te vinden is. Bovendien behelzen die drie artikelen nog de gewigtige verbetering, dat daarin zoowel de gewelddadige aanslag tegen het leven van den Regent, als tegen dat van den Koning en den vermoedelijken erfgenaam van de Kroon met den dood gestraft wordt; terwijl daarentegen zulk een aanslag tegen het leven der Koningin (mits niet zijnde regerende Vorstin, in welk geval zij met den Koning of den Regent gelijk zou staan) slechts gestraft wordt met langdurige zware tuchthuisstraf, even als die aanslag tegen het leven der overige leden van het Koninklijk Huis. Bij het ontwerp der Regering daarentegen wordt de gewelddadige aanslag tegen het leven der Koningin, schoon voor ons, zoo zij geene regerende Vorstin is, niets meer dan de vrouw des Konings, met den dood gestraft; maar zulk een aanslag tegen het leven van den Regent, schoon deze, in staatkundig belang, met den Ko-
{==462==} {>>pagina-aanduiding<<}
ning voor ons gelijk staat, wordt dáár slechts bedreigd met langdurige zware tuchthuisstraf.
Wij aarzelen niet, het werkje, geenszins ter onbepaalde toejuiching, maar ter ernstige overweging, vooral aan de leden der Staten-Generaal, aan te bevelen.





Proeve eener verduitsching der Grondwet van het Koningrijk der Nederlanden, door Mr. J. van Lennep. Te Amsterdam, bij P. Meijer Warnars. 1844. In gr. 8vo. 96 bl. f 1 - :

Het is voorzeker eene loffelijke poging van onzen rijkbegaafden Dichter en Romanschrijver Mr. j. van lennep, om Nederlands, ook in taal en stijl zeer berispelijke Grondwet, gelijk hij het noemt, te verduitschen, of, gelijk bilderdijk zou gezegd hebben, te verhollandschen. Immers het Duitsch, hetwelk wij spreken of althans schrijven, is niet het Hoog- noch het Plat-, maar het Nederduitsch, en wederom het Nederduitsch niet naar den Vlaamschen, Gelderschen, Zeeuwschen of eenigen anderen onhollandschen, maar, in 't algemeen genomen, naar den Hollandschen tongval, die, behoudens het hoofdzakelijk Zeeuwsche onderscheid tusschen de scherp- en de zachtlange e en o, onze lingua communis geworden is.
Schoon van lennep, in den striktsten zin des woords, geen taalgeleerde is, gelijk een siegenbeek, een bilderdijk, een kinker en anderen, zoo heeft hij echter, als mede-beoefenaar der taalkennis, veel in stijl en uitdrukking verbeterd. Dat goede zal dadelijk, bij vergelijking van den oorspronkelijken met zijnen daarnevens gedrukten verbeterden tekst der Grondwet, in het oog vallen. Onder anderen is het ellendige dezelve en deszelfs bijna overal door hem verbannen. Op eenige onnaauwkeurigheden en leemten meenen wij dus alleen, met alle bescheidenheid, hem oplettend te maken.
Des Schrijvers schijnbaar staatkundig, doch blijkbaar al schertsend medegedeeld begrip, dat er geene herziening der Grondwet noodig is, omdat elke volgende wet steeds slechter zou zijn dan de vorige, heeft Recensent natuurlijk niet afgebragt van zijnen wensch naar eene spoedig te beginnen, doch met gematigdheid en zonder overijling te voltooijen

{==463==} {>>pagina-aanduiding<<}
herziening; en, schoon alle verandering geene verbetering is, gelooft hij toch niet aan de mogelijkheid van éénige verbetering zonder verandering. Doch bepalen wij ons tot het taalkundige.
Bl. VI der voorrede ergert ons des Schrijvers spelling van Kommissie met eene K in plaats van eene C. Of is ook hij niet door de Maatschappij van Nederlandsche Letterkunde te Leiden op het verkeerde der spelling van Kommissie, Kwitantie, rekwest en dergelijk aandachtig gemaakt? En wanneer men als taalzuiveraar optreedt, moet men zelf zich dan met de door Prof. siegenbeek, zoowel als door bilderdijk, meermalen tegengesproken en bespotte Pseudo-Siegenbekianen gelijk stellen? Waarom dan ook niet, bl. 7, in de aanteekeningen aan den voet der Proeve, korrektor in plaats van het te regt aldaar ter neder gestelde corrector?
Niet alle basterdwoorden kan men vermijden; maar men zou toch wel Landdrost in plaats van Gouverneur of Commissaris des Konings op nieuw kunnen invoeren. Onder Koning lodewijk sprak en schreef men zoo. Waarom mogen de Provinciën niet herdoopt worden in Gewesten; Staten-Generaal en Provinciale Staten, in Algemeene Staten en Staten der Gewesten? In tegenoverstelling der Afdeelingen van elk zoogenaamd Departement van algemeen bestuur, zou men kunnen spreken van hoofdafdeelingen; terwijl de onderdeelen van elk zoodanig departement of hoofdafdeeling, als onderafdeelingen of eenvoudig als afdeelingen daarvan, zouden kunnen worden aangeduid. Voor traktaat (dan ten minste nog liever tractaat) zou men waarlijk zeer wel staatsverdrag kunnen zeggen. De Ministers van Financiën, Justitie en Marine kon men wel noemen de Staatsdienaren voor de Geldmiddelen, het Regts- en het Zeewezen. Fortificatiën beteekent niet anders dan verdedigings- of vestingwerken. Waarom mag representatie niet door plaatsvulling worden vertaald? Men kieze slechts een goed Nederlandsch woord, naar zijnen waren zin, en bediene zich onveranderlijk daarvan tot aanwijzing van dezelfde zaak of hetzelfde begrip, zoo dikwerf men eenige wet in geschrifte brengt.
Art. 45 heeft de Grondwet, 2de lid: Wanneer aan den Raad van State enz. De Heer van lennep stelt in de plaats: De Raad van State enz. het bestaan van zoodanig geval erkend hebbende enz. Stemt dit wel overeen met de aantee-
{==464==} {>>pagina-aanduiding<<}
kening, bl. 14, dat een ablativus absolutus in 't Neêrduitsch geene plaats mag vinden? Het is wel waar, dat bij van lennep, in Art. 45, de zoogenaamde ablativus in een' nominativus verandert, maar ook dit, zoo als het daar geschiedt, is Latijnsche zinsvorming. Men leze dus: Indien de Raad van State, uit zijne gewone leden en de verschillende staatsdienaars zamengesteld, na naauwkeurig onderzoek, het bestaan van zoodanig geval erkend heeft, roept deze de algemeene Staten, en wel de tweede Kamer in dubbelen getale, bijeen, ten einde in de bestaande belemmering te voorzien.
Maar nu, bl. 27, Art. 50! Daar vinden wij het met den aard onzer taal zoo strijdige plegtiglijk voor plegtig behouden. Heeft dan de door den Heer van lennep niet minder dan door ons, ook als taalkenner, hooggeschatte bilderdijk over dat plegtiglijk, genadiglijk en gestadiglijk niet genoeg gezegd? Lijk (als uitgang) is immers hetzelfde met het Duitsche lich en ons ig of lig? Men schrijve dus plegtig, genadig, gestadig, of des noods plegtelijk, genadelijk, gestadelijk, maar nooit plegtiglijk, genadiglijk en gestadiglijk. - Bl. 35 vinden wij in de noot weder een basterdwoord met basterdspelling; voor zamengetrokken in den kanselier lezen wij gekoncentreerd. Als men toch, zonder noodzaak, uitheemsche woorden wil overnemen, dan misvorme men die niet door zulk eene gedrogtelijke spelling, en schrijve b.v. geconcentreerd.
Wij zullen het hierbij laten, en hopen, dat de Heer van lennep ons weldra met eene over 't geheel gelukkiger uitgevallene vernederlandsching der Grondwet verrasse.


Nieuwe Werken der Hollandsche Maatschappij van fraaije Kunsten en Wetenschappen. IIden Deels 2de Stuk. Te Leyden, bij D. du Mortier en Zoon. 1843. In gr. 8vo. VI en 156-545 bl. f 3-65.

De inhoud van dit tweede Stuk des tweeden Deels omvat slechts twee stukken, beide overwaardig om eene plaats te bekleeden in de Nieuwe Werken der Maatschappij. Over het eene zullen wij korter, over het andere langer moeten spreken. Het eerste is de redevoering, waarmede de WelEerw. Heer a. doyer, tz. op den 17 September 1842 de algemeene

{==465==} {>>pagina-aanduiding<<}
vergadering der Maatschappij heeft geopend. Zij behelst eene vergelijking van de Iphigenia in Tauris van euripides en die van göthe; een stuk, dat zich met veel genoegen laat lezen. Eerst geeft de redenaar eene schets van de beide treurspelen, toont vervolgens het verschil tusschen beide aan, en zoekt eindelijk de oorzaken daarvan op te sporen. Bij groote overeenkomst, waartoe het onderwerp natuurlijk aanleiding gaf, te meer, daar göthe zijnen voorganger blijkbaar in sommige opzigten heeft nagevolgd, is er ook veel verschil op te merken, dat uit den onderscheiden geest der beide dichters ontstond. De redenaar wijst dit aan in den aanleg van beide stukken, in de herkenning van zuster en broeder, vooral ook in de karakters en in den afloop der handeling. De groote oorzaak van dat verschil zoekt de Heer doyer in den invloed, dien ook hier de geest des Christendoms heeft geoefend, waardoor het zedelijk verhevene meer in het stuk is doorgedrongen en de karakters heeft bezield; een invloed, die ook bij eenen göthe niet is te miskennen, al is het ook, dat het positief Christelijke in den Duitschen dichter niet uitkomt, en hij meer wijsgeer dan Christen was.
Door deze wijze van beschouwen, waarmede wij gaarne instemmen, staat de redevoering van den Heer doyer in naauw verband met den inhoud van het overige gedeelte van dit boek. Wij vinden daarin namelijk de bekroonde verhandeling van Ds. b. ter haar ter beantwoording van de vraag: Welken invloed heeft het Christendom gehad op de poëzij? Eene belangrijke vraag, waarop door den eerwaarden Schrijver op eene wijze is geantwoord, waardoor het niet zeer groote aantal van verdienstelijke aesthetische werken in onze taal met eene voortreffelijke bijdrage is verrijkt geworden. Wij wenschen de maatschappij geluk, die door het uitschrijven harer prijsvraag den bekwamen Schrijver tot het opstellen zijner verhandeling uitlokte, en het genoegen mogt smaken, zulk een voortreffelijk stuk te bekroonen. Men ziet, dat het geheel con amore is bewerkt, en zoowel wat den vorm, als den inhoud aangaat, verdient het hoogen en algemeenen lof. De Heer ter haar schrijft eenen zuiveren, levendigen en sierlijken stijl, en heeft ook daardoor de lectuur zijner schoone verhandeling veraangenaamd. Het onderwerp is daarbij belangrijk, veel van datgene, wat vooral in de eerste gedeelten te vinden is, voor den gewonen lezer

{==466==} {>>pagina-aanduiding<<}
nieuw, en zoo durven wij gerust den Schrijver de grootste voldoening van zijn werk beloven. Wij willen onzen lezers eenig verslag van den rijken inhoud geven, waarbij wij ons echter van alle bijzonderheden zullen moeten onthouden, zoo wij niet al te breedvoerig willen worden.
In de Inleiding begint de Schrijver terstond met de herinnering van het naauwe verband, dat van de vroegste tijden af tusschen godsdienst en poëzij heeft bestaan. Men heeft het Christendom in dit opzigt dikwijls zeer partijdig beoordeeld, en deszelfs invloed op de dichtkunst als hoogst ongunstig beschouwd, eene wijze van zien, door chateaubriand in zijn Génie du Christianisme welsprekend, maar niet altijd op de regte wijze bestreden. Onze Schrijver stelt zich ten doel om historisch na te gaan, hoedanig die invloed geweest is, en vindt dus in eene oordeelkundige geschiedenis der Christelijke poëzij de beste en volledigste beantwoording der voorgestelde vraag. Geheel kunnen wij ons met deze wijze van zien niet vereenigen, vooral bij de bepaling, door den Schrijver van Christelijke poëzij gegeven, als die voortbrengselen, die het meest door den geest des Christendoms zijn bezield geworden. (Bl. 217.) Wij zouden meenen, dat ook bij de volledigste behandeling daarvan slechts eene gedeeltelijke beantwoording der vraag zou worden gegeven. Het is niet enkel deze Christelijke poëzij, die als bij voorkeur dien naam verdient te dragen, waarover hier behoort gehandeld te worden, maar in het algemeen de poëzij, gelijk zij onder de Christelijke volkeren geworden is. Dat het een historisch onderzoek moet blijven, spreekt van zelf; doch het heeft een ruimer, een eenigzins ander veld. De voorafgegane redevoering van den Heer doyer levert er eenigzins een bewijs van, als hij den Christelijken invloed op de Iphigenia van göthe doet opmerken. De Christelijke geest, de Christelijke denkbeelden hebben ook daar, waar de behandelde dichtsoort of onderwerpen geheel vreemd waren aan het Christendom zelf, meermalen eenen grooten invloed gehad. Hoe groot is bijv. deze invloed geweest op het geheele nieuwere treurspel, waarin het
zedelijke veel meer doel en hoofdzaak is geworden, dan in den aard dezer dichtsoort oorspronkelijk lag? Wij vragen hier niet, of die invloed gunstig of ongunstig heeft gewerkt, maar zien alleen op het feitelijke bestaan van denzelven, om te doen gevoelen, dat eene volledige geschiedenis der Christelijke poëzij

{==467==} {>>pagina-aanduiding<<}
in den aangeduiden zin geen volledig antwoord is op de voorgestelde vraag. Eene geschiedenis van de Christelijke poëzij is nog iets anders, dan eene geschiedenis van den invloed des Christendoms op de poëzij, en schoon wij over deze laatste in de eerste veel vinden, schoon de Schrijver dat onderscheid ook wel gevoeld heeft en ook de laatste niet heeft voorbijgezien, had er, gelooven wij, in dat opzigt toch nog meer kunnen en moeten geleverd worden. De Heer ter haar komt dit eenigzins te gemoet door zijne Voorafgaande Beschouwing van het Christendom en de poëzij in onderlinge betrekking. Hij maakt daarin op onderscheidene kenmerken des Christendoms opmerkzaam, die op de poëzij in de Christenwereld, in tegenstelling van die onder de Heidenen, invloed moesten hebben. Het Christendom is eene bovenzinnelijke, het is eene zedelijke, eene positieve en geopenbaarde godsdienst; het rust geheel op den grondslag der geschiedenis, die hare dichterlijke zijde heeft; dat is ook het geval met de lotgevallen der Christelijke kerk; het Christendom eindelijk neemt het bestaan van redelijke, boven den mensch verhevene wezens aan, en heeft dus zijne mythologie.
Na deze algemeene beschouwingen gaat de Schrijver over tot zijn eigenlijk onderwerp, de geschiedenis der Christelijke dichtkunst. Het eerste tijdperk loopt van de vestiging des Christendoms tot gregorius den groote. Het is het tijdperk der vroegste ontwikkeling eener nieuwe, in stof en vorm veranderde, poëzij, gelijk de Schrijver het, bl. 235, noemt. Tot eene juiste en billijke beoordeeling en waardering der Christelijke poëzij moet men, gelijk teregt wordt aangetoond, niet vergeten, dat in de tijden van hare opkomst ook de dagen van den bloei der Heidensche poëzij reeds voorbij waren, en dat men derhalve de Christelijke dichters niet moet vergelijken met de Heidensche uit de gouden eeuw der Grieksche of Romeinsche letterkunde, maar met hunne Heidensche tijdgenooten. De Christelijke poëzij ontstond vroegtijdig, zelfs meent men er sporen van te ontdekken in enkele Bijbelplaatsen (bl. 241). De Schrijver gaat de oudste geschiedenis dezer dichtkunst eerst in het Oosten na. Het is vooral de hymnus, dien wij hier aantreffen en die door onderscheidene Christelijke dichters werd beoefend. Meestal waren de hymnen niet in gebonden voetmaat, somtijds schier zonder eenig rhytmus, in navolging van Hebreeuwsche dicht-
{==468==} {>>pagina-aanduiding<<}
stukken, vol van Oostersche beelden, en ook niet vreemd aan de speculative rigting der Oostersche kerk (bl. 254).
In het Westen waren er ook onder de Christenen verscheidene, die in hunne dichtstukken de oude Godenleer bewaarden, waaronder een lactantius, ausonius, sidonius apollinaris genoemd worden. Eerst na constantijn ontwaakte eigenlijk de Christelijke dichtkunst. De poëzij van dit tijdperk heeft drie groote afdeelingen, de epische of historisch beschrijvende, de didactische en de lyrische. De epische poëzij behandelde de Bijbelsche verhalen. Juvenius gaf zijne Euangelica historia; vooral maakte de geschiedenis der schepping en der kindschheid van het menschelijk geslacht een geliefkoosd onderwerp uit. Aan deze soort van poëzij sluit zich de panegyrische ten naauwste aan, die de verheerlijking der Christelijke martelaren ten doel had. Het leerdicht had meestal eene apologetische strekking, schoon ook andere stukken van allegorisch-zedelijken aard worden aangetroffen. In de lyriek was de invloed der godsdienst nog zigtbaarder, en de oude hymnendichters worden hier met lof vermeld. De slotsom van dit geheele onderzoek komt daarop neder, dat het Christendom eene nieuwe, in stof en vorm veranderde poëzij heeft doen geboren worden, die zich in verschillende dichtsoorten, maar vooral in het kerkgezang heeft ontwikkeld. De onderwerpen zijn veranderd; ja, het geheele wezen en karakter der poëzij is gewijzigd; zij is van het zinnelijke op het bovenzinnelijke overgegaan; er is in haar een hooge, plegtstatige ernst gekomen. Ook de vorm is niet meer dezelfde gebleven; de quantiteit der lettergrepen en woorden begint voor de klemtoon te wijken; het rijm dringt langzamerhand in.
Met groote belangstelling zal voorzeker ieder dit gedeelte van het werk des Schrijvers lezen. Er wordt hier gehandeld over zaken, die voor de meesten althans in groote mate het bekoorlijke der nieuwheid zullen hebben. Met de verkregene resultaten kunnen wij ons zeer goed vereenigen bij de aanneming van de oordeelvellingen des Schrijvers over de verschillende dichters; en tot deze moet men wel besluiten, daar hare toetsing eene geheel afzonderlijke studie der oude Christelijke dichters zoude vereischen. Alleen zouden wij vragen, of men eigenlijk wel overal van den invloed van het Christendom zou mogen spreken, vooral in dat vak der poëzij, dat met het gelukkigst gevolg werd beoefend. Uit

{==469==} {>>pagina-aanduiding<<}
des Schrijvers eigene beschouwingen blijkt het duidelijk, dat het vooral het Hebreeuwsche psalmgezang is, hetwelk vele dichters ten voorbeelde kozen, dat dit in toon en trant werd nagevolgd. Zoo men derhalve zeide, dat de Bijbel, vooral het oude Testament (men denke ook aan de bewerkingen van het scheppingsverhaal) grooten invloed op de poëzij had geoefend, zou dit, dunkt ons, meer waarheid behelzen, dan wanneer die invloed aan het Christendom wordt toegeschreven. Wel was de Hebreeuwsche dichtkunde door het Christendom ter kennisse der volken gebragt, maar vooral in de hymnen is het toch de geest der Israëlitische zangers, die zich blijkbaar vertoont. Naar ons inzien had dit moeten worden onderscheiden, en zou dit ook meer geschied zijn bij eene meerdere onderscheiding der geschiedenis van de (in den aangeduiden zin) Christelijke dichtkunde en der geschiedenis van den invloed des Christendoms op de poëzij.
Wij komen tot het tweede tijdperk, hetwelk loopt van het begin van het Carolingische tijdperk tot op de herleving der letteren. Het is hier vooral de invloed van het Catholicisme op de poëzij, die zich aan het onderzoekend oog zal openbaren, en hoezeer ook van de middeleeuwen geen rijke oogst is te verwachten, meer belangrijks wordt hier toch gevonden, dan men bij eene oppervlakkige beschouwing zoude vermoed hebben. Ter haar erkent hier vooral twee rigtingen, die beide de aandacht verdienen, de eene ‘de Grieksche en Latijnsche of zoogenaamde monnikspoëzij, waarin nog altijd de flaauwe vonk eener aloude beschaving bleef gloren’; de andere ‘de volkspoëzij der middeleeuwen, die van elders haren oorsprong had, en gedurende de riddertijden in de nieuwgevormde Europesche dialekten werd beoefend; die wel veel in kleur en inhoud van het Catholicisme ontleend heeft, maar toch van de poëzij der geestelijken wezentlijk onderscheiden bleef, tot dat zij zich met haar en de beoefening der klassieken, bij de herleving der letteren in Italië, in het genie van eenen dante vereenigde.’ Bl. 298. De monnikspoëzij trekt in de eerste plaats de aandacht. Kort bloeide zij in dit tijdvak in het Oosten, waar vooral kosmus van Jeruzalem en johannes damascenus grooten en blijvenden roem verwierven. Voor het Westen opende zich met het Carolingische tijdperk een nieuw tijdvak in de Christelijke poëzij, en verscheidene dichters worden met eere genoemd. Wij kunnen den Schrijver niet

{==470==} {>>pagina-aanduiding<<}
op den voet volgen, en moeten ons vergenoegen met eene aanstipping van veel belangrijks, waaronder wij tellen, wat over de beschrijvende dichtstukken van dezen tijd en over derzelver vorm wordt gezegd. De hymnenpoëzij vond minder beoefenaars; in de plaats der hymnen kwamen dikwijls de Seguenzen of Prozen, door notker, den oudere, ingevoerd, en ten naauwste met de kerkmuzijk verbonden. De mystieken, de kruisliederen, de lofliederen op maria, het Dies irae en Stabat mater trekken achtereenvolgens de aandacht, en in dat alles, gelijk ook in de legenden en martelaarsgeschiedenissen ziet men den invloed der Catholijke kerkleer duidelijk doorstralen. De monniksgeest was ook zigtbaar in de sombere levensbeschouwingen, die de toenmalige poëzij kenmerken, en die ten onregte aan het Evangelie zijn toegeschreven.
Wij mogen niet blijven stilstaan bij de belangrijke onderzoekingen over den oorsprong van het rijm of over den invloed der kerkmuzijk op de poëzij, en gaan over tot de tweede afdeeling van dit tijdvak, waarin de Schrijver de Grieksche en Latijnsche dichters verlaat, om het oog te vestigen op de volkspoëzij der middeleeuwen. De Provençaalsche dichtkunst, schoon van vreemden oorsprong, als afkomstig uit Spanje en met den Moorschen geest verwant, ondervond toch ook den invloed van het Catholicisme. De gaye science toont door haren naam reeds, dat zij geheel van anderen aard was, dan de tot dusverre beschouwde poëzij. De liefde is haar onderwerp, en slechts zelden zijn het geestelijke liederen, die in haar gezocht moeten worden. In Duitschland nam zij een ernstiger karakter aan en werd op het godsdienstige toegepast. Langzamerhand ontstonden de godsdienstig dramatische voorstellingen, die aan het nieuwere tooneel den oorsprong hebben gegeven, en die van de geestelijkheid uitgingen, maar later door de Trouvères overgenomen en niet zelden tegen de geestelijkheid werden gerigt.
De divina comedia van dante geeft den Schrijver aan het einde van dit tijdvak ruime stof tot belangrijke beschouwingen over dit merkwaardige voortbrengsel van het menschelijke genie. Zien wij met hem terug op het doorloopen veld, dan valt het in het oog, dat godsdienst, dapperheid en liefde de drie hoofdonderwerpen der middeleeuwsche dichtkunst uitmaken, waarvan de laatste door de vereering der Moedermaagd, als het vrouwelijke ideaal, eene eigenaardige rigting en belangrijkheid verkrijgt.
Nog minder dan bij de voorgaande tijdperken is het ons mogelijk, om in een kort bestek den rijken schat van belangrijke zaken aan te duiden, die in het laatste gedeelte van dit werk worden behandeld. De nieuwere letterkunde, of de tijd van de hervorming tot op onze dagen, is het onderwerp. Hier verlaat de Schrijver de tot dus verre meest

{==471==} {>>pagina-aanduiding<<}
gevolgde chronologische orde en spreekt afzonderlijk over de onderscheidene soorten van poëzij. In de eerste plaats treedt het heldendicht op. Wat het onderwerp betreft, heeft het zekerlijk niet in belangrijkheid verloren. Tasso, milton, klopstock kunnen daarvan ten bewijze verstrekken, meer, dunkt ons, dan bilderdijk of southey. De invoering van het wonderbare, als noodig ingrediënt van het heldendicht, levert vervolgens de stof tot belangrijke opmerkingen, waaruit blijkt, hoe de Christelijke heldendichter bij de angeloen daemonologie dit niet behoeft te missen, maar hoe hij zich daarbij voor allegoriën behoort te wachten. Karakters en episoden geven daarna aanleiding, om den gunstigen invloed des Christendoms op deze soort van poëzij nog helderder in het licht te stellen, schoon het ons voorkomt, dat in de geheele behandeling over het heldendicht het godsdienstige gevoel het aesthetische wel eens wat veel heeft medegesleept, vooral ook in het oordeel over klopstock. De dramatische poëzij trekt daarop de aandacht. Het komt ons voor, dat hier vooral de eenzijdige beschouwing, waarop wij vroeger opmerkzaam maakten, ongunstig op de behandeling des onderwerps heeft gewerkt, en dat de slotsommen ligt eenigzins anders waren uitgevallen, zoo het nieuwere treurspel meer in het algemeen ware beschouwd geworden, en minder uitsluitend het oog ware gevestigd op meer bijzonder Bijbelsche of godsdienstige onderwerpen. Belangrijker is wederom de beschouwing der Christelijke lyriek in Duitschland en Nederland, en de gunstige slotsom ten voordeele der Protestantsche liederen boven de Catholijke. Te meer maken wij daarop opmerkzaam, omdat het ons voorkomt, dat men met regt van den Schrijver had mogen vergen, dat hij den invloed van het Protestantisme op de poëzij meer in het licht had gesteld, gelijk hij dat in zijne
tweede afdeeling met betrekking tot het Catholicisme had gedaan. Met korte woorden worden eindelijk nog de elegie, de ode, het leerdicht, het minnedicht, het descriptive en humoristische en de cantate behandeld. Het resultaat van het geheele onderzoek, waarmede wij ons gaarne vereenigen, schoon wij de beschouwingen, die daartoe leidden, in ons kort verslag niet konden opnemen, komt hierop neder: ‘Hoeveel ook het Christendom voor de kunst gedaan heeft, zoo kon het haar echter niet dat alles wedergeven, wat bij de voortgaande ontwikkeling van ons geslacht, ter eere van het hooger strevende verstand, te gelijk met het Heidendom verdwijnen moest.’
Wij zijn aan het einde van onze aangename taak gekomen, en hebben althans eenigzins doen zien, hoe rijk en belangwekkend deze verhandeling is. Zoo wij nog eene aanmerking mogen maken, zij zou betreffen het gemis van proeven uit de beoordeelde dichters. Wij stellen wel hoogen prijs op het oordeel van den Schrijver, maar .... zoo gaat het nu eenmaal met den mensch, hij wil zelf gaarne met eigen

{==472==} {>>pagina-aanduiding<<}
oogen zien. De Heer ter haar heeft het gemis eenigzins gevoeld, en verontschuldigt het met de vrees voor te groote uitbreiding van zijne verhandeling. De moeite ware hem zeker ligt geweest; de lezing zou er niet weinig bij gewonnen hebben, en in de laatste afdeeling, waar proeven door de meerdere algemeene bekendheid der behandelde dichters minder noodig waren, is de Schrijver wel eens van zijne gewoonte afgeweken en heeft proeven medegedeeld. Had hij het ook meer gedaan in de eerste afdeelingen, wij zouden er hem zeer voor hebben bedankt. Of... geeft hij ons hoop op eene uitgebreide bloemlezing van zijne hand uit de Christelijke dichters?
Doch wij besluiten met onzen hartelijken dank aan den bekwamen Schrijver voor zijn fraai en hoogstbelangrijk boek. Onze bedenkingen mogen hem onze belangstelling in zijn werk toonen; ook onze waardering, gelijk die van het publiek, hem met voldoening op den volbragten arbeid doen terugzien, en zijne beschouwing der Christelijke poëzij hem opwekken, om, gelijk hij reeds deed, ook in het vervolg zelf schoone proeven in dit vak te leveren. Daartoe wenschen wij hem opgewektheid en kracht!


Noordsche Tafereelen van C. Bernhard. II Deelen. Te Haarlem, bij de Erven F. Bohn. 1843. In gr. 8vo. Te zamen 644 bl. f 6 - :

Wie de Tableaux de genre of de Kamerheer van denzelfden Schrijver gelezen heeft, die heeft zeker onze opwekking niet van noode, om ook met deze Noordsche Tafereelen kennis te maken, die uit dezelfde verzameling zijn ontleend, waaruit de Tableaux gekozen waren. Bernhard, wie dan ook onder dezen verdichten naam moge schuilen, behoort niet onder de alledaagsche schrijvers van verhalen. Hij onderscheidt zich door eene gemakkelijkheid, eene losheid en natuurlijkheid, die voor de meesten onbereikbaar schijnen te zijn. Dit geeft aan zijne voorstelling, aan de gesprekken, die hij zijne personen doet houden, eene frischheid en levendigheid, welke niet algemeen worden aangetroffen, en die de aanmerkingen, welke men hier en daar op de zamenstelling van het verhaal zou kunnen maken, gaarne doen vergeten.
De lezer ontvangt hier een vijftal verhalen, die alle met genoegen zullen gelezen worden, maar waaronder vooral Tante Franciska ons bijzonder trof, en de Zaakwaarnemer, om de losse aangename schrijfwijze vol luim en geest, boeit. De beide boekdeelen verdienen aan alle leesgezelschappen te worden aanbevolen, als zich verheffende boven de gewone soort van dergelijke lectuur. Ook de vertaling is goed, en

{==473==} {>>pagina-aanduiding<<}
wij twijfelen niet, of de Uitgever zal reden hebben, om over zijne keuze bij de uitgave van deze Tafereelen tevreden te zijn.


Kersgeschenk van Charles Dickens. Eene Geestverschijning. Naar het Engelsch. Te Amsterdam, bij C.F. Stemler. 1844 In kl. 8vo. 149 bl. f 1-90.

Wie maar eenigzins met Engeland bekend is, weet ook, dat het Kersfeest voor jong en oud, voor aanzienlijken en geringen het grootste feest des jaars is. Dan komt men van heinde en verre bijeen; bloedverwanten, die het geheele jaar gescheiden zijn, vereenigen zich tot gezamentlijke viering van de vrolijke dagen, en het merry old England is nimmer van meerdere toepassing, dan op dat oogenblik. Het is een schoon gebruik, dat het Christelijke feest ook aan huiselijke vreugde toewijdt, en deze laatste als het ware door het eerste heiligt.
Men moet dit bij het lezen van dit boekje niet uit het oog verliezen, om zich geheel in hetzelve te kunnen verplaatsen en het doel van den Schrijver te bevatten. Het Kersfeest is in Engeland een feest van algemeene vreugde, van onbekrompene milddadigheid en liefderijke hartelijkheid. Zich daaraan te onttrekken, in het vervullen der Kerspligten nalatig te blijven, dat toont eene bekrompenheid, een gebrek aan godsvrucht, een gemis van het beginsel der liefde, die het karakter jammerlijk onteeren. Dit is het thema, dat dickens zich in zijn Kersgeschenk ter behandeling heeft gekozen. Een oude gierigaard, norsch en wrevelig, vreemd aan al die aandoeningen, welke tot eene vrome en dankbare viering van het Kersfeest worden gevorderd, heeft in den nacht vóór het feest spookverschijningen of droomgezigten, zoo als gij wilt, die hem in de Kersdagen van zijne jeugd terugvoeren of getuige doen zijn van de Kersviering bij anderen, bij zijnen klerk, bij zijnen neef, beide door hem met onvriendelijkheid bejegend, of hem zijn eigen uiteinde voorspiegelen, zoo hij volhardt in zijne liefdeloosheid. De oude man ontwaakt als een ander mensch, in den geest der hartelijke broederliefde en mededeelzaamheid, die den feestvierenden Christen betaamt. De bijzondere tooneelen zijn, in den trant van dickens, met zijne natuurlijkheid, geestigheid en ook dikwijls gevoeligheid geschetst, en het geheel laat eenen aangenamen indruk achter.
Al wordt het Kersfeest bij ons niet op die wijze gevierd, als in Engeland, de geest, in dit boekje gepredikt, behoort het kenmerk van iederen Christen te zijn. Mogt het medewerken, om dien geest bij velen op te wekken en te versterken, de lectuur, onderhoudend en aangenaam op zich

{==474==} {>>pagina-aanduiding<<}
zelve, zou voor het hart en het leven vruchtbaar worden. Het boekje, dat met eenige plaatjes is versierd, kome in veler handen! De Christelijke liefde, die het ademt, beziele veler harten!





Elizabeth de Nanteuil, of de gevolgen van één oogenblik. Door H. Zeeman.


Tusschen één en nogmaals één Vlamt en klieft de bliksem heen.


Kind.


Te Amsterdam, bij J.G. van Arum. 1843. In gr. 8vo. VIII en 238 bl. f 2-40.

De Heer zeeman maakt van de uitgave van zijne Elizabeth gebruik, om aan het publiek te melden, dat hij vóór eenige jaren plotseling uit het gebied der letteren is afgetreden. Wij zijn hem voor dit berigt dank schuldig. Wij zouden anders van deze gewigtige gebeurtenis in de letterkundige wereld doodonkundig zijn gebleven. Want, om de waarheid te zeggen, misschien is het veroorzaakt door het gewoel der laatste onrustige jaren, revolutie, veldtogten, conferentie, protocollen, belasting en vrijwillige leening, en wie weet wat al meer, wij hadden den Schrijver op het kleine gebied van onze letterkunde niet eens gemist. Wij vernemen dan nu toch, dat de man een heilig voornemen had genomen, als wij hem goed begrijpen, om geene boeken meer te maken. Maar wat is het, hetwelk hem in de volbrenging van dit zeer verstandige voornemen heeft doen wankelen? De Schrijver antwoordt hierop: ‘Maar wat toch vermeet de mensch zich plannen te vormen tegenover Hem, wiens plan alleen volmaakt, alleen Goddelijk is?’ (Foei!) Hoe lang de Schrijver aan zijn voornemen getrouw is gebleven, zijn wij buiten staat te berigten, dewijl hij de dag- en jaarteekening van zijne letterkundige bekeering niet heeft vermeld. Een snoepreisje op het door hem verlaten gebied gaf aanleiding tot de geboorte van een papierenkind, hetwelk, ingevolge het artikel: toute recherche de paternité est interdite, naamloos de wereld ingezonden werd, maar hetwelk door den eerlijken vader thans als het zijne erkend wordt. Later liet de Heer zeeman zich door uitnoodigingen van onderscheidene kanten bewegen tot het zamenstellen der levensbeschrijving van den laatsten in het jaar 1842 verongelukten Hertog van Orleans. ‘De eerste vernieuwde arbeid vergoedde rijkelijk de teleurstellingen en grieven van vroegere dagen. Eene Vorstelijke onderscheiding zeldzaam geschonken, viel dat Werk, en eene
onsterfelijke eer den

{==475==} {>>pagina-aanduiding<<}
Schrijver ten deel.’ Gedaan was het nu met zijn voornemen, om zijn schrijverstalent te begraven! ‘Zoo vele en zoo zeldzaam geschonken blijken van goedkeuring, overtuigden hem dat zijne pen nog niet geheel krachteloos en, wat meer is, dat het vuur van zijnen geest nog niet geheel uitgedoofd was, en die overtuiging alleen kon hem tot de zamenstelling van dit Werk doen besluiten.’ Dit zedige berigt wordt door den Schrijver toegelicht door eene noot, in welke hij den volke verkondigt, dat het Z.M. den Koning der Franschen behaagde hem te begiftigen met de gouden medaille van burgerverdienste; terwijl het de Hertogin van Orleans, Z.M. onzen Koning, Mevrouw de Koningin, den Graaf van Nassau, den Prins frederik der Nederlanden en den Prins van Oranje, behaagde, bij de toezending van hoogstvereerende onderscheidingen, Hoogstderzelver goedkeuringen aan hem kenbaar te maken. De man heeft inderdaad veel noodig om nederig te blijven, en wij, dit alles vernemende, waren eenigermate huiverig om een werk te beoordeelen, hetwelk aan zulke gewigtige omstandigheden deszelfs oorsprong te danken heeft, en wij herinnerden ons als zonden van onze jeugd, dat wij meermalen, bij de aankondigingen van vroegere werken van denzelfden Schrijver, hem wel eens wat gehavend hebben. Ons toch heugt een tijd, waarin een geacht Nederlandsch Maandwerk van hooger hand geschorst werd, omdat in hetzelve de kreupeldichten van eene hooggeplaatste schrijfster niet met de behoorlijke beleefdheid waren behandeld. Van den thans aangekondigden roman zullen wij dus niets anders zeggen, dan dat dezelve tot een bewijs verstrekt, dat de Heer zeeman in de letterkundige wereld nog dezelfde figuur maakt als vroeger, en dat zijne pen, namelijk als pen gebruikt, nog niet krachteloos is. Wat de Vorstelijke onderscheidingen, den Schrijver ten deel gevallen,
betreft, moeten wij hem herinneren aan hetgeen onlangs aan eenen nieuwbakken Jonkheer werd te gemoet gevoerd. De Fransche Koningen gaven voorheen in hunne Oost- en Westindische bezittingen aan zoodanige Zwarten en Kleurlingen, aan wie zij eene gunst wilden bewijzen, des Lettres de blanc, kennende hun daardoor al die voorregten en dien rang toe, die anders alleen aan de Blanken of Europeanen toekwamen. Zoodanig eene blankverklaring nu van den Souverein was wel een groot gunstbewijs, maar de Neger of Mulat, die zich nu in ernst verbeeldde waarlijk een zuivere Blanke te zijn, toonde, dat hij een dwaas was; niemand bedroog zich in de kleur; zoodat het spreekwoord van den Moriaan zich ook hier volkomen handhaafde.


Gedenkschriften van Oom Zebra. Uitgegeven door E.M. Oettinger. Naar het Hoogduitsch. Iste Deel. Te Am-
{==476==} {>>pagina-aanduiding<<}
sterdam, bij M.H. Binger. 1843. In gr. 8vo. 304 bl. f 3-30.

Wij herinneren ons zekeren Almanac des Gourmands, in welken de meer eigenlijke behandeling der edele kookkunst en de voorschriften der gastronomie afgewisseld werden door mengelingen, ingerigt voor de liefhebbers van lekker eten en drinken. Van soortgelijken inhoud is het onderhavige werk. Het behelst levensbeschrijvingen en anekdoten uit het leven van beroemde spijsbereiders en smulbroeders, van kostbare en prachtige maaltijden, kookkundige en zelfs humoristische beschrijvingen van uitgelezene spijzen uit het dieren- en plantenrijk. Het onderwerp, hier behandeld, ligt te zeer buiten den kring van onze kundigheden en tevens van onzen smaak, dan dat wij ons geneigd zouden gevoelen, iemand aan te raden, om drie guldens dertig centen te besteden voor dit eerste Deel, hetwelk nog door twee andere zal gevolgd worden. Wil iemand evenwel tot dezen prijs zijn hart eens ophalen, wij hebben er vrede mede. Wel bekome het hem! Vele exquise schotels kosten toch nog meer, en de lectuur bederft de maag, deze ook het hart niet.


Het Kruis en de halve Maan. Naar het Hoogduitsch. Te Gorinchem, bij H. Horneer. 1842. In kl. 8vo. 166 bl. f 1-25.

Een levendig geschreven romantisch (dat is met eene verdichte liefdegeschiedenis verbonden) tafereel uit den strijd der Grieken tegen de Turken, en wel vooral van den val van Missolunghi. Ieder moge er dan nu al dat ‘pronkjuweeltje’ niet in vinden, waarvoor de Uitgever het houdt; het is toch waar, dat het in kracht van schildering en in leven der voorstelling vele andere soortgelijke schriften overtreft. De vertaling is zuiver, en taalfouten, gelijk ‘hunnen heiligen arbeid’ (bladz. 136), waar van vrouwen gesproken wordt, komen zeldzaam voor. De sterkte ter dekking van Missolonghi, die doorgaans Vassiladi geschreven wordt, heet hier Vassilides; doch dit is eene kleinigheid. Aan de geschiedenis van de heldhaftige verdediging en van den treurigen val der stad, is het verhaal, zoover wij kunnen nagaan, getrouw. Een tooneel, zoo als het plaatje voorstelt, hebben wij nergens in het boekje gevonden.
De uitvoering is zeer net, en het kleine formaat voor romanlectuur prezen wij reeds meer aan. Vindt de Uitgever daarin bijval, dan wenscht hij nog meer soortgelijks aldus uit te geven, waartoe wij hem wel raden durven, indien hij zoo goed blijft kiezen.

Boekbesch. No. VIII, bl. 361, reg. 19 v.o. moet zijn: f 4-50.






{==477==} {>>pagina-aanduiding<<}

Boekbeschouwing.

Geschiedenis der zedelijke en godsdienstige beschaving van het hedendaagsch Europa. Door W.A. van Hengel, IVde Deel. Te Zaltbommel, bij J. Noman en Zoon. 1844. In gr. 8vo. VIII en 629 bl. f 4-80.

Zoo ontvangen wij ten laatste het einde van des Hooggeleerden van hengel's onderzoekingen over de geschiedenis van Europa's zedelijke en godsdienstige beschaving. Wij wenschen den waardigen Schrijver geluk met de voltooijing der voor twaalf jaren opgevatte taak. Was dezelve niet altijd even gemakkelijk, had hij soms met groote moeijelijkheden te kampen, aan een' zoo veelomvattenden arbeid onafscheidelijk verbonden, dubbel groot moet nu ook de zelfvoldoening zijn, die hij smaakt bij het terugzien op den afgelegden weg; te grooter nog, omdat zeker geen kundig beoordeelaar en onpartijdig lezer de verklaring zal kunnen terughouden, dat het werk bij de voortzetting in waarde gewonnen heeft, en juist het tegenovergestelde der bekende klagt exitus alget hier zijne toepassing vindt.
Het derde Deel had ons te aanschouwen gegeven, hoe Europa's zedelijke en godsdienstige beschaving door middel der Hierarchie en der kruistogten van den staat der kindschheid tot dien der jongelingschap overging. Dit laatste Deel doet ons zien, hoe de beschaving van Europa door middel der kerkhervorming tot den staat der volwassenheid kwam, en dit ook in de gevolgen ten toon spreidde. Drie Hoofdstukken doen ons dien voortgang der beschaving voor, bij en na de Hervorming overzien.
In het eerste Hoofdstuk worden de verschillende wegen beschouwd, welke de voorbereiders der kerkhervorming zijn ingeslagen, om onder Europa's volken de beschaving tot een' staat van volwassenheid te brengen. Teregt wordt hier onderscheiden, wat door geheele secten en wat door

{==478==} {>>pagina-aanduiding<<}
bijzondere personen verrigt is. Bij de eersten denkt de Hoogleeraar zoowel aan geestdrijvers en dweepers, als aan dezulken, die zich door een min of meer Christelijk grondbeginsel lieten leiden. Hier komen alzoo van de eene zijde Paulicianen, Beghijnen, Begharden, de Fraticelli, de Flagellanten, van den anderen kant de Waldenzen, de Wiklefiten, Taboriters, Calixtinen, en de zoogenaamde broeders der wet van christus in aanmerking. Voornamelijk wordt nog de aandacht gevestigd op den invloed der mystieken, op de broeders des gemeenen levens en anderen. Het gematigd oordeel, dat over laatstgenoemden wordt uitgesproken, moeten wij ten hoogste roemen, daar het de strekking heeft, om hunne verdiensten wel niet te verkleinen, maar toch voor die overdreven' waardering van hunnen invloed te bewaren, waaraan menig geschiedschrijver zich heeft schuldig gemaakt. Van bijzondere personen gewagende, slaat de Schrijver onderscheidenlijk op den tijd vóór, gedurende en na de groote kerkvergaderingen het oog. ‘Deze verdeeling van drie tijdperken geschiedt hier niet willekeurig, omdat wij naar rustpunten zoeken, maar is daarin gegrond, dat zij zichzelven onderscheiden. Het eerste strekt zich over meer dan 100 jaren uit, en wint het dus in langdurigheid van de beide anderen. Maar het draagt er ook de blijken van, dat de dag, waarop met reikhalzen wordt uitgezien, nog verre verwijderd is. Nog vertoont zich aan de kimmen niet meer, dan de eerste glans van het morgenrood. Evenwel vertoont zich deze reeds helder en bekoorlijk genoeg, om de oogen van een ieder, die niet verblind is, tot zich te trekken.’ Men kent de mannen, op welke de Schrijver hier
het oog heeft. Van hunne onsterfelijke verdiensten wordt, ook bij het licht van belangrijke monografiën, daarover in den laatsten tijd in het licht verschenen, zooveel gezegd, als noodig was, om hunnen weldadigen invloed op de beschaving te beschrijven. Vooral heeft ullmann's voortreffelijk werk die Reformatoren vor die Reformation den Heere van hengel hoogstbelangrijke diensten bewezen. Wessel gansfort, r. agri-
{==479==} {>>pagina-aanduiding<<}
cola en johannes reuchlin treden hier achtereenvolgens op het tooneel der geschiedenis, ook van de epistolae obscurorum virorum wordt melding gemaakt, en voornamelijk het oog op onzen beroemden landgenoot erasmus geslagen. De Schrijver houdt bij de beschouwing des grooten mans den gelukkigen middelweg, tusschen twee klippen, waarop men in den laatsten tijd is vervallen; de eene, om hem als Hervormer reeds in den eigenlijken en vollen zin van dit woord te beschouwen, ja in hem den grootsten aller kerkhervormers te zien; de andere, om hem zelfs onder de voorbereiders der Hervorming eene eervolle plaats te ontzeggen. Teregt wordt het standpunt van erasmus aangewezen, als verbetering der kerk in de kerk bedoelende, en daartoe minder door onderzoek der Evangelische waarheid, dan door classische geleerdheid en bitteren spot den weg hebbende gebaand. Evenmin worden echter zijne zwakheden vergeten, die hem ongeschikt deden zijn, om gezegender werktuig in de hand der Voorzienigheid voor de zaak der Hervorming te worden. Met hem wordt het eerste der drie Hoofdstukken van dit Deel op eene waardige wijze besloten; een Hoofdstuk, waarin groote rijkdom van zaken in een kort bestek vereenigd is.
Het tweede Hoofdstuk schetst de zedelijke en godsdienstige beschaving van Europa, onder voorspoed en tegenspoed eindelijk zooverre gekomen, dat zij door middel der kerkhervorming tot den staat der volwassenheid overgaat.
Eerst wordt op den voorspoed gelet, waardoor hare zaak begunstigd is. Vier bijzonderheden worden achtereenvolgens gadegeslagen. 1o. Het verval van de Roomsche kerk, zich dagteekenende van het jaar 1303 af, toen bonifacius VIII den Pauselijken zetel aan benedictus XI overliet. Bepaaldelijk wordt hier op de verplaatsing des Pauselijken zetels naar Avignon, op het groote schisma en op den invloed der kerkvergaderingen ter knakking der Hierarchie het oog gevestigd. Van de zedeloosheid der Pausen wordt teregt slechts de algemeene omtrek geschetst, die hier voldoende was. 2o. Ziet de Schrijver

{==480==} {>>pagina-aanduiding<<}
den voorspoed der beschaving bevorderd door de staatkundige veranderingen, in Europa, gedurende dit tijdperk voorgevallen. Vooral op Frankrijk, Engeland, Duitschland en Italië, als ook op Nederland en Zwitserland vestigt de Schrijver hier eenen opmerkzamen blik. De wegruiming van het leenstelsel, de afschaffing der afschuwelijke veemgerigten en andere merkwaardige gebeurtenissen worden hier in verband met de zedelijke en godsdienstige beschaving gebragt. 3o. Een derde bron van voorspoed vindt de Schrijver in de vorderingen in het maatschappelijk leven, en wijst ons zoowel op de uitvindingen, vooral die van buskruid, kompas, boekdrukkunst en de ontdekking van Amerika, als op de stichtingen en instellingen, voornamelijk de Akademiën, Bibliotheken, letterkundige vereenigingen en posterijen. Vooral echter komt hier het herleven van kunsten en wetenschappen in aanmerking, zoo als zij zich in verschillende streken van Europa vertoonden. 4o. Eindelijk wijst hij op onderscheidene gebeurtenissen, door of buiten 's menschen toedoen, waaronder sommige, oppervlakkig beschouwd nadeelig, maar bij dieper inzien voordeelig voor de zaak der beschaving zijn geweest. Hier wordt gedacht aan landplagen, voornamelijk aan den zwarten dood, aan de bekeering der Litthauers, het eenige Heidensche volk, dat nog in Europa overig was, aan de verdrijving der Mooren uit Spanje, en den val van Konstantinopel. Vooral wat over deze laatste bijzonderheid wordt medegedeeld
kwam ons hoogst opmerkelijk en doeltreffend voor.
Maar ten tweede, de beschaving had ook in dit tijdperk met menigerlei tegenspoeden te kampen. Nog stond de maatschappij op eene verstandelijke en zedelijke laagte, waarvan men zich naauwelijks eene voorstelling kan vormen. Getuige de diepe onkunde zelfs in hoogere standen, het bijgeloof van den Mariadienst, plegtigheden als het Ezelsfeest, hersenschimmen als de Alchymie. Getuigen de ondeugden, zelfs op de troonen en aan de hoven onbeteugeld heerschende, en van daar onder de lagere klassen verspreid. Nog werd er een' aanmerkelijken tegenstand

{==481==} {>>pagina-aanduiding<<}
geboden aan den voortgang der beschaving. Rome bleef nog heerschen. De volken bleven aan kerkelijke bepalingen, instellingen, leervormen en gebruiken onderworpen. En de gewetensdwang vond vooral in de afschuwelijke inquisitie een' steun, die nog de menschheid doet huiveren. Bovenal echter werd de voortgang der beschaving vertraagd door de verdeeldheid, die onder de voorbereiders der Hervorming zelve heerschte. De een strijdt voor hervorming in, de andere wil haar buiten de kerk, en beide partijen wijzigen hunne gevoelens op schier ontelbare wijzen. Door die verdeeldheid kwam het zelfs zoo ver, dat de een meermalen veroordeelde, wat de ander goeds had gesticht. Zooveel vereenigde zich om den voortgang van waarheid en deugd te verhinderen. Maar, de Schrijver wijst het in bijzonderheden gedurig aan, ook deze tegenspoeden hadden onbedenkelijk hunne goede zijde. Behoudens de menschelijke vrijheid kon het ook niet wel anders toegaan, en door wrijving van gevoelens en gezindheden kwam ook hier de waarheid helderder te voorschijn.
Ook hier werd de Voorzienigheid geregtvaardigd door de uitkomst harer leidingen. Immers ten derde, te midden van den genoemden voorspoed en tegenspoed zien wij de beschaving tot den staat der volwassenheid naderen, door middel van de kerkhervorming. Met korte trekken wordt de gang dier onvergetelijke gebeurtenis in Duitschland en Zwitserland geschetst. Langs dezen weg heeft de Hoogleeraar ons voorbereid, om op te merken, wat weldadigen invloed de Hervorming op Europa's beschaving heeft uitgeoefend. Reeds daaruit blijkt die invloed, dat de Hervorming haar van die banden, waaraan zij, door Rome's heerschappij, voor altoos gekluisterd was, heeft verlost. Meer nog daarin, dat zij de beschaving op eene treffende wijze in de wereld ingevoerd heeft. Wat zamenloop van velerlei omstandigheden, welke aan de Hervorming bevorderlijk zijn geweest! Hoe geschikt waren hare hoofdpersonen, luther en zwingli, om juist eene zedelijke en godsdienstige beschaving in te voeren in de landen van Europa. Op wat edele wijze arbeidden zij aan

{==482==} {>>pagina-aanduiding<<}
het tot stand brengen van de Hervorming der kerk! En nog werd het voornaamste niet genoemd. De Kerkhervorming heeft eindelijk de beschaving tot steeds voortgaande werkzaamheid in staat gesteld. Zij kreeg nu daartoe een krachtig grondbeginsel, een veelvermogend hulpmiddel en eene sterke aansporing. Het eerste in het geloof aan Gods genade in christus, waardoor zoo weldadig een invloed op de volmaking der menschheid werd uitgeoefend; het tweede in den Bijbel, die nu wederom in handen werd gebragt, waaraan hij zoo lang was onthouden; de laatste in een' zamenloop van omstandigheden, die haar drongen, om toch vooral niet stil te staan op den ingeslagen weg. - Ook dit Hoofdstuk eindigt de lezer gewisselijk niet, zonder vooral aan het veelzijdige van des Schrijvers onderzoek eene opregte hulde te hebben gebragt.
Het derde Hoofdstuk ligt nog voor ons. De gevolgen, welke de overgang van Europa's zedelijke en godsdienstige beschaving tot den staat der volwassenheid, na de Kerkhervorming tot aan de laatste jaren, gehad heeft, worden hier in oogenschouw genomen. Eerst wordt nagegaan, wat er voor, dan wat er na den Munsterschen vrede heeft plaats gehad.
Vóór den Munsterschen vrede zien wij de beschaving zich hoe langer zoo uitgebreider' werkkring openen. De Hervorming maakte gedurig nieuwe veroveringen in noordelijk en westelijk Europa. Daarbij nam de beschaving innerlijk in kracht en vastheid toe. Daartoe dienden onderscheidene gebeurtenissen buiten de Protestantsche kerk, de maatregelen en aanslagen tegen haar, en de ontwikkelingsgangen en aanslagen in haar midden. De kenner der geschiedenis herinnert zich gemakkelijk, zonder nadere opgave, welke bijzonderheden hier door den Hoogleeraar bedoeld worden. Maar met hooge belangstelling zal hij ook hier de regtvaardiging van het hooge Godsbestuur lezen, dat zooveel toeliet, 't welk bij den eersten opslag schadelijk voor de goede zaak kon schijnen, om uit die verwarring later de heerlijkste orde te doen geboren worden. De geschiedenis leert dan ook, dat de beschaving door al

{==483==} {>>pagina-aanduiding<<}
deze stormen minder verloren, dan gewonnen heeft. Geen wonder dan ook, dat zij de Christenheid in menigerlei opzigt beweldadigd heeft, gedurende het tijdperk, waarvan wij spreken. Het burgerlijk en maatschappelijk leven der Christenen werd hervormd, zoowel op den troon als onder het volk; onder hetwelk zich de verlichting al meer en meer verspreidde. Tevens oefende de beschaving een' heilzamen invloed op het hart en leven der Protestantsche Christenen. Dit kon niet anders, zoo wij acht geven op den aard der Hervorming, op de werkzaamheid harer voorstanders, en op verscheidene feiten, die ter onze kennis zijn gekomen, en het ontegenzeggelijk toonen, dat niettegenstaande menige regtmatige klagte, toch door haren invloed de woestheid der zeden verminderd is, en de edelste deugden zijn aangekweekt. Eindelijk mag men niet vergeten op den weldadigen invloed te letten, die de beschaving, door de Hervorming ingevoerd, op de Roomsche kerk zelve uitgeoefend heeft. Ook daar verhieven zich vele stemmen voor de Hervorming. Ook daar stonden, (men denke slechts aan een contarini, cassander, de l'hopital en zoovele anderen!) warme voorstanders van Christelijke verdraagzaamheid op. Ook daar werd door middel der Protestantsche beschaving velerlei goeds ingevoerd, de aflaathandel werd afgeschaft, de inquisitie verzacht, de Catholieke Godgeleerdheid verbeterd. En van het geheele tijdperk kan gezegd worden, dat het schier onmogelijk is, al het goede te vermelden, dat de beschaving aan Roomsche en Onroomsche bewoners van het Christelijk Europa al aangebragt heeft.
Na den Munsterschen vrede zien wij de beschaving nog twee tijdperken beleven, een' tijd van stilstand, en een' tijd van beweging. De eene duurt tot den val van het Fransche Keizerrijk voort, de andere van daar tot op latere jaren. Het spreekt echter van zelf, dat beide benamingen, als a parte potiori gegeven, moeten opgevat worden.
Stilstand kwam er na den Munsterschen vrede in de uiterlijke werkzaamheid en den verderen voortgang der beschaving onder de volken van Europa. De Munstersche

{==484==} {>>pagina-aanduiding<<}
vrede toch gaf aan ieder Vorst het regt, om van zijn grondgebied te verwijderen wie afweek van de heerschende kerk. Ook de innerlijke werkzaamheid der beschaving bleef over het algemeen dezelfde, althans zij deed geene stappen, die sterk aan anderen in het oog vielen. Zelfs ontving zij menige gevoelige wonde, vooral door de gruwelen der Fransche omwenteling, en door het ontkiemend ongeloof der Naturalisten en Rationalisten, om nu van eene ongeloovige rigting der wijsbegeerte niet eenmaal te spreken. Natuurlijk wordt met dit een en ander volstrekt niet ontkend, dat ook hier en daar werkelijke vooruitgang plaats gegrepen heeft, waarvan trouwens hier hoogstbelangrijke proeven worden te berde gebragt. Door een en ander werd het tijdperk van menigvuldige beweging voorbereid, dat na den val van napoleon op haar grondgebied aanbrak, gedurende eenen ruim acht en dertig jarigen vrede. Vierde zij hier en daar eene aanvankelijke zegepraal, toch bleef zij in vele oorden nog in een' staat van bange worsteling of moedigen strijd verkeeren. Beweging vertoonde zich op zedelijk en godsdienstig grondgebied door geheel de Christenmaatschappij heen, in de Roomsche kerk, midden onder de Protestanten, ook ten gevolge van het ontkiemend Separatisme. De zedelijkheid en godsdienstigheid zelve, de Schrijver wijst het in breede trekken aan, vertoonde menige schaduwzijde. In het algemeen kan men echter zeggen, dat zij vooruitgegaan is, en het ontbreekt den opmerkzamen beschouwer niet aan teekenen der tijden, die van eene betere toekomst schijnen te spreken. De vraag, wat er echter nu in bijzonderheden, op grond van het verledene, voor de toekomst der beschaving te wachten zij, acht de Schrijver te gewaagd, om haar te beantwoorden.
Zoo hebben wij dan een algemeen verslag gegeven van den hoofdinhoud dezes belangrijken Deels, dat velen tot deszelfs naauwkeurige lezing en bepeinzing uitlokken moge. Het verdient die ten volle, zoowel om de grondigheid, zelfstandigheid en onpartijdigheid van het wetenschappelijk standpunt, als om den echt Christelijken geest en toon,

{==485==} {>>pagina-aanduiding<<}
die ook dit gedeelte des onderzoeks hebben bezield. Bij een' zoo verbazenden rijkdom van zaken, als hier in een kort bestek voorkomen, gevoelt men gemakkelijk, dat van eene eenigzins ontwikkelde beoordeeling hier geene sprake kan wezen. In de meeste punten van geschiedkundigen aard konden wij ons met den geleerden Schrijver vereenigen. Waar wij een andere meening toegedaan zijn, eerbiedigen wij die des Schrijvers, omdat hij haar overal door belangrijke gronden gestaafd en zonder eenige polemische rigting voorgedragen heeft. En wat het verband van dit Deel tot het uitgebreid geheel betreft, de Hoogleeraar heeft zeker aan het verlangen en de behoefte van velen voldaan, door het algemeen Overzigt, hetwelk wij hier aan het einde vinden. Het dient niet weinig, om den schakel der denkbeelden in het licht te stellen, en het plan des werks van meer dan eene zijde te regtvaardigen. Het einde van dit Deel keert terug tot, en strekt ter staving van hetgeen in het laatste punt des derden Hoofdstuks van de uitvoerige Inleiding voor het eerste Deel aangaande den tegenwoordigen toestand der Europesche beschaving was beweerd. Waar wij het boek hoogstvoldaan ter zijde leggen, wenschen wij den geleerden Schrijver overvloedige vruchten toe van den voltooiden arbeid, bij het klimmen zijner jaren, en danken God, die hem ook daartoe lust schonk en krachten. Hij worde nog lang gespaard voor de godgeleerde wetenschappen, de vaderlandsche kerk en de beroemde Hoogeschool, waarvan hij zich ook door dit geschrift heeft betoond een uitnemend sieraad te wezen!





Stemmen van gene zijde des grafs, of leeringen uit Gods Woord aangaande het eeuwige leven. Door den Schrijver van de Stemmen uit het graf eens Christens. Te Dordrecht, bij H. Lagerwey. 1843. In gr. 8vo. 176 bl. f 1-80.

Toen de Stemmen uit het graf van eenen Christen in ons en andere Tijdschriften met lof werden aangekondigd,

{==486==} {>>pagina-aanduiding<<}
gaven velen het verlangen te kennen, dat de zoon, die den nagelaten arbeid zijns vaders in het licht zond, tevens diens nagedachtenis door het noemen van deszelfs naam eer zou aandoen. Zulks wordt gedaan in het voor ons liggende vervolg op het pas genoemde werk. De Eerw. muller, Evang. Luth. Predikant te Brielle, berigt ons, dat het een en ander gedeelten zijn van een werk over eenige der meest kenmerkende stukken der Christelijke waarheid voor meer gevorderde en beschaafde Christenen, waartoe wijlen zijn vader, j.w. statius muller in den laatsten tijd zijns levens het plan had gevormd. Deze stemmen van gene zijde des grafs, gelijk zij genoemd worden, ‘niet zoo zeer, omdat zij over den staat van den mensch aan gene zijde des grafs handelen, als wel, omdat ons alles, wat wij daaromtrent met zekerheid weten, uit den hemel zelven geopenbaard is,’ - ademen denzelfden wijsgeerig-Christelijken geest, als het vroeger gegevene. De vertoogen hebben de volgende opschriften: Het geloof aan onsterfelijkheid, eene behoefte voor verstand en hart; jezus christus verzekert ons het eeuwige leven; jezus christus bevestigt zijne leer aangaande de onsterfelijkheid (door zijne opstanding uit den dood); wat weten wij van den staat des ligchaams na den dood?; wat van dien der ziel na den dood?; het wederzien; het oordeel; het vruchtbaar aandenken aan onze toekomende rekenschap; leeft voor de eeuwigheid!
Gelijk de helder denkende Schrijver zich aan de eene zijde heeft vrij gehouden van hypothesen en redekavelingen, buiten de Openbaring des Bijbels omloopende, zoo onthoudt hij zich aan den anderen kant zorgvuldig van uit Bijbelsche uitspraken te veel af te leiden, hetgeen anders, vooral omtrent dit onderwerp, wel eens gedaan is en wordt. Het boekje onderscheidt zich dan ook meer door bondige redenering, dan door waterige, gemoedelijke tirades. Echter ontbreekt het niet aan hetgeen men - de ongepastheid der benaming daargelaten - gewoonlijk zalving noemt. Gaarne gaven wij eene proeve, maar onze ruimte is beperkt, en ook uit het vorige werk werd in der

{==487==} {>>pagina-aanduiding<<}
tijd in de aankondiging een staaltje medegedeeld, waarom wij alleen nog deze bladen aan alle vrienden van echt Christelijke wijsbegeerte aanprijzen.






Bijdragen ter bevordering van het Christelijk leven, uitgegeven door M.A. Amshoff en W. Muurling. Ten voordeele der verwaarloosde volksklasse, om in derzelver geestelijke behoefte te voorzien. Jaargang 1843. Iste Stukje. Te Groningen, bij J. Oomkens. 1843. In kl. 8vo. IV en 65 bl. f : - 40.

Deze bijdragen maken een vervolg uit op de Christelijke bladen ter bevordering van het Godsrijk, waarvan de Eerw. amshoff een paar jaargangen in het licht heeft gezonden. Op de vraag: waartoe deze bijdragen? antwoordt de eerstgenoemde Verzamelaar, dat zij niet alleen het Christelijke leven moeten helpen uitbreiden, maar dat ook de geldelijke opbrengst zal moeten strekken tot het ondersteunen en oprigten van zoodanige inrigtingen, als noodig zijn en dienen, om de talrijke klasse van armen en verwaarloosden in hunnen geestelijken nood te hulp te komen, en uit hunnen lagen toestand op te heffen. En inderdaad verdient zulk een loffelijk en Christelijk doel algemeener deelneming, dan het nog bij velen schijnt te vinden. Men weigere niet, er toe mede te werken door aankoop en verspreiding dezer regt stichtelijke Bijdragen. Behalve in het oogmerk, hebben zij hare waarde in zichzelve. Geschreven in een' milden Christelijken geest, waarin zich licht met warmte vereenigd, zijn zij niet te hoog voor den eenvoudigen, en niet te plat voor den meer beschaafden lezer. In plaats van door eene proeve dit gunstig oordeel te staven, verwijzen wij den onpartijdigen lezer naar het lieve boeksken zelf. Ten minste twee stukken zullen jaarlijks verschijnen. Wij willen ook later van dezelve den lezers van dit Tijdschrift eenig berigt mededeelen. Op de loffelijke onderneming ruste zegen van boven!



{==488==} {>>pagina-aanduiding<<}

Wat doet de R.C. Kerk, en wat wenscht de R.C. leek tot eer der Kerk? Of de resultaten der gesprekken tusschen drie Catholijke vrienden. Te Zaltbommel, bij J. Noman en Zoon. 1843. In gr. 8vo. 45 bl. f : - 50.

Wij kunnen de veelvuldige stukjes over en tegen de R.C. kerk, die in onze dagen het licht zien, uit den boezem van dat kerkgenootschap zelf, uit tweederlei oogpunt beschouwen, om daarnaar hunne betrekkelijke waarde te bepalen: of als letterkundige en godsdienstige voortbrengselen op zichzelve, of als teekenen des tijds. In het eerste opzigt is meestal, is ook van deze brochure de waarde gering: want weinig bevat zij, wat ieder welonderwezen en beschaafd lid der Protestantsche kerk niet lang heeft geweten. Maar belangrijker worden zij, als teekenen des tijds, als sporen van het ontwakend godsdienstig leven in eene afdeeling der Christenheid, welke in hare steréotype vormen versteende: als bewijzen, dat de leek begint na te denken, en in te zien, hoe Catholiek en Ultramontaansch of Pausgezind geene woorden zijn van dezelfde beteekenis: als voorteekenen, hoe domme priesterdwang niet altijd het doordringen van hooger verlichting ook onder dit gedeelte des Christendoms zal kunnen beletten.
Bezien wij het stukje, dat voor ons ligt, uit zulk een' oogpunt, wij kunnen het allen denkenden Roomschgezinden met volle ruimte aanprijzen, en het ook voor Protestanten niet onbelangrijk noemen. Drie vrienden (doch de vorm van gesprekken zal wel tot het kleed der verdichting behooren) geraken aan het spreken, en over de ongeoorloofde middelen, waardoor de Roomsche kerk het aantal harer leden zoekt uit te breiden, en over de domheid der meeste geestelijken, blijkbaar in het hoogstgebrekkig onderrigt, dat zij toedienen, en over het verbod van bijbellezen, over het Jesuitisme met deszelfs verderfelijke moraal, en wat niet al. Het geheel is wèl genoeg geschre-
{==489==} {>>pagina-aanduiding<<}
ven, al merken wij ook niet veel van ‘den schat zijner studiën,’ waaruit de hoofdspreker, meer openhartig dan nederig, erkent, bl. 5, aan zijnen vriend van tijd tot tijd mededeelingen te doen. Het stichte nut, zoolang de lezing niet verboden wordt!





Leesboek voor Ouders, vooral voor Moeders, over de opvoeding der kinderen in de kraam-, kinder- en ziekenkamer, en over eenige voorname ziekten en gebreken, tevens dienende ter herinnering voor jonge Geneeskundigen ten platten lande en tot eenen wenk om hunne geneeswijze eenvoudig en onkostbaar in te rigten. Door Julius Vitringa Coulon, Med. Docter etc. (Volgens zijne vijftigjarige ondervinding.) Te Amsterdam, bij C.G. Sulpke. In gr. 8vo. XXIV, 359 bl. f 4 - :

Een zonderling mengelmoes van eenen in zijn leven in vele opzigten zonderlingen, anders geleerden man. Het boek bevat hier en daar wel goede opmerkingen en doelmatige raadgevingen, zoo als men niet anders kan verwachten van een' arts als Dr. coulon is geweest; maar een boek, hetwelk moet dienen tot lectuur in de kinderkamer, dus voor de kindermeid, in de kraamkamer, derhalve ook voor de baker, en in de ziekenkamer voor die den zieke oppassen, en tevens tot wenken aan jonge Geneesheeren, wie toch zal hier niet te veel, wie niet te weinig ontvangen? Wij willen geene blaam op de nagedachtenis van Dr. coulon in het bijzonder werpen, maar houden het daarvoor, dat dergelijke boeken geen doel treffen, geen nut stichten. Indien zij al niet schadelijk zijn, wij houden ze ten minste voor overtollig, en zeggen niet alleen van dit boek, maar van alle dergelijke ondernemingen: het ware beter, dat ze niet geschreven en niet ondernomen werden. Daar wij dus soortgelijke werken over het geheel afkeuren, zullen wij in geene bijzondere

{==490==} {>>pagina-aanduiding<<}
beoordeeling treden; onze kritiek kan den Schrijver niet meer bereiken.
Dr. coulon was een wakker arts, een verdienstelijk man; dit zij genoeg om te toonen, dat wij den man gaarne geven wat hem toekwam; doch bij al deze voortreffelijke hoedanigheden kan men toch somwijlen eenen verkeerden weg inslaan, en dit heeft Dr. coulon bij zijn leven gedaan, door met zijn boek voor allen te hebben willen nuttig zijn, waardoor zijne anders goede bedoeling van zelf eene verkeerde rigting gekregen heeft.


De Ziekten van den Ouderdom en derzelver genezing; door Dr. C. Canstatt. Uit het Hoogduitsch. Algemeen gedeelte. Isten D. 2de St. Te Amsterdam, bij Weytingh en van der Haart. 1843. In gr. 8vo. Van bl. 178-298. f 1-35.

De aankondiger van eene verhandeling over de ziekten der grijsaards, of beter van den ouderdom, door den Heer j.h. beau (*) (Lancette Française, 1843, No. 129) zegt: ‘La pathologie des vieillards présente des traits tout à fait distincts, et néanmoins elle n'a pas encore été consignée comme la pathologie des enfants, dans des traités spéciaux d'une certaine étendue.’ Aan dit verlangen of aan deze behoefte is althans voor Duitschland door Dr. canstatt voldaan, en ook voor ons wordt door deze vertaling gezorgd. Uit het voorberigt vernemen wij nu, dat het werk in drie Deelen zal bestaan, waarvan het tweede reeds het licht had moeten zien. Ofschoon de drie Deelen het geraamd getal van 60 vel niet zullen overschrijden, zoo zal het desniettemin een vrij lijvig werk worden. Wij erkennen gaarne, dat elke leeftijd zijn eigenaardig bestaan heeft en dat zulks op al de uitingen van het leven invloed heeft; maar, wanneer wij dit boek inzien, kunnen wij den Schrijver niet vrijpleiten van eene zucht naar

{==491==} {>>pagina-aanduiding<<}
omslagtigheid, waarvan de Uitgever misschien meer winst zal trekken, dan de geneeskunde er voordeel bij hebben zal. Wij zouden van gevoelen zijn, dat de bijzonderheden van de ziekten des ouderdoms meer met korte en tevens krachtige trekken zouden kunnen geschetst of beschreven worden. - De hoofdinhoud van dit 2de Stuk of bijzonder gedeelte is de verhouding der enkele ziekteklassen en ziektefamiliën tot den hoogen leeftijd; algemeen stelselmatig overzigt der aan dit tijdperk eigendommelijke ziekten.
Indien dit werk genoegzamen aftrek ter voortzetting vindt, zullen wij nader op eene en andere bijzonderheid terugkomen.


Geschiedenis der uitvindingen in kunsten en wetenschappen, sedert den vroegsten tot op onzen tijd, door J.H.M. Poppe, Hoogleeraar te Tübingen. Vrij naar het Hoogduitsch bewerkt. IV Stukjes. Te Zutphen, bij W.J. Thieme. In 12mo. 451 bl. f 1-15.

Men zoeke hier geene volledige of wetenschappelijke behandeling van het gewigtige, op den titel genoemde onderwerp. Het is een leesboek voor de hoogste klassen der lagere scholen, en daartoe ook zeer bruikbaar. Overal zal die jeugd het wel niet begrijpen, niet alleen in de vermelding der latere ontdekkingen in de scheikunde (waarin men met het nieuwste, gelijk in de natuurkundige wetenschappen in het algemeen, niet schijnt bekend te zijn) (*), maar men leze b.v. (St. 4, bladz. 5.) Er ontstonden ‘(in de bouwkunde) sieraden, b.v..... de vele reliefs aan de buitenzijde der gebouwen, de sieraden in de groeven der zuilen, de gekoppelde zuilen, de verkleinde pilasters achter de zuilen, de kleine zuilen tusschen groote, de ronde en doorgesnedene gevels, de uitgebogene friezen in de entablementen, de op kraag-
{==492==} {>>pagina-aanduiding<<}
steenen rustende zuilen, enz.’ Dat verstaat de jeugd niet, en de helft der onderwijzers kan het haar niet uitleggen. Doch dit zijn uitzonderingen. De Duitscher zal het aan den oorspronkelijken Schrijver gaarne ten goede houden, dat hij de uitvinding der hoekdrukkunst aan gutenberg te Mainz toeschrijft; maar indien de Nederlandsche vrije bewerker dit geheel en al, overeenkomstig de voor iederen onpartijdige van alle landen blijkbare waarheid, voor koster en Haarlem hadde veranderd, zou hij zich beter van zijne taak hebben gekweten, dan door de flaauwe noot (St. 3, bladz. 16.) Zelfs de beroemde oudere en latere Hollandsche drukkers, de blaauws, de elzeviers, zelfs de lettergieterij van enschedé worden niet eens genoemd.
Dat de vezelen van vlas en hennep in de steng zouden gevonden worden, is (St. 2, bladz. 2, 16) een bewijs van groote onkunde; misstellingen zijn (St. 4, bladz. 41), dat de eerste orgels slechts tien klavieren hadden, waarvoor men toetsen leze; albertus magnus (St. 4, bladz. 109) in de zestiende eeuw; en gedegene metalen (St. 4, bladz. 102 en eld.) een germanismus. Wij teekenden nog meer dergelijke onjuistheden aan, doch het opgegevene volsta tot staving van ons oordeel, dat dit werkje, ofschoon in het algemeen doelmatig en goed, toch ook nog onjuistheden bevat, die de onderwijzer bij het gebruik zal behooren te herstellen.





Aanteekening op de Grondwet, door Mr. J.R. Thorbecke, Hoogleeraar te Leiden. Tweede Uitgave. IIde Deel. Te Amsterdam, bij J. Müller. 1843. In gr. 8vo. IV en 342 bl. f 4 - :

Gelijk bij het eerste, zoo heeft bij dit tweede Deel der nieuwe uitgaaf de te voren in slechts één Deel vervatte Aanteekening op de Grondwet, door Prof. thorbecke, niet weinig in belangrijkheid gewonnen. Het verwondert ons echter, bl. 158, te zien volgehouden, dat het hooger

{==493==} {>>pagina-aanduiding<<}
gezag, hetwelk beslissen moet of eenige zaak civiel, dan wel administratief moet worden afgedaan, niemand anders zijn kan dan de Koning. Lang vóór de tegenwoordige waarnemende Minister van Justitie de intrekking der aanhangige Conflicten bewerkt, en de opwerping van nieuwe Conflicten voorgekomen had, is in dit Tijdschrift de Hooge Raad reeds aangewezen geweest, als zijnde niet enkel een regtsprekend, maar tevens een jurisdictie en jurisprudentie regelend, ja zelfs, uit hoofde voor hem de Ministers enz. teregt staan, een Grondwet en Staatsregt uitleggend, handhavend en toepassend ligchaam. Het verheugt ons, deze beschouwing niet alleen omhelsd te hebben gezien door de Redactie van het Weekblad van het Regt, maar ook door den waarnemenden Minister van Justitie, den even geleerden als welsprekenden de jonge van campens nieuwland. Doch niet alleen, dat dus wel degelijk iemand anders, of eenig ander zedelijk ligchaam, dan de Koning, met voegzaamheid kan beslissen, of eene zaak bij de regterlijke, dan wel bij de uitvoerende Magt te huis behoort; maar, naar ons inzien, is juist de Koning, in een' grondwettigen Staat, tot alle persoonlijke beslissing van staatszaken volstrekt onbevoegd. Of zou Zr. Ms. uitspraak niet worden medegeteekend door eenig Minister, die de verantwoordelijkheid daarvoor op zich nam? Maar zoo ja, dan zou men of voor altijd van een homogeen Ministerie moeten afzien, en aannemen, dat b.v. de Minister van Justitie welligt het besluit zou contrasignéren, waarbij een conflict werd opgeheven, op aanschrijving van éénen zijner ambtgenooten bij Oorlog, Marine of Financiën, kort te voren door den Gouverneur van deze of gene provincie opgeworpen; of de opwerping van dat conflict zou reeds de zekerheid der handhaving met zich brengen, en de uitvoerende Magt zou beslissen in hare eigene zaak. Want dat de Koning alleen zou beslissen over
de al of niet bevoegdheid der Regterlijke Magt, zonder medeteekening van eenig Minister, zou immers geheel strijdig zijn en met onze Grondwet, en met alle constitutionéle beginselen.
Beter beviel ons meestal het overige dezer doorloopende

{==494==} {>>pagina-aanduiding<<}
Aanteekening op de Grondwet, inzonderheid bl. 268-270, nopens het vervallen zijn der wet op de inkwartiering van 1791 en van het besluit van 1809; verder betrekkelijk den zonderlingen toestand van het Hertogdom Limburg, bl. 273, enz.
Indien er iets de noodzakelijkheid eener spoedig te beginnen, maar met bedaardheid te voltooijen herziening der Grondwet bewijst, dan is het de doorloopende aanteekening van Prof. thorbecke; daar men gaandeweg daaruit zien leert, hoe de Grondwet nu eens te veel, dan weder te weinig bepaalt, en in haar geheel niet meer geschikt is voor dien trap van staatkundige ontwikkeling, waarop onze natie sedert eenige jaren gestegen is.





Briefwisseling over de vraag: Langs welken weg, in de wet van den 11 Julij 1814 op het stuk der Jagt, wenschelijk gewordene veranderingen zouden kunnen worden gemaakt? Uitgegeven door Mr. H. Malecotius, Advocaat-Consulent bij de Opperhoutvesterij. Te Delft, bij H. Koster. 1843. In gr. 8vo. 51 bl. f : - 60.

De Heer Mr. malecotius deelt hier mede eene briefwisseling tusschen hemzelven, die zich M. teekent, en zekeren vriend, die zijne brieven met het handmerk N.N. onderscheidt. Die vriend achtte de nog in werking zijnde jagtwet van 1814 over het geheel verwerpelijk, als 1o. ingrijpende in de eigendomsregten der individus, 2o. niet in overeenstemming met den tijdgeest, en 3o. onvoldoende om het stroopen te beletten. Daarom wilde hij eene geheel nieuwe wet. De Heer malecotius, Advocaat-consulent bij de Opperhoutvesterij, betoogt, dat de wet zoo slecht niet is, maar voor verbetering, zonder geheele hernieuwing, allezins vatbaar. Hij wil, dat men de discussie over het jagtregt, hetzij als regaal, hetzij als verbonden aan den grond, late varen, en eenvoudig het jagtregt beschouwe als voorwerp van gewone wetgeving, waarbij aan de ééne zijde het belang van een goed jagtveld en het geoorloofd

{==495==} {>>pagina-aanduiding<<}
vermaak van de liefhebbers der jagt, en aan de andere zijde het belang van eigenaren en gebruikers der gronden in het oog wordt gehouden. Hetgeen in zijne brieven verspreid is, trekt hij, aan het einde van dit werkje, in acht uitgewerkte stellingen te zamen, die door elk regtsgeleerde en zaakkundige met genoegen zullen worden gelezen.
Wat het grondbeginsel van het jagtregt aangaat, houdt Referent het dáárvoor: Er is een natuurlijk regt om wild te vangen, overal waar men het aantreft. Dat natuurlijk regt wordt beperkt door het beginsel van het volkenregt, dat ieder meester is op zijnen grond, en dus de eigenaar of gebruiker bevoegd is, elken jager van dien grond te weren. Volgens het staatsregt behooren alle woeste en onbebouwde gronden aan den Souverein, en uit dien hoofde heeft de Oppermagt overal van zelve het regt, om elken jager van zoodanige gronden te weren, even gelijk elk eigenaar of wettig gebruiker zulks op den bij hem bezeten grond, naar het volkenregt, doen mag. De Maatschappij bestaat in het belang van allen. Dat belang brengt mede, dat het wild niet onbeperkt vermenigvuldige en ook niet baldadig worde uitgeroeid. De Burgerlijke Wetgeving moet de beginselen van natuur-, volken- en staatsregt in overeenstemming brengen met het belang der ingezetenen in het algemeen, hetwelk niet anders kan geschieden, dan door wederkeerige opoffering van het strengste regt; en alzoo moet dan ook het jagtregt een voorwerp worden der gewone wetgeving, die er naar streven moet, de handhaving van jagt en jagtveld in overeenstemming te brengen met de regten van eigenaren en gebruikers, door invoering van zoodanig eene orde van zaken, waarover niemand in een' gevestigden burgerstaat zich met reden beklagen kan. Na de door den Heer malecotius toegestemde verbeteringen, zou de bestaande jagtwet in die vereischten voorzien. Echter, daar de wet, gelijk zij ligt, verandering moet ondergaan, zou Referent, ten einde men niet weder eene nieuwe gedeeltelijke wet met eene vroegere meer omvattende telkens zou moeten vergelijken, en tevens zich verliezen in eene zee van uitleggingen enz., al bepaalde zich

{==496==} {>>pagina-aanduiding<<}
de herziening tot slechts weinige artikelen, eene geheel nieuwe wet met intrekking der vorige verkieselijk oordeelen. Dan heeft men voor het vervolg weder alleen die nieuwe wet te bestuderen.





Plutarchi Cimon. Commentariis suis illustravit et de vitae hujus fontibus disseruit Arnoldus Ekker. Trajecti ad Rhenum typis mandaverant Kemink et filius. 1843. 8vo. pp. 171. f 1-80.

De met lof bekende Conrector van het Utrechtsche Gymnasium heeft in het hierbij aangekondigd wordende werk zijne krachten besteed, om de levensbeschrijving van den grooten Veldheer cimon door plutarchus met zijne toelichtingen te verrijken; en na een gezet onderzoek van 's mans letterarbeid meenen wij aan zijn werk de verdienste van naauwkeurigheid en juistheid van opmerkingen niet te mogen ontzeggen. Blijkbaar is de Cimon met lust bewerkt, en voor wie niet geheel een vreemdeling is in de geschiedenis van Griekenland, en liefhebberij heeft in het lezen der Grieksche schrijvers, zullen de aanteekeningen van den Heer ekker regt aangenaam zijn. Na eene allezins lezenswaardige opdragt aan den, der wetenschappen onlangs zoo vroegtijdig ontrukten Hoogleeraar j.h. van bolhuis, behandelt de Commentator, in eene welgeschrevene inleiding, twee belangrijke vraagstukken, het eene over den tijd, waarin cimon geleefd heeft, het andere over de bronnen, waaruit plutarchus geput heeft. Met reden toch zegt de Commentator, dat, om cimon's leven naar regt te kunnen beoordeelen, men vooral goed bekend moet zijn met het tijdperk, waarin hij op het staatstooneel zich vertoonde; en ten opzigte van dit vraagstuk erkent de Heer ekker zeer veel verpligt te zijn aan eene in het Hoogduitsch uitgegevene verhandeling van lucas; met welken schrijver hij, hoewel veeltijds instemmende, het echter niet overal eens kan worden. Bij de behandeling van het vraagstuk over de bronnen, door plutarchus geraadpleegd bij het zamenstellen der levensbeschrijving, maakt de Commentator eene verdeeling tusschen de schrijvers, die tijdgenooten waren van cimon, en die, welke later gebloeid hebben. Tot de eersten brengt hij thucydides, jon chius en
stesimbrotus thasius, de

{==497==} {>>pagina-aanduiding<<}
blijspeldichter cratinus en de treurspeldichters metonthius en archelaus; wier gewigt, geloofwaardigheid en meerdere of mindere omvang of rijkdom hunner mededeelingen achtervolgens behandeld worden, na eene voorafgaande uitweiding ter wederlegging eener mogelijke bedenking, of hier ook niet van hellanicus en herodotus zou behooren gesproken te zijn. Hierop laat de Commentator de breede lijst volgen der latere schrijvers, wier betrekkelijke waarde met naauwgezetheid wordt uiteengezet. De levensbeschrijving zelve wordt voorafgegaan van eene vergelijkende tijdrekenkundige tafel, waarin de vermoedelijke tijdstippen, waarop de voornaamste voorvallen, die cimon's leven hebben gekenteekend, worden aangegeven, volgens de verschillende opgaven der voornaamste schrijvers, zoodat daarbij nog gewezen wordt op de plaatsen, waar bijv. plutarchus, thucydides, diodorus siculus en andere daarvan gewag maken. Na afdruk van het werk heeft de Commentator het geheel nog eens overzien, en in eenige addenda enkele gewigtige punten nog nader behandeld; of vroeger over het hoofd geziene moeijelijkheden gepoogd op te lossen. Een Index rerum et verborum besluit dit werk, waarvan wij hopen, dat de daaraan te koste gelegde moeite ruimschoots zal beloond worden, door een veelvuldig gebruik daarvan op de Gymnasia en Latijnsche scholen; - en door de goedkeuring, die geletterden meenen daaraan te mogen hechten. De grondige behandeling van het onderwerp, hetwelk de Heer ekker zich voorgesteld had in het belang der wetenschap te bearbeiden, de letterkundige opmerkingen, de geschiedkundige herinneringen en de juistheid van het door den Commentator getrokken besluit, zullen gewis, zoo wij vertrouwen, den aandachtigen lezer niet onbevredigd laten; en tevens de studerende jeugd den Cimon
van plutarchus des te beter doen kennen. En hiermede bevelen wij dit belangrijk werk met gerustheid onzen landgenooten aan.





Bewijsgronden der Duitschers voor hunne aanspraak op de uitvinding der Boekdrukkunst, of beoordeeling van het werk van A.E. Umbreit: die Erfindung der Buchdruckerkunst. Door Abraham de Vries. 's Gravenhage, bij A.D. Schinkel. 1844. In gr. 8vo. XVI en 208 bl. f 2 - :


{==498==} {>>pagina-aanduiding<<}

Onder dezen titel ontvangen wij een werk, dat met het volste regt een monument voor onzen nationalen roem mag genoemd worden. Zonder grootspraak of ijdel pogchen toch kunnen wij zeggen, dat met dit werk van den geleerden de vries het geheele vraagstuk omtrent de uitvinding der Boekdrukkunst ten voordeele van Haarlem beslist is, en dat er niets meer, noch aan Straatsburgers, noch aan Mentzers, overblijft, dat hun regt geeft om op de eer der uitvinding aanspraak te maken, dan alleen de door ons erkende verdiensten van hen, in het bijuitvinden van die zaken, welke de in Haarlem door coster uitgevondene Drukkunst tot eene hoogere volmaking hebben gebragt.
Nog niet overtuigd door den brief van den Heer de vries aan den Heer schinkel, van welken wij een verslag gaven (zie Vaderl. Letteroef. voor 1842, Boekbesch. bl. 28) en die later, in de Fransche taal overgebragt zijnde, ook door anderen dan Nederlanders is kunnen gelezen worden, onderneemt het bij vernieuwing een Duitscher om, ware het mogelijk, door ophaling der oude en reeds lang bestredene bewijsgronden, de eer zijner landgenooten in het uitvinden der Boekdrukkunst op te houden. De Heer umbreit trachtte dit te doen in een werk, getiteld: Die Erfindung der Buchdruckerkunst etc. (Leipzig 1843) en de Heer de vries wederlegt thans die stelling door het voor ons liggend uitgebreide en veelzijdig geleerde werk, een werk, waarin de voornaamste bewijsgronden, die de Duitschers voor hun vermeend regt aanvoeren, krachteloos worden gemaakt; en waardoor noch van de voorrede, noch van het werk des Duitschen schrijvers zelven iets overblijft, dat eenigzins strekken kan om de eer van Straatsburg of van Mentz te verdedigen.
Het werk van de vries in alle bijzonderheden na te gaan en hier te ontwikkelen, zal van Ref. niet gevergd worden en zoude ook ondoenlijk zijn, doch de voornaamste punten, die door den Schrijver, naar aanleiding van het Duitsche werk, worden behandeld, zullen wij met een enkel woord aanstippen.
Het gezegde van umbreit, alsof deze van een' Hollandschen geleerde, door middel van een werk des Heeren mattheus koch, vernomen had ‘dat zelfs de Hollandsche geleerden tegenwoordig alle geloof aan den fabelachtigen coster laten varen, - dat zij geene verdere aanspraak voor

{==499==} {>>pagina-aanduiding<<}
hun vaderland meer maken op de uitvinding der beweegbare letters, maar alleen nog pogingen aanwenden om de houtsneêdrukkunst (der Tafeldruck) voor eene Hollandsche uitvinding te doen doorgaan,’ dit gezegde, zoo onbeschaamd als leugenachtig, had, dunkt ons, wel geene wederlegging noodig, daar zoodanig iets ongerijmds door niemand toch zal worden geloofd. De bewijsgronden, door den Duitschen schrijver ten voordeele zijner landgenooten aangebragt, bepalen zich tot twee, - en die twee zijn het bekende Straatsburgsche proces en schöffers getuigenis in de onderschriften van zijn drukwerk en zijne vertelling aan trithemius: dit zijn dan nog de eenige bewijsgronden, die zich, zoo als de Heer de vries aanmerkt, met eenigen schijn verdedigen laten, doch die ook hier op eene alles afdoende wijze wederlegd, ja zelfs ten voordeele van Haarlem, en voor het verhaal van junius in zijne Batavia, uitgewezen worden.
Het is bekend, dat de Duitschers gewoon zijn, door de stukken van het Straatsburgsche proces aan te toonen, dat guttenburg met dritzehn en heilman de Drukkunst zouden uitgeoefend hebben; dat de eerste dezelve had uitgevonden en deze ze aan den laatste had medegedeeld; hoewel, indien het waar was dat guttenburg c.s. de Boekdrukkunst uitgeoefend hadden, hetgeen echter, zoo als nader blijken zal, niet waar is, dit nog niet zou bewijzen dat guttenburg de Drukkunst zelf had uitgevonden; daar hij dan nog die kunst door den dief der letters van coster zou kunnen geleerd hebben, maar die geheele geschiedenis der guttenburg-, dritzehn- en heilmansche drukkerij verdwijnt, zoo als de Schrijver teregt aanmerkt, als een ijdel droombeeld, daar niets in de stukken, tot het Straatsburgsche proces behoorende, te vinden is, dat eenige aanleiding zou kunnen geven, om aan zoodanig iets te denken, maar wel dat die geheime en verwonderlijke kunst (ars secreta et mirabilis) door guttenburg uitgevonden, en door hem aan dritzehn en heilman medegedeeld, bestaan heeft, niet in het boekdrukken, maar in het vervaardigen van spiegels. Met het volste regt wordt dus de bewering des Heeren umbreit, als of, door die stukken van het Straatsburgsche proces, de eer der Duitschers in het uitvinden der Drukkunst gestaafd wordt, door den Heer de vries, zoo wel op een naauwkeurig en waarheidlievend onderzoek der stukken zelve, als op de getuigenis van een' fournier,

{==500==} {>>pagina-aanduiding<<}
lambinet, ottley, dibdin, douce, schaeffer, falckénstein en anderen, tegengesproken.
Het tweede door den Heer umbreit aangevoerde bewijs voor de aanspraak der Duitschers, het eenig overblijvende steunsel, hetwelk, bij het wegvallen van het Straatsburgsche proces, die aanspraak moet staande houden, zijn de onderschriften achter de alleroudste drukwerken met een bepaald jaartal en het verhaal van trithemius, waarvan de eerste met het laatste, als de getuigenissen behelzende van een' en denzelfden persoon in eene en dezelfde zaak, slechts voor één bewijs kunnen worden gerekend.
De wederlegging van deze bewering door den scherpzinnigen de vries is meesterlijk. ‘Het lijdt geen' twijfel,’ zegt hij, ‘en het wordt ook algemeen erkend, dat pieter schöffer (men houde hierbij in het oog, dat deze de man was, die met faust de drukkerij, die guttenberg met het proces verloren had, bestuurde) de steller van die bedoelde onderschriften geweest is en dat het opmerkelijk is, dat de inhoud dier eerste, vóór guttenberg's dood achter schöffer's drukwerken geplaatste onderschriften, niet anders bevat dan de vermelding, dat die werken door middel van eene kunstige bijuitvinding van druk- en schrijfwijs, zonder eenig gebruik van eene pen, zijn vervaardigd door johannes fust en petrus schöffer, zonder dat daarin iets van de uitvinding zelve bepaald, noch ook regtstreeks gezegd wordt, dat faust en schöffer de uitvinders van die bijuitvinding waren; terwijl de onderschriften na guttenberg's dood openlijk bekend maken, dat zij de allereerste boekdrukkers en uitvinders van de kunst waren.’ Hier blijkt reeds iets achter te schuilen; en waarlijk, wanneer wij alles, door den kundigen Schrijver omtrent die onderschriften en het verhaal van petrus schöffer aan trithemius en door dezen medegedeeld, nagaan, dan worden wij ten volle overtuigd, dat zulks niets anders is dan pogcherij, en dat noch die onderschriften van den, door umbreit zelven erkenden, leugenachtigen schöffer en het verhaal van dezen aan den abt trithemius iets zekers bevatten, dat de eer der Duitschers in het uitvinden der Boekdrukkunst kan staande houden. Het overige van het werk van
den Heer de vries is nog gewijd aan de wederlegging van enkele punten, het geschil betreffende, door den Duitschen Schrijver aangevoerd.

{==501==} {>>pagina-aanduiding<<}

Niets, en hiermede eindigt Ref. zijn verslag, blijft er ten voordeele der Duitschers over, dan hunne, door allen erkende, verdiensten in het meer en meer volmaken der door coster uitgevondene Drukkunst. Wij zouden te uitgebreid worden, wanneer wij meer wilden mededeelen, en zeggen daarom den Schrijver slechts dank voor hetgeen hij tegen de Duitsche pretendenten, wegens de uitvinding der Boekdrukkunst, heeft aangevoerd; en daar het Ref. verblijdt, dat ook dit werk van den Heer de vries, even als het vorige, in het Fransch zal worden vertaald, zoo zal hierdoor de gelegenheid worden geopend, dat het ook buitenslands zal kunnen worden gelezen, daar het, de Duitsche snoevers ad terminos brengende, een schoon gedenkstuk is, om de eer der Nederlanden, de eer van Haarlem, maar bovenal die van laurens janszoon coster en de geloofwaardigheid van het verhaal van hadrianus junius, niet alleen bij ons, maar ook bij alle beschaafde volken te doen erkennen.
Druk en uitvoering zijn, zoo als ze steeds van de pers van den Heer schinkel het licht zien, keurig en net.





Oud en nieuw, uit de Vaderlandsche Geschiedenis en Letterkunde verzameld door P. Scheltema, Lid van het Zeeuwsch Genootschap van Wetenschappen. Te Amsterdam, bij G. Portielje. 1844. In gr. 8vo. VIII, 238 bl. f 2-60.

Dr. p. scheltema, die zich reeds ten jare 1836, door zijn diatribe in Hadriani Junii vitam, ingenium, familiam, merita literaria, allergunstigst heeft doen kennen als vriend en beoefenaar der vaderlandsche letterkunde, geeft, in navolging van zijnen bloedverwant, wijlen Mr. j. scheltema, onder bovenstaanden titel, het 1ste Stuk uit van eene verzameling, welke als een vervolg op diens Geschied- en Letterkundig Mengelwerk kan worden beschouwd, en wier titel zelfs van dien waardigen man herkomstig is. Ref. verheugt zich over deze onderneming, vermits zij ons het uitzigt geeft op kennismaking met menig belangrijk stuk, hetwelk thans nog in den eenen of anderen verborgenen hoek verscholen ligt en welligt nog lang zou blijven liggen, zoo niet deze uitgave van oud en nieuw het te voorschijn lokte. De Heer scheltema staat toch niet op zich zelven, maar heeft voor

{==502==} {>>pagina-aanduiding<<}
zijne onderneming begunstigers gevonden in de Heeren j. de vries, w.h. tijdeman, s. de wind enz. - Bij wien wekt dit weten geene gunstige verwachting? Wij rekenen het Dr. scheltema tot eer, dat hij, zediglijk zijne eigene krachten wantrouwende, met dergelijke mannen raadpleegde, alvorens het publiek zijne stukken aan te bieden. Deden andere jeugdige schrijvers desgelijks, wij zouden mindere klagten hooren over de wrangheid der onrijpe vruchten, welke ons te dikwerf voorgezet worden.
Gelijk in elk Mengelwerk het eene aan dezen bevalt en het andere aan genen, zoo zal natuurlijk ook hier verschil van smaak de eene bijdrage boven de andere doen schatten; doch naar Ref. meening zal er wel niemand gevonden worden, die iets van het medegedeelde de plaats, welke het inneemt, onwaardig zal keuren.
Het boek wordt, bl. 1-10, aangevangen met het laatste Testament van den Luitenant Admiraal m. adrz. de ruyter, d.d. 18 Dec. 1675, een stuk, dat ons aanleiding geeft om in het hart des voortreffelijken mans eenen blik te werpen. - Het hierop volgende, geteekend lieven ferdinand de beaufort, bl. 11-40, doet ons dezen, zoo verschillend beoordeelden man uit zijne eigene aanteekeningen kennen als een mensch van edele beginselen en als een voortreffelijk staatsburger. Noch de zedige man noch de Heer scheltema hebben evenwel opgemerkt, dat het geslacht de Beaufort, herkomstig uit Anjou tusschen Angers en Tours, reeds in de eerste helft der XIVde eeuw loffelijk bekend was in de Nederlanden; en in de laatste helft er van een paar der Avignonsche Pausen heeft opgeleverd, t.w. clemens VI en gregorius XI. - Het oorspronkelijke berust bij den Heer c.a. rethaan macaré; de drie bijlagen zijn, eene van dezen geleerde, de tweede van den verdienstelijken Oostburgschen Burgemeester Dr. h.a. callenfels, de derde uit de papieren van wijlen Mr. j. scheltema. - Het derde stuk is eene Verhandeling over de drie Schutterijen en de wakende Burgerije der stad Amsteldam, door j. wagenaar, waarvan het oorspronkelijke wordt bewaard in de Charterkamer dier stad; het neemt hier de ruimte in van bl. 41-114, en wordt gevolgd door de Ordonnantie voor de Cloveniers, bl. 115-118, die er toe behoort. Moge hier al niet alles nieuw wezen, veel zal men evenwel vinden, dat elders te vergeefs wordt gezocht, en uit dien hoofde is het medege-
{==503==} {>>pagina-aanduiding<<}
deelde de ruimte, er voor afgezonderd, ten volle waardig. - Het wordt opgevolgd door een regt luimig Rapport over de Karos van
Staat, door Mr. j. scheltema in 1796 uitgebragt bij het Committé tot de algemeene zaken, bl. 119-132. Van de hand des Verzamelaars volgt, bl. 133-166, het leven van hadrianus junius, versierd met eene plaat, voorstellende het gedenkteeken voor den beroemden man, thans te zien in de Koorkerk te Middelburg, en gevolgd door eene bijlage: iets over het geboorte- en sterfjaar van hadr. junius, van de hand van wijlen den Hoogl. j.w. de crane, bl. 167-173. Een en ander de uitgaaf allezins verdienende. - Het geheel wordt opgesloten door een allerbelangrijkst stuk: Memorie van mijne intentiën en notabele bejegeningen, door hugo de groot, bl. 175-229, naar twee afschriften er van. Mr. h. van vollenhoven had het ons, bl. 44 van zijn belangwekkend geschrift Broeders gevangenisse enz. in het algemeen doen kennen en op eene afzonderlijke uitgave hoop gegeven: hier zien wij, dat hij dit uitgeven gaarne aan den Heer scheltema heeft overgelaten. Wij verblijden ons èn over deze schikking èn over de uitgave op zich zelve. Eene eigene en zelfstandige ontwikkeling van de groot's motiven is toch voor de geschiedenis van zijnen tijd van het hoogste gewigt, en men zal ook in dit stuk bijzonderheden aantreffen, die sommige lofredenaars op Prins maurits wel niet zeer welkom zullen zijn.
Bij wijze van toegift vindt men twee brieven aan de stad Amsterdam; de een van louis de boysot, twee dagen na het ontzet van Leiden; de ander van joan van galen, van voor Livorno 27 Dec. 1652. - Gaarne en met overtuiging bevelen wij het werk aan alle liefhebbers van vaderlandsche geschiedenis en letterkunde, wenschende den Uitgever een ruim debiet en den Verzamelaar kracht en opgewektheid, om rustig op den ingeslagenen weg voort te treden.





Drentsch Mosaïk. Door J. van der Veen, Az. Iste Stukje. Te Groningen, bij J. Oomkens. 1844. In kl. 8vo. 83 bl. f : - 40.

De aanleiding tot het schrijven van dit werkje is te vinden in het werk getiteld: de Nederlanden, uitgegeven door de nu ontbondene Maatschappij van schoone kunsten. Het

{==504==} {>>pagina-aanduiding<<}
hinderde den Schrijver, dat in het bedoelde werk alleen de typen werden gevonden van de Provinciën Noord- en Zuid-Holland, Zeeland, Noord-Braband en Limburg, terwijl de overige provinciën Groningen, Friesland, Drenthe en Overijssel vergeten zijn.
Om in deze leemte, ten minste wat Drenthe betreft, te voorzien, ondernam het de Schrijver, Drentsche typen te schrijven. Hoe gelukkig hij hierin geslaagd is, zal ieder, die het boekje leest, met ons erkennen; ja, zonder aan de belangrijkheid van het werk de Nederlanden te kort te willen doen, moeten wij volmondig zeggen, dat het werkje van den Heer van der veen hetzelve in vele opzigten overtreft. Het zijn hier niet slechts typen, maar ook mededeelingen omtrent oude volksbegrippen en gebruiken, die in Drenthe nog in zwang zijn. De Drentsche Mosaïk is verdeeld in tien Hoofdstukken: Lijkpredicatiën. De Drentsche Boer. De ijzeren Koe. De Drentsche Burgervrouw. Pinkster Zondagmorgen. De Kraamaanzegger. Het Wasschop. De Vettepriezer. Sint Maarten. Iets over den Duivel, met betrekking tot het bijna algemeen gevoelen in de provincie Drenthe.
Al deze afdeelingen zijn op een' zeer naïven toon, gemengd met boert en ernst, beschreven; overal vindt men de sporen, dat de Schrijver niet alleen zeer ingedrongen is in het Drentsche karakter, in de zeden en gewoonten der inwoners, maar het blijkt ook, dat hij met de oudheden van Drenthe ten volle bekend is. Bovendien is het boekje in een' aangenamen en schilderachtigen stijl geschreven. Ter proeve volge hier de beschrijving eener Drentsche burgervrouw, wanneer ze des zondags kerkwaarts gaat. ‘Dan ligt er over dat fijn gevormde tronietje zoo'n waas van wezenlijke of nagebootste vroomheid, dat dit uwer achting voor haar geen' geringen cijns aftroont. Dan is dat kleine mondje in wie weet hoe veel plooitjes getrokken en dan kan er geen enkel lachjen af. Dan tooit haar, onder het smaakvolle hoedje met een effenkleurig lintje daarop, een nog veel zwieriger en kostbaarder muts, onder wier kant heur zwaar gouden oorijzer zijne ijdele regten laat gelden, in weelde en pracht met de vijf dubbele gouden halsketen en dito slot wedijverende. Dan bedekt een fijne meestal zwart lakensche doek met lange franjes en met een gouden doekspeld op de borst vastgehecht, een keurig net

{==505==} {>>pagina-aanduiding<<}
jakjen, met den rok uit hetzelfde stuk gemaakt. Dan draagt ze...’ maar genoeg! die geheele beschrijving, bl. 29-31, is allerkeurigst: zij herinnert ons heemskerk's Batavia en hildebrand's Camera obscura.
Wij bevelen dit onderhoudende werkje, als eene proeve dier schriften, waarvan onze letterkunde zoo schaars voorzien wordt, met volle ruimte aan; terwijl wij een tweede stukje met niet minder belangstelling en genoegen hopen aan te kondigen.





Alpenrozen. Door G.H. van Senden. II Deelen. Te Amsterdam, bij G.J.A. Beijerinck. 1843. In gr. 8vo. 647 bl. f 7-35.

Onze Letterkunde is niet rijk aan Reisbeschrijvingen, vooral niet aan goede. Dubbel welkom moet daarom elke bijdrage zijn, om in dit gebrek te voorzien. Onze Landgenooten hebben dan ook voorzeker het bovenstaande werk met groote belangstelling ontvangen en met even veel genoegen gelezen. En echter heeft het oudste van onze beoordeelende Tijdschriften tot nog toe er geene melding van gemaakt en zijn ook de jongere daarin of traag of geheel nalatig gebleven!.... Vreemd voorwaar! Wij zullen ten aanzien der Vaderlandsche Letteroefeningen dit niet zoeken te verontschuldigen, ofschoon wij het zouden kunnen verklaren. Liever willen wij ons leedwezen uitdrukken, dat wij, tegen den wil en buiten de schuld der Redactie, ons voornemen daartoe nu eerst ten uitvoer brengen. Intusschen verheugen wij ons, dat ons publiek, door een gunstig onthaal van het werk, onze aankondiging is vooruitgeloopen; en wij zullen ons nog meer verheugen, als wij ook nu nog medewerken om de verdiensten van hetzelve meer in het licht te stellen en de letterkundige waarde er van nader te bepalen.
Wij hebben het boek onder de reisbeschrijvingen gerangschikt, maar - met regt? In den strikten zin des woords zouden wij dat niet durven zeggen. Het is toch niet volkomen wat eigenlijke reisbeschrijvingen zijn, d.i. verhalen van hetgeen bepaalde personen in bepaalde landstreken hebben gezien, opgemerkt, gevoeld en ondervonden; schilderingen van bepaalde toestanden, indrukken en gewaarwordingen; ontmoetingen in den vreemde, al zijn ze niet avon-
{==506==} {>>pagina-aanduiding<<}
tuurlijk; schetsen van tafereelen uit de natuur en het menschelijk leven, welke het eigenaardige en onderscheidende van landen en volken doen uitkomen. En men had reden te verwachten, dat dit kenmerkende van een reisverhaal hier te meer zou uitkomen, daar de Schrijver het geluk had, de reis in gezelschap van twee mannen te doen, de Heeren Mr. j.a. en Mr. d.s.j. van royen van Zwolle, die hij (I. bl. 244) als voortreffelijke reisgenooten beschrijft. Maar het is als of de Heer van senden de reis alléén gedaan heeft, zoo weinig komt het bovengenoemde kenmerk in het boek uit. Doch is het in dien zin geene reisbeschrijving: wat is het dan? Wij meenen niets ten nadeele van het boek te zeggen, wanneer wij betuigen, dat wij dit niet zoo terstond met een enkel woord weten uit te drukken. Het komt ons zelfs voor, dat de titel deze onze verlegenheid eenigzins regtvaardigt. Die titel: Alpenrozen (gekweekt? geplukt? vergaderd?) door g.h. van senden, is toch onbepaald en zegt niets aangaande den inhoud van het boek, want hij past even goed voor eenen bundel gedichten, romantische verhalen of historische tafereelen, tot Zwitserland en de Alpen betrekkelijk, gelijk wij ons ook herinneren, weleens een' Zwitserschen zoogenoemden Muzenalmanak, met dien naam op het voorhoofd, te hebben gezien. Het vers ‘de Alpenroos (in plaats van eene
voorrede’) geeft even min eene verklaring van hetgeen wij hier hebben te wachten. De Schrijver zegt alleen, na eene uitvoerige beschrijving van de Alpenroos:

Mij ook bood zich 't roosjen aan 
Toen ik wandelde op den hoogen 
En, bewond'rend opgetogen, 
Bleef voor zijne schoonheid staan. 
 
En ik bond met eigen hand 
Tuiltjes op die Alpendreven, 
'k Bragt ze mede, en wil ze geven 
Aan mijn dierbaar Nederland. 


Doch wij willen bij dit min belangrijke niet langer stilstaan, maar liever betuigen, dat wij deze Alpenrozen als een nieuw sieraad in onzen letterhof beschouwen, dat niet zoo spoedig verwelken zal.
De lezer denke bij dezen aanhef echter niet, dat hij hier geene beschrijvingen vindt van de belangrijke plaatsen en

{==507==} {>>pagina-aanduiding<<}
merkwaardige voorwerpen in de natuur en het leven, door den Heer van senden bezocht en met opmerkzaamheid beschouwd. Eene bloote opgave van den inhoud kan het tegendeel bewijzen en toont, dat de merkwaardigste streken en voorwerpen, die het doel van iederen reiziger door Zwitserland uitmaken, hier zelfs breedvoerig vermeld worden; ja men moet erkennen, dat het geheele plan van de reis met veel oordeel is ontworpen en alles omvat, wat die oorden zoo belangrijk maakt.
De Afdeelingen in het eerste Deel zijn de navolgende: I. Het besluit tot de Alpenreis. II. De Rijnval. III. Zurich en de Alpen. IV. Goldau. V. De Rigi. VI. De Vier-waldstaettersee. VII. Unterwalden. VIII. Het Haslidal. IX. Hasli's oudste bewoners. X. De Herder op de Scheideck. XI. De Jungfrau. XII. Lauterbrunnen. Het tweede Deel behelst de Hoofdstukken XIII. De Tweelingzeeën. XIV. De Gemmi. XV. De Jager op de Alpen. XVI. Het Leukerbad. XVII. Wallis. XVIII. Chamouni. XIX. De Montblanc en saussure. XX. De Leman. XXI. De Jura en Freyburg. XXII. Bern. XXIII. De Bodenzee. XXIV. Zwitserlands Gebergten. Men kent het voortreffelijke talent van den Schrijver, om met woorden te schilderen, de voorwerpen in al hunne eigenaardigheid naar het leven af te beelden en zijne gevoelens en gewaarwordingen op eene wijze uit te drukken, die met hunne belangrijkheid, kracht en gloed overeenkomt. Dat talent vertoont zich ook doorgaans in het geheele boek en komt niet alleen uit bij de beschrijving van grootsche tooneelen uit de natuur en het leven, maar de stijl is in 't algemeen levendig en rijk. Men leze slechts de schildering van den Rijnval bij Lauffen, I. bl. 17-19, 22, 23; de verwoesting van Goldau en Lowerz, bl. 42, 43; het gezigt op den Rigi, bl. 57-60, waar wij zelfs een tooneel vinden geschetst, door den Schrijver zelven niet gezien, maar hem door anderen beschreven; (*) of men verlustige zich in de breede en rijk gestoffeerde tafereelen, die ons in Afdeeling X, XI, XV worden aangeboden.
Doch levendigheid van stijl en fraaiheid van schildering

{==508==} {>>pagina-aanduiding<<}
zijn op zich zelve niet voldoende om aan een reisverhaal duurzaam belang bij te zetten; eigene opmerkingen over hetgeen de reiziger ziet, gevoelt en ondervindt, moeten er zich mede vereenigen. En ook in dit opzigt verdient het boek eene gunstige onderscheiding. Het bevat eene menigte wetenswaardige zaken; het is rijk aan oorspronkelijke en treffende denkbeelden, en het vloeit over van schrandere en fijne aanmerkingen, die den geest tot nadenken stemmen en eenen schat van nuttige kundigheden aanbrengen. Vraagt men, welke voorwerpen de opmerkzaamheid van den Schrijver voornamelijk bezig houden? zoo valt het moeijelijk, ook dit bepaald te zeggen. Voor het naast en over 't geheel zijn het de dingen zelve, die zich aan zijn oog vertoonen, doch meermalen zijn deze voor hem slechts de aanleidingen, om zijne gedachten over verwante onderwerpen mede te deelen. Terwijl men nu die beschouwingen en redeneringen met genoegen leest, voelt men toch wel eens onwillekeurig de vraag bij zich opkomen: of dezelve wel overal op de regte plaats staan, en of dus al de Afdeelingen van het boek wel één harmonisch geheel uitmaken? Onder het lezen b.v. der belangrijke Reis van Prof. ackersdijck in het Noorden ziet men terstond, dat het een Staathuishoudkundige is, die het woord voert; doch men staat wel eens in twijfel, of de Heer van senden als natuur- en letterkundige, of als geschiedkenner, of als geoloog wil beschouwd worden. En hier valt eene eigenschap van het boek ons in het oog, die hetzelve, naar ons oordeel, min gunstig onderscheidt, namelijk dat het de regte eenheid mist en dus ook minder in staat is eenheid van indruk voort te brengen. Het oog van den Schrijver is geopend voor alles wat hem omringt; zijn geest is zoo rijk, dat hij de meest verschillende voorwerpen omvat, terwijl zijne kennis hem in staat stelt, over zeer vele dingen te oordeelen. Maar het is juist deze
veelzijdigheid van den bekwamen man, die hem als reisbeschrijver eenigzins in den weg staat. Hij verliest zich daardoor te veel in vreemdsoortige onderwerpen, en geeft zich wel eens over aan philanthropische bespiegelingen, aan historische onderzoekingen, politieke beschouwingen, geologische nasporingen en letterkundige herinneringen, die, hoe belangrijk op zich zelve, den gang van de reisbeschrijving afbreken en storen. Men zie b.v. de zoo uitvoerige schildering van den opstand der Zwitsers onder tell en de zijnen,

{==509==} {>>pagina-aanduiding<<}
I. bl. 82-98; Hasli's oudste bewoners, bl. 142-164; de Montblanc en saussure, II. bl. 136-165; de optelling der merkwaardige mannen, die aan de boorden van den Leman gewoond hebben, bl. 178-184; de staatkundige gesteldheid en geschiedenis van Bern, bl. 214-226; de Bodenzee met de geschiedenis der veroordeeling en verbranding van huss, bl. 228-240; en Zwitserlands Gebergten, bl. 243-264. Onderscheidene van deze stukken zouden eerder verdienen afzonderlijke verhandelingen over die onderwerpen te heeten, dan gedeelten uit eene reisbeschrijving van een' zoo bepaalden omvang. Evenzeer geldt dit omtrent de nog al talrijke en breedvoerige aanteekeningen, achter elk Deel geplaatst. Ook in die aanteekeningen vindt men eenen schat van wetenswaardige dingen, maar zij zijn meer naar aanleiding van den tekst geschreven, dan dat zij daarover handelen. Zoo behelzen zij onder andere de uitvinding en geschiedenis der stoombooten en der straat- en spoorwegen, welke laatste gezegd worden ‘ligtelijk eens te weeg te brengen wat de wijsbegeerte en de godsdienst tot dusver vergeefs hebben zoeken daar te stellen, eenen eeuwigen vrede;’ een vertaald uittreksel uit de Colloquia van erasmus over de gesteldheid van de herbergen in diens tijd; de geschiedenis van de Rijn-en IJssel-Stoombootmaatschappij en van de Idylle; de oorzaken van en middelen tegen het Kretinismus, of de overhelling tot scrupuleuze (toch wel scrofuleuse) krankheden enz. Dat alles wekt het vermoeden, dat vele gedeelten van deze Reis niet zoo zeer de uitdrukking zijn van de denkbeelden en gewaarwordingen, welke, bij het zien der voorwerpen, op de plaatsen zelve bij den Schrijver zijn opgekomen, als wel het werk van later opzettelijk onderzoek. Dit blijkt ook uit de
orde en regelmatigheid, waarmede alles beschreven wordt, en niet minder uit de groote menigte van allerleij bijzonderheden, die hier en elders voorkomen. Het spreekt wel van zelf, dat elke Reisbeschrijving niet het werk is van het oogenblik, maar uit aanteekeningen, op de plaatsen gemaakt, naderhand zamengesteld en bewerkt wordt; doch een Schrijver doet, onzes inziens, verkeerd, wanneer hij, zelfs bij het behandelen en beoordeelen van wetenschappelijke onderwerpen, in zijn Reisverhaal, den schijn aanneemt, dat zijne mededeelingen niet anders zijn dan de vrucht van het oogenblik. Wij meenen vele blijken hiervan te vinden, b.v. wanneer de Heer van senden verklaart, ‘zijnen heen-
{==510==} {>>pagina-aanduiding<<}
togt over de Vier-waldstaettersee alleen aan de natuurbeschouwing te besteden, terwijl hij daarentegen bij den terugtogt zich uitsluitend plaatst onder den invloed van de herinnering dier daden en gebeurtenissen, van welke de oevers dezer waterkom getuigen geweest zijn;’ wanneer hij het beeld van zwingli en van andere mannen op eene wijze teekent, die onderzoek en studie te kennen geeft; en wanneer hij ‘zich nederzet, om in het gezigt van den Montblanc, de beklimmingen van denzelven tot het onderwerp zijner overwegingen te maken,’ welke, II. van bl. 139 tot 165 voortloopen en uittreksels uit onderscheiden geschriften en opgaven van allerleij waarnemingen en berekeningen bevatten, die ook het getrouwste geheugen kwalijk wedergeven kan. In dit opzigt heeft het werk van den Heer van senden veel overeenkomst met de Reis in het Oosten door von schubert.
Wij erkennen gaarne, dat wij den Schrijver in zijne physische, bepaaldelijk in zijne geologische opmerkingen, onderzoekingen en theorieën, niet kunnen volgen, en dat wij nog veel minder in staat zijn de gronden te beoordeelen, waarop hij van de beroemdste natuurkundigen in Zwitserland verschilt, die inzonderheid aan de ijsbergen van hun vaderland uitvoerige en belangrijke geschriften hebben toegewijd, van eenen de la rive, en met name van den wijdvermaarden agassiz. Terwijl wij het oordeel in dezen gaarne aan de mannen van het vak overlaten, meenen wij ons echter niets aan te matigen, wanneer wij ons gevoelen zeggen over bijzonderheden, die onder ons bereik vallen. Hiertoe behooren eenige punten van historischen aard, waarvan wij, ter proeve, de beschrijving van den opstand en de vrijmaking der Zwitsers onder w. tell en diens eedgenooten, I. bl. 82-99, zullen aanhalen. Niemand zal aan den Schrijver den lof onthouden, dat dit gedeelte met veel warmte en levendigheid gesteld is, en zoowel tot een blijk van zijne bekwaamheid kan verstrekken, als van de kracht der overtuiging op zijn gemoed. Voor hem toch is de geschiedenis van tell in al de bekende bijzonderheden volkomen waarheid, zoodat hij dan ook niet schroomt, in eene aanteekening, bl. 283-285, hevig tegen de genen uit te varen, die hare stellige zekerheid hebben durven ontkennen, en de twijfelzucht onzer eeuw ‘bespottelijk’ noemt, welke enkele gedeelten daarvan tot het gebied der overlevering, legende of Sage terugbrengt. En zekerlijk zou men

{==511==} {>>pagina-aanduiding<<}
regt hebben, aldus te spreken, indien de zaak afgedaan ware met hetgeen hij in die aanteekening voor of tegen dezelve in het midden brengt. Het zou ons te ver afleiden, als wij de gronden, waarop hij zich beroept voor de waarheid der geschiedenis van tell, ook maar met een enkel woord wilden toetsen en de onze daartegen overstellen: dezelve zijn, benevens eene menigte andere, door de Schrijvers voor en tegen naauwkeurig gewogen, maar geen van deze heeft eene zoo gunstige slotsom kunnen verkrijgen als de Heer van senden, hoe vurig zij dit ook zouden hebben gewenscht. Wij willen van die Schrijvers, wier boeken eene kleine bibliotheek uitmaken, slechts één' enkelen noemen, in Zwitserland geboren en woonachtig, wiens bevoegdheid om in dezen uitspraak te doen, een ieder, die hem kent, even min zal betwisten, als hij aan diens zucht zal twijfelen, om, ter vermeerdering van den roem zijns vaderlands, de meeste, zoo mogelijk alle, bijzonderheden als geschiedkundig waar vast te houden, den Heer Dr. hisely te Lausanne. Deze grondige Geleerde, na gedurende zijn verblijf hier te lande zijn akademisch proefschrift de Guilielmo Tellio in 1824 te Groningen verdedigd, en twee jaren later zijn uitvoerig stuk: Guillaume Tell et la révolution de 1307 (à Delft chez la veuve allart) uitgegeven te hebben, een kritisch onderzoek behelzende naar de waarheid der geschiedenis van dien held der Zwitsersche vrijheid, heeft ten vorigen jare in de Mémoires et documens publiés par la Société d'histoire de la Suisse Romande (Tome I, Livr. III) een nog veel uitvoeriger onderzoek hierop laten volgen, dat thans voor ons ligt. Dit onderzoek omvat alles wat tot dit vraagstuk betrekking heeft, en is met zoo veel kennis, scherpzinnigheid
en kalmte in het werk gesteld, dat bevoegde beoordeelaars in de Duitsche Tijdschriften het boek met hoogen lof vermelden, en niet aarzelen te verklaren, dat de zaak in quaestie gerekend mag worden, daardoor voor altoos te zijn afgedaan. Daaruit nu blijkt ten duidelijkste, dat hij, die aan de waarheid der geschiedenis getrouw blijven wil, geen regt heeft, al die bijzonderheden, welke de Heer van senden met zoo veel gloed en levendigheid schildert, als wezenlijk gebeurd voor te stellen. Ten aanzien b.v. van den appel, dien de overlevering tell, op bevel van den Landvoogd, van het hoofd zijns zoons laat schieten, zegt Dr. hisely onder andere (pag. 598): ‘Jus-
{==512==} {>>pagina-aanduiding<<}
qu'ici d'habiles écrivains ont fait de vains efforts pour établir que l'épisode de la pomme est un fait véritable, que l'on attribue avec raison à Guillaume Tell. Les argumens allégués en faveur de cette opinion, ne supportent pas l'examen;’ terwijl wij, pag. 592, lezen: ‘A mon jugement, la tradition de la pomme est une broderie, sous laquelle se cache un fait historique.’ Wij twijfelen dan ook geen oogenblik, dat de Heer van senden, bij zijnen eerbied voor het gezag der geschiedenis, op eenen veel minder stelligen toon, ja zelfs weifelend over de historische waarheid van die gebeurtenissen zou hebben gesproken, indien hij, bij de uitgave van zijn boek, reeds in de gelegenheid geweest was, de nasporingen van den Heer hisely te raadplegen.
Gaarne herhalen wij ten slotte, dat de stijl van het werk doorgaans krachtig, levendig en schilderachtig is, gelijk men van eenen man van zoo veel gevoel, verbeelding en bekwaamheid, als de Schrijver is, kan verwachten. Daarom is het des te meer vreemd, hier en daar op woorden en uitdrukkingen, ja op geheele zinsneden, te stooten, die den toets eener zuivere taalkunde niet goed kunnen doorstaan. Zoo leest men doorgaans het Hoogduitsche zullen (sollen) voor gezegd worden (I. bl. 251); de zachte afhang van eenen berg voor helling, glooijing (I. bl. 114); strijdig maken voor betwisten (II. bl. 58, 67, 84); een sneeuwtop die wat terug staat, voor achterwaarts (II. 123); opgestopte wolven voor opgezette (II. 281); gewaarwordingen der hulde (I. bl. 29). Even min zullen zinsneden, als de volgende, den lof van juistheid en zuiverheid wegdragen (I. bl. 19): ‘Zonder tegenstand in zijnen val te ontmoeten, zich nederstortende, kan dan onmogelijk de kracht van het water zich dermate als nu openbaren en zijn vermogen in den grooten strijd niet verheerlijken met die majesteit.’ Bl. 63: ‘Aldus had mijn oog elken kring doorgeloopen, uitgestrekter dan ooit te voren.’ Bl. 79: ‘Tusschen deze rotsvoeten doorgevaren zijnde, vertoonde zich, aan de zijde van Unterwalden, Buochs aan het beekje de Aa, en Bekenried, leunende aan de vruchtbare bergafhelling.’
Wij scheiden van den Schrijver met opregte hoogachting voor zijne talenten en met dankbetuiging voor het genoegen en nut, dat zijn arbeid ons heeft verschaft.



{==513==} {>>pagina-aanduiding<<}

Twee maanden in den Kerker der Inquisitie te Rome. Een Gedenkschrift van jeugdige vroomheid en Goddelijke bewaring. Te Amsterdam, bij J.C. Sepp en Zoon. 1843. In gr. 8vo. 108 bl. f 1 - :

Wij vinden hier het verhaal van eene wel is waar oude, maar tot in de minste bijzonderheden waarachtige gebeurtenis. Philippus camerarius, de voorname held des verhaals, werd den 16 Mei 1537 te Tubingen geboren; hij was de zoon van den beroemden joachim camerarius, den vriend van den grooten Kerkhervormer melanchthon; hij bekleedde te Neurenburg de waardigheid van Senator, later die van eersten Kanselier bij de Neurenburgsche Universiteit Altdorf, en stierf in den hoogen ouderdom van 87 jaren, den 22 Junij 1624. Door menig geschrift heeft hij zich eenen welverdienden naam gemaakt. Het gedenkschrift van zijne gevangenschap in den kerker der Inquisitie te Rome werd door hem zelv' oorspronkelijk in het Latijn vervaardigd, eerst na honderd jaren in het licht gegeven, en thans, na weder honderd jaren, in het Hoogduitsch gedrukt.
Camerarius begaf zich ten jare 1563, en dus in 26 jarigen ouderdom, tot voortzetting van zijne regtsgeleerde studiën, uit Duitschland naar Padua, Ferrara en Bologna, bezocht vervolgens Rome en Napels, maar werd op zijne terugreize naar Ferrara te Rome door de Inquisitie gevangen genomen, niettegenstaande het bestaande verlof, door Keizers en zelfs door Pausen aan studenten van eenige Protestantsche belijdenis toegestaan, om vrij te reizen. Na het ondergaan van vele listige verhooren en het wederstaan van onderscheidene aanlokselen tot afval van zijne Evangelische belijdenis, na zelfs gevaar te hebben geloopen van door vergift het leven te verliezen, werd hij, met zijnen land- en lotgenoot, zekeren peter rieter, in vrijheid gesteld, door de veelvermogende tusschenkomst van den Duitschen Keizer. Sommige gevoelens van den Schrijver dragen te zeer den stempel van zijnen leeftijd, dan dat wij die onbepaald zouden goedkeuren. Van dien aard is, bij voorbeeld, zijn geloof aan bovennatuurlijke aanvechtingen, aan welke hij gedurende zijne gevangenschap meende te zijn blootgesteld. Voor het overige gaf camerarius een, ook nog in onzen tijd navolgenswaardig, voorbeeld van onwankelbare godsvrucht en geloof. Wij

{==514==} {>>pagina-aanduiding<<}
wenschen, dat dit kleine geschrift door velen van onze lezende landgenooten met die belangstelling moge bejegend worden, welke het, boven de meestal verdichte verhalen van onzen tijd, in alle opzigten verdient.







Verhaal van de verrigtingen der Jezuiten in Friesland, door Pater Willebrordus van der Heyden, Lid van de Orde der Jezuiten. Uit het Latijn vertaald en met Aanteekeningen voorzien door Dr. H. Amersfoordt en Mr. A. Evertsz, Leden van het Provinciaal Friesch Genootschap enz. Te Leeuwarden, bij J.W. Brouwer. 1842. In gr. 8vo. XXIV en 342 bl. f 3-60.

De op den titel genoemde Geleerden kochten op eene boekenveiling een handschrift, getiteld: Historia Frisica. Bij de inzage ontdekten zij, dat het geschrift niet, zoo als zij vermoed hadden, over staats- en krijgszaken liep, maar het verslag behelsde van eenen zendeling der Jezuiten, tot opbeuring en herstelling van de Roomsche Godsdienst in Friesland. Spoedig waren zij er op bedacht, dit belangrijk verhaal algemeen verkrijgbaar te stellen. Zij besloten hetzelve uit het oorspronkelijk Latijn in het Nederduitsch te vertalen en er de noodige aanteekeningen en eenen bladwijzer bij te voegen.
De opsteller van het werk is willebrordus van der heyden, geboren te Middelbeers in Brabandsch Kempenland, in het jaar 1595. In de Societeit opgenomen te Mechelen, in het jaar 1613, studeerde hij te Antwerpen in de beschaafde letteren, was onderwijzer te Oudenaarden in de syntaxis, dichtkunst en rhetorica, studeerde daarna weder vier jaren in de godgeleerdheid, en werd in 1626 tot priester gewijd. In hetzelfde jaar werd hij uit Frankrijk als Jezuitisch zendeling naar Friesland gezonden, maar kwam, na eenigen tijd te Vlissingen in den kerker te hebben doorgebragt, eerst in 1627 te Leeuwarden, en was in Friesland in de reeds genoemde betrekking met zeer veel ijver werkzaam tot aan zijnen dood in het jaar 1638. Een van zijne ambtgenooten, robert du rieu, getuigt van hem: ‘Ik weet niet, of Friesland na den H. willebrordus ooit eenen meer nuttigen en volmaakten Apostel bekomen heeft.’

{==515==} {>>pagina-aanduiding<<}

De bedrijven der Jezuiten zijn zoo wel door hunne lofredenaars als door hunne vijanden meermalen met drift beoordeeld. In dit boek echter spreekt een lid der Orde, in het geheel niet met het doel om zich tegen ingebragte beschuldigingen te verdedigen, maar als enkel berigtgever van zijne eigene stille werkzaamheden en die der zijnen, en levert dus eene belangrijke bijdrage tot de kennis van het eigenaardige der veel geroemde en veel gelaakte Orde der Jezuiten.
Als zoodanig hebben wij het werk met lof aangekondigd gezien in een Roomschgezind Tijdschrift (*). Ook wij bevelen het aan de opmerkzaamheid van den onpartijdigen onderzoeker der waarheid. Wie toch zal langer twijfelen aan het Goddelijke der zending van de Jezuiten, die door de lezing van dit boek overgehaald wordt tot het geloof, dat johannes bartels te IJlst in Friesland, op het gebed van den Jezuit anscke bockes bruynsma, drie dagen na zijn overlijden uit den dood is opgewekt en nog eenige jaren na zijne opstanding heeft geleefd! Onder meer andere hier verhaalde gebeurtenissen is in allen deele de opmerkzaamheid waardig het verhaal der bezwering van een bezeten meisje, anna genaamd, te Ezumazijl nabij Anjum. Toen dit meisje, bij het ontvangen van den doop, volgens het kerkgebruik der Roomschgezinden, aan den Duivel de gehoorzaamheid opzeide, bragt deze (de Duivel namelijk), zich als katten vertoonende, het geheele huis in opstand. Toen door den pater duivelbezweerder, (N.B.) overeenkomstig de gebruiken der Roomsche Kerk, werd gevraagd, welken naam de Duivel had, bleek het, dat de duivelbanner, meenende slechts met éénen Duivel te doen te hebben, zijne rekening buiten den waard gemaakt had, want dat een vrij talrijk gebroedsel van dit gespuis de ongelukkige anna bewoonde. De Duivelen noemden zich Petter Stobbeler, Brand in de Hel, Kieck in de Hel, Kieck deur de Glasen, Voordanser, Blaes in de Hel, Rabbeler en Babbeler. Ja, toen deze acht Duivels uitgebannen waren, bleek het, dat een negende, die zich na langdurige weigering eindelijk bekend maakte onder den
naam van hanske compt boven, bij de bezetene achtergebleven was. Dit hanske, door den pater Jezuit geheel in het naauw gebragt, vlugtte met anna naar het

{==516==} {>>pagina-aanduiding<<}
geheim gemak, en weigerde den knip van de deur af te schuiven. De bezweerder, toen hij tot het Evangelie gekomen was van den sterken man, die zijnen hof bewaart, Luk. XI:21, 22, beschimpte den Duivel, omdat hij eenen vuilen en hem waardigen hof (namelijk een geheim gemak) had uitgekozen, waarin hij evenwel onverzettelijk huis hield. Kort daarna opende de Satan het geheim gemak en voer tegen den Priester met vinnige woorden uit: ‘Du sacramentsche Paap, du Duivelsbander!’ Dit lezende, kunnen wij er geene redenen voor vinden, dat men onlangs zoo verlegen was met het verhaal van de uitbanning van den Duivel uit een meisje door Monseigneur laurent. Dan, hoe dit zij, wij verheugen ons even zoo wel als de aankondiger en beoordeelaar van het werk in den Katholiek over de uitgave van het werk, en hopen, dat een gelijk gebruik van andere nu nog verborgene soortgelijke bescheiden gemaakt zal worden, niet alleen in het belang der speculative letterkunde, maar ook opdat hoe langer hoe meer de waarheid van dwaling worde onderscheiden, en de wijsheid geregtvaardigd worde door hare kinderen.





Geschiedenis der Tempelridders, door C.G. Addison, Esq. Naar den tweeden druk uit het Engelsch vertaald door Mr. C.J. Zweerts. II Deelen. Te Amsterdam, bij P.N. van Kampen. 1843. In gr. 8vo. 616 bl. f 6-40.

Men heeft in zijn vaderland den Schrijver beschuldigd van een partijdig en te gunstig verslag van de Tempelridders geleverd te hebben. Voor zoo veel aangaat de geschiedenis van de stichting der Orde en van de diensten door haar in de eerste honderd en vijftig jaren van haar bestaan aan de Christenheid bewezen, meenen wij den Schrijver van deze beschuldiging te mogen vrijspreken.
‘Uit dweeperij geboren,’ zoo als gibbon aanmerkt, ‘maar door eene verstandige en ver vooruitziende staatkunde geleid, werd die Orde het voornaamste bolwerk des Christendoms, en bragt het meeste toe, om Europa voor de verwoestingen, en zelfs voor de waarschijnlijke opperheerschappij der Turken te bewaren. Want indien wij den aard en de geschiedenis der Mahomedanen en vooral der Turken, hunne godsdienstige leerstellingen, hunne stoute geestdrijverij,

{==517==} {>>pagina-aanduiding<<}
hunne natuurlijke hulpbronnen en hunne wezentlijke verrigtingen wèl in overweging nemen, zullen wij ons overtuigd gevoelen, dat, ten zij hunne krijgvoerende bevolking in de vlakten van Palestina bezig gehouden en versmolten ware, de Turksche Halvemaan, even zoo goed als in de zestiende, ook reeds in de twaalfde eeuw in het hart van Europa zoude geplant zijn geworden, zonder die magt en die bekwaamheid van tegenstanders ontmoet te hebben, welke een gestadige vooruitgang van vier eeuwen in het eerstvermelde tijdstip had te weeg gebragt.’ - Wij vinden hier uit de beste bronnen met vlijt en oordeel al datgene bijeenverzameld en in eene geregelde orde voorgesteld, wat de geschiedenis der Orde merkwaardigs bevat. Wij stemmen in met de betuiging van den Auteur: ‘De moed en de krijgsbedrijven der Tempelridders als kampvechters van het Christelijk geloof, hunne rampen en wederwaardigheden en de verschillende voorvallen en gebeurtenissen, die den loop van hun wisselvallig bestaan kenmerken, verspreiden een levendig belang over hunne geschiedenis en zetten dezelve volkomen de kleur van een' Roman bij.’
Wat nu aangaat den zoo beruchten ondergang der genoemde Orde, hare geweldige en bloedige verdelging in Frankrijk door den gierigen, hebzuchtigen Koning philips de Schoone, dit is eene gebeurtenis, welke te allen tijde zeer verschillend beoordeeld is. De Schrijver noemt als oorzaken van den val der Orde de vermindering der geestdrift voor den oorlog tegen de ongeloovigen in het Oosten; nijd over de voorregten door de Pausen aan de Broederschap toegekend; de hebzucht der Europesche Vorsten, die met wederzin de inkorting van hunne inkomsten verdroegen, veroorzaakt door de vrijdommen en giften aan de Tempelridders geschonken. Wij ontkennen het niet, ja wij houden het er zelfs voor, dat dit een en ander voornamelijk den val der Orde veroorzaakt heeft, en dat in zoo ver aan dezelve eene der gruwelijkste onregtvaardigheden gepleegd is, welke de geschiedenis vermeldt. Wat echter de tegen de Tempelridders ingebragte beschuldigingen betreft, dat zij ketters en ongeloovigen waren, dat hunne Orde eene gevaarlijke staatkundige strekking had, zich langzamerhand boven den Paus en alle Vorsten trachtte te verheffen, eindelijk dat hare leden zich aan de onnatuurlijkste zonden, paederastie en

{==518==} {>>pagina-aanduiding<<}
sodomie, schuldig maakten, en in den hoogsten graad aan brasserij en dronkenschap overgegeven waren, de verdedigers der Tempelridders, en onder dezen ook de Schrijver, verwerpen al deze beschuldigingen, als zijnde de belijdenis van hunne schuld hun door de pijnbank afgeperst. Maar, vragen wij, zouden er genoegzame redenen zijn, om het er voor te houden, dat een genootschap van krijgslieden, die, niettegenstaande hunne erkende dapperheid, doorgaans weinig verstandelijke en godsdienstige beschaving bezaten, die door de wetten van hunne Orde genoodzaakt waren ongehuwd te blijven, en daarenboven van tijd tot tijd in het bezit van onmetelijke rijkdommen geraakt waren, in de zuiverheid des Christelijken geloofs, in eerbaarheid en matigheid zou uitgemunt hebben boven de andere geestelijke en ridderlijke Orden en andere aanzienlijken van denzelfden tijd? De verloochening van den Heiland kan ons niet vreemd voorkomen, wanneer wij bedenken, dat de Tempelridders dergelijke gevoelens in het Oosten onder de navolgers der Gnostieken vonden. De paederastie was in het bijzonder in de kloosters zoo algemeen, dat men haar als eene verschoonlijke zwakheid beschouwde. Welke redenen kan men aanvoeren, om het waarschijnlijk te maken, dat de Tempelridders eerbaarder, ingetogener en matiger zullen geweest zijn dan hunne tijdgenooten? Wat hun onmatig drinken betreft, is het tot een spreekwoord geworden, hetwelk zelfs onze tijden bereikt heeft: ‘Hij zuipt als een Tempelier.’ Zelfs de bijzonderheid, door boxhorn medegedeeld, dat bij de vermoording der Tempelridders te Zierikzee slechts twee ridders, die zich juist dien nacht buiten hunne gemeenschappelijke woning in een bordeel ophielden, deze ramp ontkwamen, pleit ook niet voor de zedige levenswijze der Tempelridders. Wij hechten ook een groot gewigt aan het oordeel van den beroemden w. scott, die in zijnen Ivanhoe insgelijks geen zeer
gunstig oordeel over de Tempelridders velt. Het is waar w. scott is een romandichter, maar de juistheid van zijne karakterschilderingen is eene der aan hem het meest algemeen toegekende verdiensten van zijne romans.
Ons oordeel over het onderhavige werk is, dat, wanneer men zich niet laat wegslepen door de vooringenomenheid des Schrijvers, men in het werk eene rijke bron vindt voor de geschiedenis der hier beschrevene Orde, en door hetzelve

{==519==} {>>pagina-aanduiding<<}
zeer vele merkwaardige bijzonderheden, deze betreffende, kan te weten komen.






Gelderlands voortreffelijke Dichter, Letter- en Landhuishoudkundige, Mr. A.C.W. Staring van den Wildenborch, in zijn leven, karakter en verdiensten geschetst door zijn' oud-Zutphenschen Landsman en Vriend Mr. B.H. Lulofs, Ridder der Orde van den Nederl. Leeuw, Lid van het Koninkl. Nederl. Instituut, Hoogleeraar in de Nederl. Letterkunde en Welsprekendheid te Groningen, enz. Te Arnhem, bij G. van Eldik Thieme. 1843. In gr. 8vo. VIII en 323 bl. f 3-75.

Rec. zet zich niet zonder een gevoel van weêrzin neder, om verslag te geven van dit werk van den Hoogleeraar lulofs. Hij heeft achting voor de onloochenbare verdiensten en bekwaamheid van den werkzamen geleerde en kent hem gaarne eene eervolle plaats toe onder de ijverigste beoefenaars onzer vaderlandsche taal en letterkunde. Onbekend is het hem ook niet, dat de Heer lulofs wel eens behoort tot de kitteloorige schrijvers en dichters, die zich bij elke ongunstige beoordeeling hunner werken grovelijk beleedigd achten, en zoo hij het vergeten had, het werd hem herinnerd op bl. 76 van dit boek, waar wij de eigene bekentenis van den Schrijver lezen, dat hij alles behalve altijd zachtmoedig geweest is, als men hem uit het donker op eene honende en onwaardige wijze aantastte. Gedachtig aan het vroeger gebeurde, verklaart Rec. deze woorden op zijne wijze: uit het donker beteekent, zonder zijnen naam onder de beoordeeling te zetten; honend en onwaardig misschien scherp en ongunstig. En schoon hij zich voor scherpheid in zijne beoordeeling zal trachten te hoeden, zij zal nameloos zijn en moet ongunstig uitvallen. Dat laatste smart hem, èn om den Schrijver, dien hij overigens hoogschat, èn om den man, van wien in dit boek wordt gehandeld, en over wien hij gaarne een stuk ontvangen had, dat ook naar den vorm zijner waardiger en met zijne eigene keurigheid, kernachtigheid en kracht meer overeenstemmende was. Te meer bedroeft hem dit, omdat hij uit dit boek zelf ziet, hoe zeer de Heer lulofs met juistheid en grondigheid de schoonheden van stijl en schrijftrant in anderen weet te be-
{==520==} {>>pagina-aanduiding<<}
oordeelen, en omdat hij daarom met bevreemding opmerkt, hoe weinig deze dienzelfden toets bij eigene geschriften schijnt aan te wenden.
In dit lijvige boekdeel vinden wij eerst eene levensschets van staring; hij wordt daarop afzonderlijk als mensch, als dichter, als letterkundige en als landhuishoudkundige beschouwd. Niemand zal ontkennen, dat in al deze verschillende afdeelingen veel belangrijks en wetenswaardigs wordt gevonden, en dat veel ter regte waardering van den grooten en voortreffelijken vaderlandschen dichter is gezegd. Maar het geheel kenmerkt zich door eene breedsprakigheid en uitvoerigheid, eene vermenging van gepaste en ongepaste zaken, eene hier volkomen onvoegzame zucht om aardig te wezen, eene slordigheid en zonderlingheid van stijl, die ons in den Hoogleeraar in de Welsprekendheid geheel onverklaarbaar zijn.
Reeds de eerste bladzijde van dit boek geeft ons van een en ander de onwederlegbaarste bewijzen. Men oordeele: ‘De God en Afgod onzer buren aan gindsche zijde van Rijn en Eems, de beroemde göthe, verhaalt ons in zijne levensgeschiedenis met den zonderlingen titel van Wahrheit und Dichtung, half in ernst, geloof ik, half in boert, onder welk eene constellatie of stand der planeten hij, op den 28 van Oogstmaand des jaars 1749, te Frankfort aan den Main, het levenslicht aanschouwde; hoe namelijk die constellatie gelukkig was, hoe de zon in het teeken der Maagd stond en juist voor dien dag, zoo als de Astrologen het noemen, culmineerde; hoe Jupiter en Venus haar vriendelijk en ook Mercurius niet stug aankeken, hoe Saturnus en Mars zich onzijdig hielden; terwijl alleen de Maan op dat oogenblik vijandige gezindheden ten toon had gespreid. Dergelijke fraaijigheden weet ik u, geëerde lezer! wat onzen staring betreft, niet te verhalen. Ik houd het er evenwel voor, dat, naar zijn leven en verworven roem te oordeelen, ook bij zijne wieg een gunstig gestarnte geschenen hebbe. Ofschoon ik u dus, in den trant van göthe, niets bepaaldelijks van den stand der hemelbollen bij staring's geboorte te melden weet, en u dit ook wel tamelijk onverschillig zijn zal, kan ik u echter naauwkeurig zeggen, wanneer en waar ter plaatse onze voortreffelijke Landgenoot zijn' eersten levenskreet deed hooren.’ Wij weten schier niet, hoe de Heer lulofs ongepaster zijn boek had kunnen beginnen. Die

{==521==} {>>pagina-aanduiding<<}
astrologische redenering voegt al zeer slecht in den ernstigen en deftigen stijl, die in deze levensschets behoorde te heerschen. En dan nog, welk een omslag! Welk eene breedsprakigheid! Waarlijk, het behoefde niet tweemaal gezegd te worden, dat de schrijver van dergelijke fraaijigheden niets weet te verhalen; de dagteekening van göthe's geboorte, het geëerde lezer, het tamelijk onverschillig zijn, het ter plaatse, dit alles had zeer goed kunnen worden gemist, en het doen hooren van den eersten levenskreet moge minder alledaagsch zijn, het komt ons daarom niet verkieslijker voor, dan eene der meer gewone uitdrukkingen. Dat deze eerste bladzijde niet eene alleen en op zichzelve staande proeve is, die ons bewijst, dat de Schrijver zich weinig bekommert over de waardigheid en deftigheid, die den stijl van eene ernstige levensbeschrijving behooren te kenmerken, moge blijken uit eenige voorbeelden, uit deze zelfde afdeeling van het werk gekozen. Wij lezen, bl. 4: ‘dat hij bij herhaling op de altaren der Latijnsche Muze geofferd, of om het wat prozaïscher en duidelijker uit te drukken, in het Latijn verzen gemaakt schijnt te hebben.’ Bl. 5: ‘Staring werd student in het Geldersche Harderwijck, dat destijds, even als het Friesche Franeker, nog eene bloeijende hoogeschool bezat, maar thans, reeds sedert verscheiden jaren, dien tempel van Pallas tegen aan Mars gewijde gebouwen, ik bedoel soldaten-kazernen, verwisseld heeft.’ Bl. 7: ‘Na een vierjarig bezoeken van de leerzalen der wijsheid in de Minerva-stad, of, om wat minder hoogdravend en gezwollen te spreken, na te Harderwijck vier jaren gestudeerd te hebben,’ enz. Bl. 11, ter beantwoording van de vraag, hoe staring gedurende zijn verblijf te
Göttingen den tijd vond voor zijne veelsoortige studiën: ‘Zeker niet door, als zoo vele Duitsche studenten toen deden en nog doen, met een houwer op zijde, een paar zoogenaamde kanonlaarzen aan en eene ellenlange pijp in den mond, in bierhuizen en kroegen te lanterfanten, den geheelen nacht door te zuipen en zich heesch te schreeuwen, met de zoogenaamde Philisters of Philistijnen (den naam, waarmede alle vreedzame burgers of wel de nachtwachten door hen bestempeld werden) te bakkeleijen, en dan tot diep in den middag op bed te luijeren en den roes uit te slapen, neen! maar door’ enz. Bl. 15: ‘Staring toch, getroffen door de pijlen des kleinen guits,

{==522==} {>>pagina-aanduiding<<}
wiens tooverkracht hij in het schalksche, eenen hooft waardige gedichtje, “de Min” bezingt:

Twee achjes, twee lachjes, 
Hij 's binnen, de guit, 
En duizend sermoenen,... 
Hij is er niet uit. 


Staring, herhaal ik, door die pijlen getroffen, en vermoedelijk als verstandig man ook wel eens gedacht zullende hebben: het is niet goed, dat de mensch alleen en nog minder, dat hij daar op een groot, oud ridderkasteel te midden van bosschen en heiden alleen zij; staring, (ik moet voor de derde maal, Lezer, den naam herhalen, om u en mij uit dezen wat langen zin te redden) bood aan Jonkvrouwe’ enz. Er is in al deze proeven zulk een gemis van goeden en gekuischten smaak op te merken, dat het ons verwondert, ze in een geschrift van iemand, als de Heer lulofs, aan te treffen.
Met meerdere belangstelling en goedkeuring lazen wij de tweede afdeeling, waarin staring als mensch wordt beschouwd. Wij leeren daar den edelen man in zijn eenvoudig, rond en open karakter, in zijn huiselijk en gezellig leven kennen, en de schets, ons hier van hem gegeven, stemt zoo geheel overeen met het beeld, dat men zich bij het lezen van zijne werken van hem vormt, dat wij aan de getrouwheid niet kunnen twijfelen. Wij betreuren het intusschen, dat ook hier de Schrijver niet op menige plaats het snoeimes heeft gebruikt en de welige (water) loten heeft weggesneden. De geheele schets zou daardoor in kracht gewonnen hebben, en de gedachten van den lezer zouden niet gedurig van het onderwerp (staring) zijn afgeleid op den Schrijver en zijne zonderlinge manier van schrijven. Tot de betere gedeelten behooren plaatsen als deze, bl. 51: ‘Met de levendigheid, vrolijkheid en opgeruimdheid van aard, die aan staring ten deel waren gevallen, verbond hij intusschen ook eene groote gevoeligheid. Kon hij bij het lezen van iets koddigs in lagchen uitbarsten, zoo sprongen hem onwillekeurig ook wel eens de tranen uit de oogen, als hij iets aandoenlijks voorlas. Hij moest dan ophouden en het boek ter zijde leggen. In den grond was staring anders alles behalve sentimenteel, en hij had den grootsten afkeer er van, om met smartelijke aandoeningen te pron-
{==523==} {>>pagina-aanduiding<<}
ken. Gelijk hij - misschien wel uit vrees van de Nemesis wakker te maken - niet gaarne in zijne gesprekken verleden of tegenwoordig geluk opvijzelde, zoo was hij even wars om over eigene ongelukken en rampen, ten aanhooren van anderen, te jammeren en te zuchten. Bij zijne pijnlijke verliezen vertoonde hij zich dus bewonderenswaardig en stoïcijnsch gelaten, en zou later zelden met iemand anders dan met een enkel vertrouwd vriend over dezelve spreken.... Het was dan ook, zeiden mij zijne zonen, stilzwijgend op den
Wildenborch aangenomen, om, als de dood een geliefd pand had weggeroofd en de aarde hetzelve bedekte, er bij hunnen vader niet meer over te spreken. Zij wisten te wèl, hoe zeer hij zich zulk een verlies inwendig aantrok, en hoe zwaar het hem viel nog verder daarover uit te weiden. Uit dien hoofde vindt men dan ook, gelijk ik hierboven aanstipte, weinig of geene opzettelijke treurliederen onder staring's gedichten. De korte toespelingen echter, die hij op zijne verliezen hier en daar maakt, treffen daardoor des te meer. Men ziet, dat het de tegen wil en dank ontglipte uitboezemingen van een' mannelijken rouw zijn.’ Voor meer dergelijke stukken hadden wij gaarne tirades gemist, als die op bl. 48, waarin onder anderen wordt gelezen: ‘Het mens sana in corpore sano behoort toch in onzen verbasterden maatschappelijken, tegen- en onnatuurlijken, het ligchaam om de ziel, het vleesch om den geest vertrappenden, voor dien der Wilden dikwerf onderdoenden toestand meer en meer onder de witte raven;’ of vergelijkingen, als die op bl. 61: ‘In zijne overige boeken deed hij dit [fraaije gedachten enz. merken] met papierstrookjes of papieren snippers, die overal tusschen de bladen, waarop iets bijzonder zinrijks te lezen stond, waren ingeschoven en uit het boek staken, als gebraden stukjes spek of brood uit de oppervlakte van een schotel spinaadje.’
Van bl. 80 tot 197 wordt staring beschouwd als dichter. Wat zullen wij van deze afdeeling zeggen? Hare lengte brengt in zeker opzigt reeds hare veroordeeling mede, omdat het ons van zelf doet vermoeden, dat wij hier veel overtolligs en gerekts zullen vinden. Daarbij erkennen wij gaarne, dat aan de verdiensten van staring volle regt geschiedt. Hij wordt beschouwd als een ‘oorspronkelijk, zinrijk, kort en beknopt, gezond-verstandig (*), gevoelig, zangerig, kor-
{==524==} {>>pagina-aanduiding<<}
rekt, geestig en vernuftig dichter; een dichter daarenboven van veel kunde en wetenschap, van technische bekwaamheid voorts in zijne kunst en van veel afwisseling en verscheidenheid; eindelijk een zeer zedelijk dichter en wiens Poëzij met zijn handel en wandel geheel in harmonie staat.’ Bl. 86. Wij stemmen dat alles gaarne toe, en niet ligt kon er, naar ons oordeel, te veel goeds van den Gelderschen dichter worden gezegd, wien wij alleen, gelijk ook hier niet verbloemd wordt, zekere duisterheid te laste zouden leggen. Doch de wijze, waarop de Schrijver zijne lezers van een en ander zoekt te overtuigen, is onbehagelijk en vervelend; in plaats van zich met eene enkele aanwijzing tevreden te houden, put hij het geduld volkomen uit en laat aan de werkzaamheid des lezers schier niets over. Meestal geeft hij eerst in gerekt proza, wat hij vervolgens met de poëzij van staring herhaalt. Wij zullen daarvan
een enkel staaltje slechts mededeelen, om de wijze te doen zien, waarop de Schrijver te werk gaat, en kiezen daartoe een zeer kort voorbeeld. Bl. 112: ‘In een' luimig allegorischen, zeer juisten stijl verzoekt hij den Pegasus van een' anderen Poëtaster voor een oogenblik deszelfs vaart te staken, opdat men hem manen en staart een weinig schoon maken kunne, waarbij hij aanmerkt, dat, zoo ook al een oude, grijze sloddervos, als de sombere God der onderwereld, pluto, zijn' ruigen baard laat zitten, de eeuwig jeugdige Dichterengod apollo, de heer en meester van het Muzenpaard, denzelven gewoon is te scheren (IV, 129):

Pegaasjen, hou' eens stil, 
Ik ben geen vriend van vitten, 
Ik zuiver slechts, uit goeden wil, 
Uw schoone manen van de klitten 
En lees de noppen uit uw staart. 
Laat pluto 't haavloos kinhaar zitten, 
Apollo scheert zijn baard.’ 



{==525==} {>>pagina-aanduiding<<}

Waartoe dient na zulk eene wijze van handelen, dan om het boek noodeloos te rekken? Welk genoegen of nut kan het hebben, om aldus, schier met dezelfde woorden, tweemalen hetzelfde te lezen? Wij gelooven ook niet, dat het ter kenschetsing van staring's verdiensten noodig was, eene optelling te geven van bijna al zijne stukken (verhalen althans). De ontleding en beschouwing van een paar, met aanwijzing van het schoone, ware veel verkieslijker geweest.
Met nog twee afdeelingen, waarin staring als letterkundige en als landbouw- en landhuishoudkundige wordt beschouwd, wordt de tekst van dit boek besloten. Wij laten, wat hier gezegd wordt, gaarne in zijne waarde, maar kunnen toch niet ontveinzen, dat ons deze schikking wat vreemd voorkomt. Wij hadden liever de laatste afdeeling in de levensschets zien opgenomen en daarin verwerkt; terwijl de letterkundige verdiensten van staring zeer gevoegelijk met de beschouwing van zijne dichtwerken waren te vereenigen geweest. Als dichter is het, dat staring aan het publiek belang inboezemt; en wat hij tot verbetering van den Wildenborch heeft gedaan, is niet van dien aard, dat men nu in de opeenvolgende beschouwingen een climax zal zien. Het is alweder datzelfde, waarop van toepassing is het gezegde op bl. 94 aangehaald: Le secret d'ennuyer est celui de tout dire.
Nog eene aanmerking kan Rec. niet weêrhouden. Hem hinderde in dit boek op menige plaats, dat de Schrijver gedurig zichzelven aanvoert. ‘Staring kon zoo min als ik; men kent mij en anderen; gelijk ik ergens eens al lagchend zeide,’ enz. enz.; dergelijke uitdrukkingen vindt men vele; op eene storende wijze trekken zij de aandacht van het onderwerp op den Schrijver af, en doen aan zeker egotisme denken, dat onaangenaam is, en dat zich ook openbaart door het invlechten van onderscheidene eigene stukjes, die met het doel des boeks in geen onmiddellijk verband staan.
Het smart ons, dat ons oordeel niet gunstiger kon zijn; maar wij vonden ons bij de lezing zeer teleurgesteld, en hadden regt, om van eenen Hoogleeraar in de Welsprekendheid iets beters te verwachten. Het onderwerp was belangrijk en schoon en had eene gekuischter behandeling verdiend, die ter regte waardering van den voortreffelijken dichter welligt grootelijks had kunnen medewerken.



{==526==} {>>pagina-aanduiding<<}

Het menschelijk hart en deszelfs beproevingen. Door Mrs. Bray. Uit het Engelsch. II Deelen. Te Groningen, bij W. van Boekeren. In gr. 8vo. 672 bl. f 5-80.

Was er ooit een tijdvak, hetwelk aaleiding gaf tot zware beproevingen van het menschelijk hart, dan was het dat der omwenteling in Frankrijk vóór ongeveer zestig jaren. Het is dat tijdvak, in hetwelk de Schrijfster het eerste der verhalen plaatst, welke den inhoud uitmaken van dezen bundel. Philippe de clairval, die zijn beter gevoel wederstreeft, en de liefde van een voortreffelijk meisje verwaarloost tot bereiking van zijne eigenbatige en eerzuchtige plannen, maar die het slagtoffer wordt der omwenteling, van welke hij zelf een werktuig geweest was, en zijne hem liefhebbende moeder medesleept in zijnen bloedigen val; de beminnelijke annette, die, teleurgesteld in hare eerste liefde, bijna allen, die haar dierbaar waren, door eenen geweldigen dood aan zich ontrukt ziet, en, ter naauwernood aan het doodsgevaar ontkomen, eerst na eene langdurige ballingschap in Frankrijk teruggekeerd, leert berusten in de wegen der Voorzienigheid, - ziedaar de hoofdpersonen, wier karakter en beproevingen in het verhaal de Pleegdochter worden voorgesteld. - Het tweede verhaal: de kleine Doctor, wordt geplaatst op een minder woelig tooneel. Een landelijk geneesheer heeft eene eenige dochter, welke bemind wordt door eenen voortreffelijken man, maar, ofschoon zij ook hem acht en bemint, weigert zij zijne hand. De afgewezene begeeft zich naar Oostindië, en wordt daar binnen weinige jaren weggesleept door den dood, ten gevolge van de ongezondheid der luchtstreek. De gevoelige betsy beklaagt zich nu te laat over de gestrengheid van hare afwijzing, en vervalt in eene ongeneeslijke tering; terwijl de droefheid over haren vroegen dood ook haren vader, niet lang na haar verlies, ten grave doet dalen. - In het verhaal de Voorzegging hecht charles edwards, ofschoon in andere opzigten een
verstandig mensch, te veel gewigt aan de voorspelling van eene waarzegster, dat hij zijnen dood in het water zou vinden. In wanhoop handelt hij als een krankzinnige. Hij loopt in zijn verderf, en vervult op die wijze zelf de voorspelling. - De Weezen, zoo als het daar op volgende verhaal genoemd is, maakt den lezer bekend

{==527==} {>>pagina-aanduiding<<}
met eenen broeder en zuster in de Vendée gedurende den omwentelingsoorlog. Pierre wordt ingewikkeld in al de bloedige gebeurtenissen van den krijg, geraakt ten laatste gevangen in handen der Republikeinen, die, naar de gewoonte van dien tijd, met onverbiddelijke gestrengheid hem ter dood brengen. Zijne zuster jeanne voegt zich kloekmoedig, in krijgsmansgewaad gedost, bij de strijders, wreekt den dood van haren broeder, maar valt zelve in den strijd. - Van het laatste verhaal, Lotwisselingen, zegt de Schrijfster, dat deszelfs inhoud op ware gebeurtenissen gegrond is. Het bevat de levensgeschiedenis van eene vrouw, die, na vele vreemde lotwisselingen, reizen, ondervinding van armoede en overvloed, en het verlies van hare dierbare betrekkingen, nog gelukkig vereenigd werd met den man van hare eerste liefde.
Al deze verhalen zijn in eenen ernstigen toon gestemd, en geven blijken, dat de Schrijfster het menschelijke hart met deszelfs aandoeningen en ondervindingen kent en met eene treffende gelijkenis weet te schilderen. Ook om de zedelijke strekking van dit werk, minder door eigenlijke zedelessen, dan door aanwijzing van de gevolgen, zoo wel goede als kwade, van het beteugelen en involgen der driften en hartstogten, wenschen wij, dat aan hetzelve eene gunstige ontvangst bij ons lezend publiek ten deel moge vallen.


Verhalen. Naar het Hoogduitsch van Gotthilf Heinrich von Schubert, Hofraad en Hoogleeraar te Munchen. II Stukken. Te Groningen, bij M. Smit. 1843. In gr. 8vo. 409 bl. f 3-60.

Deze verhalen zijn geene eigenlijk gezegde romans, maar behooren veeleer tot de zoogenaamde volksvertellingen. De afwisselingen van het menschelijke leven, de daden der menschen, derzelver beweegredenen en gevolgen, het opmerkelijke bestuur der Goddelijke Voorzienigheid, worden daarin met eene treffende waarheid, in eenen onderhoudenden en belangwekkenden toon voorgesteld; terwijl het tijdvak en het tooneel der meeste in dezen bundel verhaalde gebeurtenissen ongezocht aanleiding geeft tot het vermelden van avonturen, die de aandacht aangenaam boeijen. Ook wegens de goede zedelijke strekking verdienen deze verhalen ruime

{==528==} {>>pagina-aanduiding<<}
aanbeveling. Bij den lof, dien wij gaarne aan de verhalen zelven toebrengen, bejammeren wij het, dat de vertaling niet aan bekwamer hand is toevertrouwd. Het is niet genoeg, dat de spelling zuiver zij, maar door eene al te letterlijke navolging, zelfs in de woordvoeging, is de tekst veel meer Hoogduitsch met Nederduitsche woorden, dan eene overzetting in onze taal te noemen. Daar het werk ook voor onze landgenooten alle eigenschappen bezit van een nuttig volksboek voor alle standen, houden wij het voor niet onwaarschijnlijk, dat aan hetzelve eene tweede uitgave zal te beurt vallen. In dat wenschelijke geval hopen wij, dat eene andere vertaling voor ons Nederlandsch publiek deze verhalen tot voorbeeld moge doen strekken van eenen goeden verhaaltrant en eenen zuiveren stijl.





Olivier van Noort. Historisch-Romantische Schetsen te land en ter zee. Door J. Krabbendam, Rz. Te Amsterdam, bij J.C. van Kesteren. 1843. In gr. 8vo. 388 bl. f 3-60.

Het reisverhaal van den beroemden olivier van noort, op zichzelf belangrijk genoeg, wordt in dit werk met romantische bijvoegselen, als lektuur tot uitspanning, aan ons lezend publiek aangeboden. Zal zoodanige arbeid op eene loffelijke aankondiging aanspraak kunnen maken, dan behoort vooral de romantische verdichting zeer goed in hare soort te zijn. Naar ons oordeel is dit het geval niet met het onderhavige werk. Het wemelt van onwaarschijnlijkheden. Bij voorbeeld: De zuster van van noort vergezelt hem, buiten zijn weten, in matrozengewaad op zijnen togt rondom den aardbol. Een edelman, karel van romsfort, ook vroeger bij den bevelhebber bekend, bedient zich van dezelfde vermomming, en neemt ook deel aan den togt. De reeds genoemde zuster van van noort ontmoet in een' gevangen Spaanschen officier haren in de omstreken van Utrecht achtergelaten minnaar. Ook deze herkent haar niet, vóór zij zichzelve aan hem bekend maakt. - Welke zedelijke strekking het werk moet hebben, betuigen wij niet te weten. Alleen bij zeer oppervlakkige lezers, wier smaak daarenboven niet verfijnd is door het lezen van de bestaande meesterstukken in dit genre, zal de Schrijver zijn doel bereiken en hun eenige uitspanning verschaffen.







{==529==} {>>pagina-aanduiding<<}

Boekbeschouwing.

Hugo de Groot's Bewijs van de ware Godsdienst, met zijne overige Nederduitsche Gedichten, uitgegeven door Mr. Jeronimo de Vries, Ridder der Orde van den Nederlandschen Leeuw, Lid van het Koninklijk Nederlandsch Instituut enz. Te Amsterdam, bij R. Stemvers. 1844. In kl. 8vo. XXVIII, 320 bl. f 1-80.

Referent maakte onlangs een' zijner vrienden te Londen bekend met de pogingen van sommigen onzer jongere letterkundigen, om ons proza en onze poëzij, inzonderheid op het voetspoor van beroemde buitenlanders, met nieuw leven te bezielen en aan de tegenwoordige eischen der kunstmeer te doen beantwoorden. De wakkere Engelschman, een der zeer weinigen, die onder de twee millioenen inwoners van zijne reusachtige geboortestad het Nederduitsch beoefenen en onze oudere en nieuwere Schrijvers kennen en waarderen, hoorde vreemd van een en ander op, maar vernam het met groote belangstelling. Hij was bij bilderdijk, helmers, loots, tollens, da costa, van der palm en van kampen staan gebleven, maar hij moest, na het lezen van eenige der meest opmerkelijke nommers van de Gids en van andere letterkundige voortbrengselen uit den nieuweren tijd, erkennen, dat eene nieuwe theorie op het gebied der kunst in Nederland de oude stond te vervangen. Hoog ingenomen met hetgeen hij gelezen had, wenschte hij ons land geluk met deze regeneratie van zijne letterkunde, gelijk hij zich uitdrukte, en voorspelde daarvan de heilrijkste gevolgen. Ref. meende echter dat alles niet zoo gaaf te kunnen toestemmen. Hij dong op een en ander nog al wat af en gaf mede zijne vrees te kennen, dat door al dat navolgen van vreemden, bestanddeelen in onze letterkunde, en zelfs in onze taal, zouden worden gebragt en opgenomen, die er altoos uit behoorden geweerd te blijven, terwijl de eigenaardige

{==530==} {>>pagina-aanduiding<<}
trekken van het karakter onzer natie, sprekende met zoo veel waarheid in hare taal, hoe langer hoe meer onkenbaar worden en eindelijk geheel zouden verdwijnen. De Engelschman echter, welligt ook een weinig gestreeld door de hulde, aan zijn Vaderland toegebragt, bleef de nieuwe rigting van onze letterkunde als in allen opzigte heilzaam beschouwen en antwoordde nog in een' van zijne laatste brieven op de tegenbedenkingen van Ref. onder andere het navolgende: ‘Ik kan in uwe vrees niet deelen, dat het proza en de poëzij van Holland, door het navolgen van Engelsche modellen, in 't algemeen zullen achteruit gaan. Het is juist deze ingieting van nieuw bloed in uwe Letterkunde, die, naar mijn inzien, grond oplevert, om een' schitterenden vooruitgang aan haar te voorspellen. Gij zelf weet zeer goed, tot welk eene laagte onze Letterkunde tegen het einde der vorige eeuw gezonken was, toen de stoot, die door het aanbrengen van nieuwe denkbeelden uit Duitschland gegeven werd, eene waarlijk gouden eeuw onder ons voortbragt, waarvan de invloed zich thans in Holland begint te vertoonen. Southey was de navolger der idyllen van voss; w. scott begon zijne loopbaan met eene vertaling van göthe's Götz von Berlichingen; maar dit heeft niet belet, dat beiden even zeer oorspronkelijk geworden en in hunne denkbeelden en uitdrukkingen even zeer Engelsch gebleven zijn, als of zij zich opzettelijk onthouden hadden, om buiten hunne eigene Letterkunde eenige andere te beoefenen. Hetzelfde zal met uwe Schrijvers gebeuren, die zich op het navolgen der Engelsche toeleggen, indien zij namelijk de kracht van geest bezitten, die er vereischt wordt om onder de schrijvers van naam eene plaats in te nemen - en als die kracht hun ontbreekt, zoo kan het voor hun vaderland vrij onverschillig zijn wat zij doen.
Potgieter zal niet minder potgieter zijn, omdat hij macaulay aanhaalt en bewondert, en de “Nederlandsche Legenden” van van lennep zullen niet minder Nederlandsch zijn, omdat hij w. scott bestudeerd heeft.’
Op het ideale standpunt, waarop de man zich hier

{==531==} {>>pagina-aanduiding<<}
plaatst, zal niet ligt iemand hem tegenspreken. Waarheid en schoonheid, deze twee bestanddeelen van alle Letterkunde, berusten op de natuur en het wezen van den mensch. Wat in proza en poëzij waarlijk goed en schoon heeten mag, hangt niet af van tijd en plaats, maar het groeit op iederen bodem en in iedere luchtstreek, en is, bij alle wijzigingen in den vorm, de eigendom van alle volken. Het is daarom even verkeerd als belagchelijk, de letterkunde van zijn Vaderland op zich zelve en buiten verband met die van andere landen, te beoefenen. De hoogere gelijkheid in de werkingen van den menschelijken geest blijft alsdan verborgen, en het oog verliest het vermogen, om de eenheid in de verscheidenheid en de verscheidenheid in de eenheid der voortbrengselen van denzelfden stam op te merken. Daarom kan de letterkunde van een land er slechts bij winnen, wanneer die van andere landen er tevens ijverig beoefend wordt. Zoo wordt de dwaze en schadelijke vaderlandsliefde geweerd, die in niets behagen schept, dan in 't geen op eigen bodem tiert; alle eenzijdigheid en bekrompenheid, zoo doodelijk voor de vrije ontwikkeling van den geest, valt weg, en de eenzelvigheid die in flaauwheid overgaat en het leven onderdrukt, moet wijken voor de krachtige werking van den adem die uit andere landen, over bergen en zeeën, den eigen' letterhof komt doorwaaijen. Men behoeft zich hier niet te beroepen op den invloed, welken de hernieuwde beoefening der Ouden, dier onfeilbare leidslieden op het gebied van het ware en schoone, in enkele tijdperken gehad heeft: in de geschiedenis der nieuwere Letterkunde ontbreekt het evenmin aan voorbeelden, die zulk eene wederkeerige werking bevestigen. Ook dit moeten wij den Engelschman toegeven, het zijn alleen zelfstandige mannen, die oorspronkelijkheid en kracht van geest bezitten, schrijvers van naam (authors of note), die deze voorregten van de beoefening der uitheemsche letterkunde aan de
eigene kunnen verschaffen. Zij alleen staan zoo hoog, dat zij de ware eenheid in de voortbrengselen op het gebied der letteren doorzien, maar tevens zoo vast, dat zij op hun stand-
{==532==} {>>pagina-aanduiding<<}
punt niet aan het wankelen gebragt worden. Zij bezitten eene indrukkelijkheid, waarbij zij van anderen aan- en overnemen, wat met het inwendige leven hunner natie overeenstemt, maar tevens eene hardheid, waarop alles afstuit, wat aan hun' landaard en taaleigen vreemd is. Zij gevoelen, als door een aangeboren instinct, waar het gemeene bezit in taal en letteren ophoudt, en waar het afzonderlijke gebied begint. Zij doorwandelen den letterhof van alle volken en verlustigen zich in de geurige bloemen en vruchten die er tieren, maar zij keeren terug, om den eigenen uit te breiden, te verrijken en te versieren. Zij zijn geene vreemdelingen in andere gewesten, maar zij voelen zich nergens thuis dan in hun Vaderland; het is hun wèl onder alle hemelstreken, maar zij veranderen zelfs niet van kleur, en zij blijven wat zij naar hunne afkomst en het karakter hunner natie zijn moeten. Zulke mannen waren göthe onder de Duitschers, w. scott onder de Engelschen, en, om niet van hooft, huygens en cats te spreken, bilderdijk onder ons, ja zulke mannen zijn da costa en van lennep nog in onze dagen. Niets van 't geen goed is in het rijk van waarheid en schoonheid is hun vreemd gebleven, waar het ook bloeide; zij hebben het dienstbaar gemaakt aan de verrijking en verheerlijking van hunne letterkunde, en nogtans zijn zij gebleven wat zij waren, Duitschers, Engelschen, Nederlanders in den echten zin des woords, en hunne schriften typen van de taal en den stijl hunner natie.
Maar heeft nu daarom de Engelschman met zijne wederleggende aanmerkingen in allen deele gelijk? Het komt Ref. voor, dat de bekwame man de zaak te veel in 't afgetrokkene beschouwt en ook op het gebied van de quaestie niet genoeg thuis is, om ze volkomen te beoordeelen. Wat in 't algemeen waar is, kan wel eens niet doorgaan in de toepassing op bijzondere toestanden. Ref. heeft opregte hoogachting voor de uitstekende talenten van velen onzer jongere letterkundigen en hij juicht menigmalen in stilte hunne stoute pogingen toe, om onze taal, poëzij en proza van stijve vormen en knellende banden los te maken,

{==533==} {>>pagina-aanduiding<<}
te zuiveren, te verrijken en hooger op te voeren, al kan hij met hunnen toon niet instemmen; maar zal hij ronduit spreken, zoo moet hij bekennen, bij hen doorgaans nog die zelfstandigheid te missen, welke hij straks getracht heeft te teekenen. Men denke niet, dat hij hier op bepaalde personen het oog heeft; hij bedoelt de zaak, en deze ligt hem aan 't hart. Die zaak is - het brengen van vreemd vuur op het altaar van onze taalkunde; het ingieten van vreemd bloed in onze aderen, dat niet gezondheid en kracht, maar ziekelijkheid voortbrengt, d.i. het vermengen van onze taal en schrijfstijl met woorden, uitdrukkingen en wendingen, die ‘'t zij in vorm, 't zij in beteekenis, in strijd zijn met het gevestigde Nederlandsche taaleigen.’ Deze laatste woorden behooren aan den Heer nassau, die in zijne voortreffelijke Taalmijmeringen zegt, dat ‘de klagte over germanismen ten minste maandelijks vernieuwd wordt.’ Ref. stemt niet alleen toe, dat de zoo verdienstelijke man volkomen gelijk heeft, maar hij aarzelt niet te verklaren, dat men slechts geringe kennis behoeft te hebben aan vele voortbrengselen op het gebied der fraaije letteren (en niet minder op dat der Godgeleerdheid!) om te erkennen, dat de klagte over een bewust of onbewust navolgen van de taal en den stijl van Duitschers, Engelschen en Franschen onder ons maar al te gegrond is. Vraagt men: van waar dit kwaad? het antwoord wijst op gebrek aan kennis en zelfstandigheid. Het zij Ref. vergund te herhalen, wat hij voor eenigen tijd in dit Maandwerk met betrekking tot Duitschland gezegd heeft, dat land van waar immers de meeste taalkundige zonden tot ons overkomen en welks letterkunde daarom bij sommigen onzer geleerden onder den vloek ligt: ‘Hoe grondiger wij eene vreemde taal kennen, die de zuiverheid der onze dreigt te besmetten,
hoe duidelijker wij de overeenkomst van beide, maar ook het verschil zullen opmerken, en hoe beter wij ons derhalve tegen het gevaar van verbastering zullen kunnen beveiligen. Doch hoe weinigen zijn er, zelfs onder onze geletterden en geleerden, die het de moeite waard rekenen, het Hoogduitsch zoo grondig te beoefenen, dat

{==534==} {>>pagina-aanduiding<<}
zij in staat zijn het zuiver te spreken, veelmeer te schrijven! Het is juist de gemakkelijkheid, om, ook zonder bepaald onderwijs en studie, zich eene voor zijn vak genoegzame kennis van die taal te verwerven, welke aan eene gezette beoefening daarvan in den weg staat. Van hier dan ook, dat velen, die, sprekende en schrijvende, zich van de Engelsche, maar vooral van de Fransche taal, met gemakkelijkheid en juistheid bedienen, eene beklagelijke onkunde omtrent de beginselen aan den dag leggen, wanneer zij in de noodzakelijkheid komen, om hunne gedachten in het Hoogduitsch mondeling of schriftelijk uit te drukken. Het kan niet uitblijven, of dit moet ten nadeele werken van de zuiverheid der eigene taal. Men leert niet doordringen tot het kenmerkende der beide talen; men wordt niet opmerkzaam op het gevaar dat ons dreigt, en het is dan ook niet te verwonderen, dat stijl en kleur van menig oorspronkelijk werk, om van overzettingen niet te gewagen, niets minder dan Nederduitsch zijn.’ Deze gebrekkige taalkennis openbaart zich veel minder ten aanzien van het Fransch en Engelsch. Het leeren van die beide talen kost meer moeite, en de afstand is ook veel grooter, die ze van de onze scheidt, maar des te meer komt ten opzigte van deze het gemis van de zoo noodige zelfstandigheid onder onze letterkundigen aan den dag. Eenen Nederlander zal het niet ligt invallen, den toon van den Duitscher aan te nemen, die door zijne ideale wijsgeerige wereldbeschouwing gewekt wordt, maar met taal en stijl, naar de wijze der Franschen, een koket spel te drijven, den stijl door vernuftige zetten, tegenstellingen en woordspelingen op te sieren; in het masker te kruipen van den dichterlijken Pair van Frankrijk, die over de gevallen grootheid van het Keizerrijk toonen van diepen weemoed slaakt, of van den hooghartigen Lord van Brittanje, die van wereld en menschen zich met walging afkeert, omdat hij beide veracht, ziet daar eene verzoeking,
waarin menig jong mensch van talenten onder ons wel eens bezweken is, schoon hij voor 't overige in de miseries van het dagelijksche leven gewikkeld was. En kan men zich grooter mis-
{==535==} {>>pagina-aanduiding<<}
kenning van het wezen eener zaak voorstellen, dan die zich hier openbaart? Taal en stijl zijn toch niet bij convenientie onder de volken ingevoerd; maar het zijn immers de natuurlijke en getrouwe uitdrukkingen van het leven der ziel bij ieder volk. Gelijk elke diersoort, door hare bepaalde bewerktuiging, bepaalde geluiden voortbrengt, waardoor zij hare gewaarwordingen te kennen geeft, zoo is elk volk, door zijn bepaald karakter, aan zijne taal gebonden. Het moge die taal, door het bestuderen van andere, beschaven en verrijken: het zal het eigenaardige en kenmerkende er van bewaren, zoo lang het aan zich zelf niet ontvalt, of zijn karakter bewaart.
Vraagt men nu: hoe de taalvermenging onder ons het best tegen te gaan? het eenvoudig en afdoend antwoord luidt: blijft wat gij zijt; Nederlanders in den vollen zin des woords, Nederlanders in uw zijn, uw denken, gevoelen en handelen. Zoekt den geest van het karakter uwer natie in uwen kring levendig te houden en te verspreiden. Tracht bij uwe kinderen en leerlingen hoogachting voor dat karakter op te wekken, te voeden en te versterken, blijkbaar in daarmede overeenstemmende denkbeelden en gevoelens, zeden en spraak. Laat hen vreemde talen leeren, doch zorgt, dat dit grondig geschiede, opdat het niet tot verwaarloozing, maar veeleer tot vergrooting van den eigen taalschat strekke; laat hen de letterkunde van andere volken beoefenen, om hen voor bekrompene ingenomenheid met het eigene te bewaren, maar zorgt, dat het welgevallen aan het uitheemsche den lust voor het vaderlandsche niet verdringe; laat hen zelfs vreemde landen bezoeken en aldaar één of meer jaren overbrengen, opdat hun blik aan uitgestrektheid en vrijheid, aan onpartijdigheid en juistheid winne, maar zorgt, dat zij terugkeeren met een hart, dat van warme liefde klopt voor vaderlandsche taal en zeden.
Dit middel hangt zamen met zulk eene beoefening van onze letterkunde, welke datgene, wat daarin echt Nederlandsch is en als zoodanig erkend wordt, op prijs stelt. Voedt u daarom met de lettervruchten, die dat uitdrukken; leert het inwendig verband kennen en begrijpen,

{==536==} {>>pagina-aanduiding<<}
dat zich daarin tusschen die beide openbaart; verwaarloost niet, vooral niet uit liefde tot het uitheemsche, de studie van die schrijvers, die, als modellen van zuiver Nederduitsche taal en schrijfstijl, eenen algemeenen en welgevestigden naam verkregen hebben.
De boekhandel is hier een veelvermogende hefboom, indien hij mede aan het bewaren van de zuiverheid onzer taal en letteren dienstbaar gemaakt wordt, en niet enkel en bij uitsluiting, geld, afgescheiden van alle andere bedenkingen, ten doel heeft. Het vermenigvuldigen van vertalingen van Engelsche, Fransche en Duitsche romans - van verachtelijke en voor de natie beleedigende Haagsche, Amsterdamsche en Nederlandsche physiologieën en meer dergelijk ontuig, kan hier natuurlijk geene sprake zijn - al munten zij in een letterkundig opzigt uit, doet kwaad, omdat het den Nederlandschen geest uit onze letterkunde verdringt en de kracht tot echt vaderlandsche ondernemingen verlamt. Lof verdienen daarom de mannen onder ons, die er zich op hebben toegelegd en dit nog blijven doen, om de geschriften van onze echt vaderlandsche Schrijvers meer algemeen en meer toegankelijk te maken; lof verdienen de boekverkoopers, die hunnen handel mede tot een middel stellen om de zuiverheid van onze taal te handhaven en hare verrijking te bevorderen. De Hoogleeraar siegenbeek staat op deze lijst voorzeker boven aan. Hij is het, die tot het ontwaken der zucht voor Nederlandsche letteren den voornamen stoot gegeven heeft, en het moge den verdienstelijken man in zijnen aangebroken rusttijd tot eene bemoedigende herinnering verstrekken, dat hij den weg gebaand heeft, waarop anderen na hem zoo voortreffelijk zijn voortgegaan. Ook de Heer Mr. jeronimo de vries behoort tot de genen, aan wie onze letteren in dit opzigt veel verschuldigd zijn. Een afdoend bewijs daarvoor is zijne met zoo veel lof bekende en met goud bekroonde Proeve eener Geschiedenis der Ned. Dichtkunde, reeds voor vele jaren in het licht verschenen; andere later uitgegevene stukken getuigen van denzelfden ijver, en de zorg aan den druk van h. de groot's Nederduitsche Ge-
{==537==} {>>pagina-aanduiding<<}
dichten besteed, zegt ons, dat
de zucht om aan onze vaderlandsche letteren nuttig te zijn, bij hem nog niet is uitgedoofd. Het blijkt uit de lezenswaardige voorrede of opdragt: Aan mijnen oudsten Zoon, dat zoowel de degelijkheid van den inhoud, als de schoonheid van de omkleeding, welke het beroemde poëtische geschrift van de groot Bewijs van den waeren Godsdienst onderscheiden, den Heer de vries tot het bezorgen van deze nieuwe uitgave gedrongen hebben. Al meent men de hooge lofspraak van den Uitgever niet in allen deele te kunnen toestemmen: een ieder die vaderlandsche taal en ware Godsdienstigheid op prijs stelt, zal zich over het verschijnen van dit boekje in dezen vorm verheugen, en zich gaarne met den wensch vereenigen, dat de lezing er van moge bijdragen, om ‘die vrede, liefde en verdraagzaamheid, waarop de edele de groot - zoo nadrukkelijk, zoo ernstig en tevens zoo naar waarheid en met dichterlijke verheffing aandringt, te bewaren.’
De Apologetiek heeft in de twee laatste eeuwen aan beteekenis en omvang niet weinig gewonnen, en doet in onzen tijd nog al andere eischen dan in de dagen van de groot; maar het genoemde geschrift zal aan den wijdberoemden man ook op dat gebied eenen eervollen naam blijven verzekeren. Ref. heeft intusschen alleen met de letterkundige waarde van deze uitgave te doen, en bij deze beschouwing, verheugt hij zich, er een gunstig getuigenis van te kunnen geven. De Heer de vries heeft ons publiek wezenlijk aan zich verpligt, door de eerste ‘verzameling van al de Nederduitsche Gedichten van de groot’ te bezorgen. Men vindt hier, behalve het voorwerk, de voorrede van g. brandt, het Beloop des werks van den waeren Godsdienst, eene vermaning tot vrede door w. de groot, de zes Boeken van het genoemde werk in Nederduitsche verzen (van bladz. 1-167) de verdere Gedichten des grooten mans (van bladz. 168-306) en ten slotte, als Bijlagen, twee Brieven van g.j. vossius aen Juffrouw de groot en één' Brief van hugo de groot aen sijne Kinderen kornelis, pieter en diederik de groot

{==538==} {>>pagina-aanduiding<<}
(van bladz. 309-316). De tekst is met groote zorgvuldigheid en oordeel, naar de beste uitgaven, afgedrukt. Onder den tekst staan nog al talrijke aanteekeningen, waarvan de Uitgever zeer bescheiden zegt: ‘zij zijn eenvoudig, voor de geleerden overtollig en weinig beteekenende, voor de met onze oude taal of eenige andere zaken min bekenden welligt van eenig nut,’ woorden, waarvoor Ref. gaarne het navolgende leest: ‘zij zijn gepast en nuttig, dikwijls noodig voor de soort van lezers, voor wie deze uitgave bestemd is; zij getuigen van gezond oordeel en fijne taalkennis, en houden den middelweg tusschen het te veel en te weinig, waarvan men in dezen zoo ligt gevaar loopt af te wijken.’
Eene andere bijzonderheid, waardoor deze uitgave zich aanbeveelt, ligt in het behouden van de oude spelling. De Heer de vries heeft in het woord, aan zijnen oudsten zoon gerigt, over zijne handelwijze op dit punt zich niet uitgelaten. Dat verwondert Ref., en doet hem leed, want hij stelt er prijs op, om het gevoelen van den oordeelkundigen man in dezen met redenen omkleed te zien. Er valt toch, bij zulke ondernemingen, voor en tegen het behouden der oude spelling te zeggen, en het zou wel de moeite waard zijn, de gronden van beide zijden te wegen. Zulk een onderzoek en, zoo mogelijk, een vaststellen van beginselen, is in onze dagen van des te meer belang, daar de afkeer van de oude spelling, onder andere bij het gebruik van den Bijbel, hoe langer hoe meer in ons land toeneemt, en men er zich op toelegt om - niet altoos met de noodige kennis en omzigtigheid - door het moderniseren van taal en spelling, er aan te gemoet te komen. Prof. siegenbeek schijnt in het vervangen der oude taal en spelling door de thans meer gebruikelijke, minder of geen bezwaar te vinden, blijkens het daarover gezegde in het voorberigt der Dichtwerken van Jacob Cats naar de behoefte van den tegenwoordigen tijd ingerigt; doch ook daar ontbreken de gronden voor dit gevoelen. Ref. heeft zich van de gegrondheid der handelwijze, door Z. Hooggel. verdedigd en door den bezorger der genoem-
{==539==} {>>pagina-aanduiding<<}
de dichtwerken gevolgd, nog niet kunnen overtuigen, maar de vrijheid genomen, bij de aankondiging van die uitgave (zie Vaderlandsche Letteroefeningen van Febr. l. l. bladz. 97) zijne bedenkingen daartegen kortelijk op te geven. Het was hem daarom aangenaam, een' zoo bevoegden beoordeelaar, als de Heer de vries, in dezen aan zijne zijde te zien staan.
De lezer houde het Ref. ten goede, dat hij zoo veel heeft omgehaald om een zoo klein boekje bij ons publiek in te leiden: mogt men slechts oordeelen, dat hij daarbij niet van den regten weg is afgedwaald en een tijdig en nuttig woord gesproken heeft! 'T is waar, dat woord raakt alleen stijl en taal, doch stijl en taal zijn geene onverschillige zaken. Deze overtuiging geeft Ref. dan ook de vrijmoedigheid, ten slotte een paar vragen te doen, die onder het lezen der toespraak aan mijnen oudsten Zoon bij hem opgekomen zijn. Is eene constructie als de volgende met ons taaleigen overeenkomstig: ‘In bijna alle bekende talen overgebragt, hielden Hoogleeraren collegiën over dit werk.’? Is de uitdrukking naauwkeurig ‘eene uitgave van een boek aan het licht brengen.’? Is het juist, te spreken van de ‘Christelijke gemoedsgesteltenis, de heerlijke stemming en liefde tot zedelijkheid en Godsvrucht, die de groot bezielden’? van ‘zin’ voor gezindheid’? of van ‘fijne geschilpunten door al te grooten godsdienstijver tot onverdraagzaamheid maar al te zeer opgevoerd’? wordt het woord ‘zeldzaam’ adjective (bl. VII) en adverbialiter (bl. VIII) te regt promiscue gebruikt? Bij een' minder keurigen Schrijver zou Ref. deze vragen welligt niet doen, maar in den stijl van den Heer de vries zijn zij niet zonder gewigt.
De uitvoering van het boekje stemt overeen met den inhoud; zij is eenvoudig, net en keurig. Het is niet met eene Fransche, maar met eene duidelijke Hollandsche letter gedrukt; met één woord, het is, ook naar het uitwendige, eene echt Nederlandsche vrucht.






{==540==} {>>pagina-aanduiding<<}

De vier Evangeliën, volgens tijdsorde, naast elkander gerangschikt. Door H. Colenbrander, Predikant te Herwen, Aert en Pannerden. Te Doesborgh, bij Kets en Lambrechts. 1843. In 4to. VIII en 214 bl. f 3-60.

Zoo gemakkelijk het den ongeoefenden schijnt, de verschillende Evangelische berigten in eene geregelde volgorde naast elkander te plaatsen, zoo moeijelijk is die taak, niet alleen volgens het getuigenis van bevoegde kunstregters, maar ook der geschiedenis zelve, die klaarblijkelijk heeft getoond, dat er nooit eene Harmonie der Evangeliën is kunnen geleverd worden, boven alle bedenking verheven. Bovendien is deze taak, op zichzelve reeds zoo moeijelijk, in de laatste jaren nog aanmerkelijk verzwaard, omdat de critiek der Evangelische geschiedenis en schriften eene geheel andere rigting heeft genomen, omdat de verschillendste hypothesen aangaande den oorsprong en het onderling verband der Synoptische Evangeliën zijn voorgeslagen, omdat men zich dikwijls ook op het grondgebied der Harmonistiek en Synoptiek meer door losse invallen, dan door vaste beginselen heeft laten leiden. Men heeft slechts de Synoptische onderzoekingen van de wette, lücke, glöckler, en vooral van rödiger naast die van griesbach en zijne voorgangers te leggen, om terstond te zien, wat geheele omwenteling ook op dit gebied der Godgeleerdheid in de laatste jaren heeft plaats gegrepen. - Wij mogen dus van hem, die den moed heeft, om in onze dagen zulk een onderzoek bij vernieuwing te aanvaarden, verwachten, dat hij, voor zoover zijne taak wetenschappelijk is, bekend zij met, gebruik make van en voortbouwe aan de nieuwste ontwikkelingen der Synoptische studie, en, voor zoover hij een practisch en stichtelijk doel beoogt, datgene in populaire vormen mededeele, wat resultaat is van grondige en zelfstandige vóórstudie.
Is dit een en ander waarheid, dan zal het niemand bevreemden, dat wij over den arbeid van den Heer colenbrander geen zeer gunstig oordeel kunnen vellen. - Schutte, haack, van willes en heringa bevatten

{==541==} {>>pagina-aanduiding<<}
het nieuwste, dat hij gebruikt heeft, behalve de Synopsis van griesbach. En nergens zijn ons in zijn werk de blijken voorgekomen, dat hij op dit veld zelfstandig en wetenschappelijk gearbeid heeft. Zonder beginselen van hoogere critiek te raadplegen, heeft hij maar tusschen heringa en van willes gekozen, wat hem het beste voorkwam. Niet, dat wij aan het gezag van deze beide geleerden iets willen te kort doen. Maar zij zelve zouden de eersten zijn, om te verklaren, dat, sedert zij over de Synoptiek onderwezen of schreven, de gang der onderzoekingen geheel was veranderd, en eene niet slechts forméle, maar ook materiéle omzetting in hunnen arbeid zou moeten te weeg brengen. Zij zelve zouden zeggen, dat het zeer weinig baat, naar een subjectief waarschijnlijkheidsgevoel te werk te gaan, dat door geen' vasten maatstaf wordt geleid aangaande de verhouding en verscheidenheid der Evangelische berigten. Wel heeft de Heer colenbrander dikwijls vrij voorzigtig het juiste midden tusschen twee of meer uitersten op dit grondgebied getracht te bewaren, ja soms belangrijke bezwaren ontdoken. Het ontbreekt echter ook niet aan sporen van den nadeeligen invloed, dien het nalaten van grondiger onderzoek op zijn' arbeid gehad heeft. Zoo is, op grond van de korte aanwijzing, die van willes t.d.p. geeft, Matth. II:1-21 nog vóór den veertigsten dag na jezus' geboorte gesteld geworden, niettegenstaande al wat tegen deze onwaarschijnlijke schikking later is ingebragt. Zoo wordt zonder genoegzaam bewijs, ja met voorbijzien van belangrijke bedenkingen, de Avondmaalsinstelling juist bij Joh. XIII:32 ingevoegd. Zoo - doch waartoe meer voorbeelden? Wij zeggen dit geenszins om den Schrijver hard te vallen, die zichzelven in dezen de noodige bekwaamheid
ontzegt, (schoon die onbekwaamheid den Godgeleerde van beroep ook niet versiert, waar hij haar toont) maar alleen om te doen zien, dat de Synoptiek, zal zij eenigzins naar de behoeften des tijds worden bearbeid, geheel anders moet worden behandeld, dan hier, of in den vroegeren monniken-arbeid des vertalers van griesbach's Synopsis.

{==542==} {>>pagina-aanduiding<<}

Voor zooverre echter de Schrijver zijn werk op huiselijk gebruik van ongeletterden heeft ingerigt, mag het meerdere aanprijzing verwachten. Wij prijzen het, dat hij daartoe ook het vierde Evangelie in zijn' overzigt heeft opgenomen. Door vrij doelmatige rangschikking der verhalen, en geregelde verdeeling der bladzijden, is voor het gemak en genoegen der lezers gezorgd. De doorloopende vereeniging met johannes' Evangelie moest hier en daar wel te weeg brengen, dat er heterogene plaatsen naast elkander werden gesteld (b.v. Luc. I:1-4 en Joh. I:1-5, alleen omdat beiden proloog zijn), maar dit kon nu eenmaal niet anders. - Ook de uitvoering verdient lof. Nog gemakkelijker zou het handgebruik zijn geworden, zoo de Secties, even als bij griesbach, genommerd waren. Het werk stichte nut in de gezinnen der Christenen, en zij dienstbaar aan de verspreiding van nuttige Bijbelkennis!






De vier Evangeliën opgehelderd voor Christenen uit alle standen, door de Predikanten A.H. van der Hoeve, te Keppel, en W. Immink, te Doesborgh. IIIde Deeltje. Te Doesborgh, bij Kets en Lambrechts. 1843. In kl. 8vo. 130 bl f : - 75.

Reeds een en andermaal werd den lezers van dit Tijdschrift verslag gedaan van de loffelijke poging, door twee Geldersche Predikanten aangewend, om de vier Evangeliën voor Christenen uit alle standen, op te helderen door eene vrije navolging der Statenvertaling, van korte inlasschingen vergezeld. Thans, waar wij in dit derde Deeltje de bearbeiding van het schoonste en moeijelijkste onzer Evangeliën voor ons zien, mogen wij de verklaring niet terughouden, dat de onderneming ons voor het doel, dat zij beoogde, wel geschikt en goed geslaagd voorkomt. Er is geen twijfel aan, of ook minkundigen zullen door deze eenvoudige bewerking der Evangeliën de gewijde geschiedenis beter leeren verstaan. Het noodigste is hier te vinden, en al te groote overvloed is wijselijk vermeden. De

{==543==} {>>pagina-aanduiding<<}
gekozene verklaringen bevelen zich door duidelijkheid, gematigdheid en onpartijdigheid aan. Natuurlijk kunnen wij dezelve niet in bijzonderheden toetsen, maar moeten ons met eene algemeene opgave van ons oordeel tevreden houden. De eerwaarde Bewerkers zouden welligt geen' onnutte taak op zich nemen met ook het overige gedeelte des N. Testaments op eene dergelijke wijze ten nutte der leeken te bewerken. Wij kunnen er hun, blijkens het hier geleverde, de geschiktheid niet toe ontzeggen, en hopen, dat zij de aangewende moeite beloond zullen vinden door de vruchten van hunnen arbeid.





Het hulp-geroep uit verren lande tot ons werelddeel gerigt. Redevoering, gehouden in de eerste openlijke vergadering van het Zendelinggenootschap te Veendam, den 17 Mei 1843, door U.P. Goudschaal, Predikant te Scheemda. Te Groningen, bij W. van Boekeren. 1843. In gr. 8vo. 28 bl. f : - 30.

De gelegenheid, waarbij deze Redevoering werd uitgesproken, is op den titel aangewezen. Naar aanleiding van Hand. XVI:9, 10 wijst de Redenaar - op het hulpgeroep, dat in verren lande aangeheven wordt en tot ons werelddeel gerigt is - op hetgeen ons dringen moet om daaraan gehoor te geven, - en op hetgeen wij op het vernemen van dat hulpgeroep te doen, of hoe wij hier te helpen hebben. Het eerste is kort en algemeen: misschien ware eenige meerdere uitbreiding niet ondoelmatig geweest, die dan toch niet in opsomming van ijselijkheden behoefde te bestaan. Maar zulke voor de uitspraak bestemde stukken mogen niet te lang worden. En hetgeen hier het voornaamste was, wordt door den kundigen en ijverigen Steller ook als het voornaamste behandeld. Het geheel is eene welmeenende, verstandige aanbeveling van ondersteuning der zendelinggenootschappen, die ter plaatse waar zij werd uitgesproken, en overal waar zij wordt gelezen, onder Gods zegen nut stichte!







{==544==} {>>pagina-aanduiding<<}

Feestelijke Godsdienstoefening ter inwijding van het inwendig vernieuwd Kerkgebouw der Hervormde Gemeente te Maastricht, gehouden den 8 Oct. 1843, onder de leiding van W. Laatsman, Predikant aldaar. Te Maastricht, bij de Gebr. Ploem. 1843. In gr. 8vo. 29 bl.

De Eerw. laatsman werd geroepen, om het kerkgebouw der Hervormden te Maastricht, na deszelfs vernieuwing, plegtig in te wijden. Van deze niet gemakkelijke taak heeft hij zich, onzes inziens, uitmuntend gekweten. Nevens de gezangen en gebeden, hier mede afgedrukt, draagt vooral de godsdienstige rede, die hij toen heeft uitgesproken, onze goedkeuring weg. De gekozene tekst, joh. X:22a, in de laatste jaren bij soortgelijke gelegenheid tot vervelends toe gebezigd, gaf hem aanleiding, om eerst het feest van de vernieuwing des Tempels te Jeruzalem, waarvan dáár gesproken wordt, te doen kennen, en daarna aan zijne hoorders meer uitvoerig de gezindheden en gevoelens aan te prijzen, waarvan zij behoorden doordrongen te zijn. Hij stelt hun voor, hoe zeer het hun betaamt, om de zorg des Heeren voor hunne hoogere belangen dankbaar te erkennen, van de openbare godsdienst voortaan een getrouw gebruik te maken, bovenal te streven naar 't geen het groote doel onzer openbare godsdienstoefeningen uitmaakt, en in ootmoed behoefte te gevoelen aan den zegen des Heeren. Deze laatste bijzonderheid, die den weg moet banen tot het plegtig gebed, had, dunkt ons, enkel als slotwoord het gebed kunnen voorbereiden. Maar, behoudens deze kleine aanmerking, indien het er eene is, roemen wij de goede orde, de geleidelijke ontwikkeling, de juistheid van uitdrukking, de waardigheid van toon en den Christelijken geest, waardoor deze proeve van wèlgeslaagden kanselarbeid, uitgegeven ten voordeele der Diakoniearmen, zich voordeelig onderscheidt. De indruk van het goede woord, dat tot de gemeente te Maastricht gesproken

{==545==} {>>pagina-aanduiding<<}
werd, moge door de lezing in veler harten, onder Gods zegen, lang bewaard blijven!






J. van der Hoeven. Oratio de aucta et emendata Zoologia post Linnaei tempora; habita die VIII mensis Februarii anni MDCCCXLIII, quum magistratum academicum deponeret. Lugd. Batav. apud S. et J. Luchtmans. pp. IV et 52. f : - 60.

Gelijk de titel der boven aangekondigde redevoering vermeldt, was het doel van den Hoogleeraar j. van der hoeven, bij gelegenheid dat hij de waardigheid van Rector magnificus der Leidsche Hoogeschool aan zijnen ambtgenoot, den Hoogleeraar schrant, overdroeg, om voor zijne toehoorders kortelijk, in de hoofdpunten, te ontwikkelen, welke belangrijke vorderingen er sedert den tijd van linnaeus in den toestand der Zoölogie hebben plaats gegrepen; welk onderwerp Z. Hooggel. echter op eene zoodanige wijze wilde behandelen, dat hij niet den schijn mogt aannemen, iets aan de verdiensten van linnaeus zelven te kort te doen. Het is toch hoofdzakelijk aan de rigting, welke linnaeus aan de beoefening der Zoölogie heeft gegeven, dat wij de belangrijke vorderingen verschuldigd zijn, welke deze wetenschap door en na cuvier heeft gemaakt, en de Hoogleeraar mogt dus met regt zeggen, ‘cuvierum hoc seculo florere non potuisse, nisi floruisset seculo superiori linnaeus.’ Ten einde zich een juist denkbeeld van de verdiensten van dezen laatsten te maken, moet men zich eerst verplaatsen in den tijd, welke hem voorafging, en men mag het dus als zeer gepast aanmerken, dat de Hoogleeraar ons eerst een kort overzigt geeft van den toestand, waarin de Zoölogie verkeerde van dien tijd af, toen zij als 't ware door aristoteles werd gegrondvest, tot op de hervorming, welke linnaeus in de wetenschap bewerkstelligde. Hij was het, die het eerst orde wist te brengen in de menigte van daadzaken, door zijne voorgangers verzameld, en hem komt

{==546==} {>>pagina-aanduiding<<}
de roem toe van, door het tot stand brengen eener systematische verdeeling, het overzigt over het geheel gemakkelijker gemaakt te hebben: ‘Hanc vero ille nominis famam non tam novis inventis, quam purgando disciplinae formam nactus est.’ De verdiensten van den grooten man komen vooral uit, wanneer men nagaat, hoedanig zijne geboorte en eerste levensloop waren, en met welke bekrompene middelen hij zich in het begin moest behelpen. Na aldus de verdiensten van linnaeus helder in het licht gesteld te hebben, komt de Hoogleeraar tot zijn eigenlijk onderwerp, welks behandeling zich als van zelf aan het reeds gezegde aansluit.
De vorderingen der Zoölogie na linnaeus betreffen in de eerste plaats de vermeerdering van het aantal bekende geslachten en soorten, en het is vooral in dit opzigt, dat men deze wetenschap vermeerderd (aucta) mag noemen. Maar van veel meer belang rekent het de Hoogleeraar, dat zij ook verbeterd (emendata) is. Door de vorderingen, welke de ontleedkunde, en met name de vergelijkende ontleedkunde, sedert het begin dezer eeuw, heeft gemaakt, is de wijze van verdeeling veel natuurlijker geworden, en heeft men meer wezentlijke kenmerken ter onderscheiding leeren kennen. Onder de mannen, die hiertoe het meest hebben bijgedragen, komt vooral cuvier in aanmerking, wiens wetenschappelijke loopbaan door den Hoogleeraar met korte trekken wordt geschetst. De Schrijver hecht blijkbaar - en te regt - groote waarde aan de grondvesting eener goede, met de natuur overeenkomstige verdeeling; maar deze is niet het eenig voordeel, hetwelk wij voor de Zoölogie uit de beoefening der anatome comparata hebben getrokken. Door de werkzaamheden van eenen cuvier, blumenbach, meckel, rudolphi, treviranus en anderen is er eene meer volledige Physiologie of liever Biologie ontstaan, en heeft men eene meer naauwkeurige kennis aangaande vele levensverschijnselen verkregen; met name vermeldt de Hoogleeraar hier de Embryologie, de anatome generalis en de anatome microscopica. Na leeuwenhoek, is er een geruime tijd voorbijgegaan, gedurende

{==547==} {>>pagina-aanduiding<<}
welken men het gebruik van het mikroskoop, als 't ware, geheel heeft verwaarloosd; het was onzen tijd voorbehouden, dezen tak der natuurbeschouwing weder in het leven te roepen en door de meerdere volkomenheid onzer tegenwoordige werktuigen meer dan ooit te doen bloeijen. Niet alleen heeft men de ontdekkingen van leeuwenhoek allezins bevestigd gevonden, maar er ook vele nieuwe, hoogst gewigtige bijgedaan; vooral is onze kennis aangaande de infusoria door ehrenberg zeer vermeerderd. Onder die onderdeelen der historia naturalis, welke vooral in onzen tijd zijn bearbeid, behoort met name de Geologie, welke eerst, nadat de anatome comparata eene zekere hoogte had bereikt, met vrucht kon worden beoefend en inderdaad reeds tot eenen zoodanigen trap van volkomenheid is gebragt, ‘ut,’ gelijk de Hoogleeraar zich uitdrukt, ‘non sero nata, paucorum annorum industriâ comparata, sed perantiqua, perfecta fere ac conjuncto multorum seculorum studio exculta disciplina videatur.’ Ook op dezen tak der historia naturalis heeft de verbeterde toestand van het mikroskoop eenen gunstigen invloed uitgeoefend.
Dit is het kort beloop van deze in eenen eleganten Latijnschen stijl geschrevene redevoering, welke de Hoogleeraar eindigt met op eenige gebreken te wijzen, van welke men moet erkennen, dat de tegenwoordige wijze van beoefening der Zoölogie niet is vrij te pleiten. Het spreekt van zelf, dat de Redenaar zijn onderwerp slechts in de hoofdtrekken kon ontwikkelen; het afdalen tot kleinere bijzonderheden kwam bij eene gelegenheidsrede niet te pas. Maar des te meer is het eene verdienste van deze redevoering, dat de Hoogleeraar datgene, waarop het het meest aankomt, steeds behoorlijk in het licht stelt. Met korte en krachtige trekken worden de verdiensten van verscheidene groote mannen, op het gebied der historia naturalis, geschetst, met name van aristoteles, den vader dezer wetenschap; van plinius, meer als encyclopedist, dan wel als zelfstandig onderzoeker te roemen; maar vooral van linnaeus, buffon en cuvier. Wij hadden, korten tijd, vóórdat wij de Oratio van den Heer van der hoe-
{==548==} {>>pagina-aanduiding<<}
ven in handen kregen, bij isensee (Geschichte der Medicin und ihrer Hülfswissenschaften, Bnd. I. 1840, p. 69 sqq. en 121, Bnd. II. 1842, p. 196, 204 en 211) de beschouwingen gelezen, welke deze geleerde en elegante Duitscher omtrent deze zelfde personen in het midden brengt; maar wij moeten zeggen, dat, ook na de lezing hiervan, ons de kernachtige woorden van den Hoogleeraar van der hoeven niet minder boeiden, dan de wel eens wat gezwollen taal van den zoo even genoemden geschiedschrijver. Op sommige punten daarenboven is de Hoogleeraar vollediger (bijv. in zijne beschouwing van cuvier), op andere is zijne wijze van beschouwing eenigzins anders, dan die van isensee; zoo
bijv. loopt de Hoogleeraar niet zoo hoog met buffon, als deze laatste. Hoe groot evenwel de verdiensten van linnaeus ook zijn, is het niet wat sterk, als de Hoogleeraar hem noemt: ‘alter veluti Aristoteles’? De geleerde Griek toch heeft niet alleen, zoo als linnaeus, orde in het bestaande gebragt, maar hij heeft, als 't ware, aan de wetenschap zelve het bestaan gegeven: wij zwijgen nog van zijne omvattende kennis in genoegzaam alle vakken der toenmalige wetenschappen.
Een kort verslag van de geschiedenis der Hoogeschool, onder het rectoraat van den Hoogleeraar, besluit deze redevoering; welk gedeelte men voorzeker ook, wegens stijl en wijze van voorstelling, met genoegen zal lezen. Aan het einde zijn eenige ophelderende aanteekeningen gevoegd.






De Wet op het Notarisambt toegelicht door Mr. P. Mabé, junior, Regter Plaatsvervanger bij de Arrondissementsregtbank, Advocaat en Notaris te Haarlem, en Mr. G. de Vries, Az., Phil. Theor. Mag. Litt. Hum. Doct., Advocaat te Haarlem. Als Bijlage van het Handboek voor Notarissen, volgens de Nederlandsche Wetgeving, door den eerstgenoemden Schrijver. Te Haarlem, bij de Wed. A. Loosjes, Pz. 1843. In gr. 8vo. IV en 243 bl. f 2-20.


{==549==} {>>pagina-aanduiding<<}

Bij de uitgave van den tweeden druk van zijn Handboek voor Notarissen had de Heer mabé beloofd, het te zullen aanvullen door de behandeling van de Wet op het Notaris-Ambt, zoodra die zou zijn vastgesteld. Thans voldoet hij aan die belofte; en, om zich te beter daarvan te kwijten, heeft hij, daar menigvuldige werkzaamheden hem verhinderden zich geheel met de bewerking te belasten, den Heer Mr. g. de vries, az. verzocht, hem daarin behulpzaam te zijn. Bereidwillig heeft deze daaraan voldaan, zoodat dit vervolg van gezegd Handboek op naam van beide Heeren in het licht verschijnt. Zoo ras eene goede bewerking het toelaat, hopen zij, mede als bijlage van vorengenoemd Handboek, een stukje over de nieuwe Wet op de Boedelscheidingen uit te geven.
Dit alles vernemen wij, met meerder, uit het Voorberigt van den Heer Mr. mabé. Hierop volgt de inhoud van het werk. Dan, eene Inleiding, bevattende een geschiedkundig onderzoek naar de ontwikkeling der instelling van het Notariaat. Daarna ontmoet men, in zes Hoofdstukken, die weder elk in verschillende afdeelingen zijn gesplitst, de eigenlijke behandeling der tegenwoordig in werking zijnde Wet op het Notarisambt.
De Schrijvers hebben zich bevlijtigd, niet alleen den zin der wetsartikelen achtervolgens toe te lichten; maar met bescheidenheid deelen zij tevens hunne aanmerkingen op de bestaande wet mede, of het soms eenmaal tot eene verbeterde redactie aanleiding mogte geven. Zoo laat b.v. Art. 24 (zie het werk, bl. 71) van kracht het bepaalde bij Art. 991, B.W., en hiervan is het zonderling gevolg, dat lieden, die bij andere Acten geenszins als getuigen mogen worden genomen, gelijk daar zijn de aangehuwden van den Notaris, zelfs in den eersten graad, benevens zijne bloedverwanten in de regte lijn in den vierden en de verdere graden, getuigen mogen zijn bij het voor hem verledene testament: en zulks, schoon men eer zou hebben gewacht, dat personen, bevoegd om als getuigen bij eene koopacte b.v. op te treden, ongeschikt daartoe zouden zijn verklaard, als er eene uiterste wilsbeschikking wierd opge-
{==550==} {>>pagina-aanduiding<<}
maakt. Immers gewigtiger stuk is er nooit, dan hetgene over geheel iemands nalatenschap beslist. Alleen het huwelijkscontract kan, in veelomvattendheid, met de uiterste wilsbeschikking worden vergeleken.
Referent kan zich niet vereenigen met der Schrijvers gevoelen, bl. 115, dat de Hypotheekbewaarder, volgens Art. 9 van het besluit van 8 Aug. 1838, S.B. No. 27, de inschrijving, overschrijving, vermelding of aanteekening op de registers zou moeten, ja zelfs, dat hij die zou mogen weigeren, indien wel, overeenkomstig het tweede lid van Art. 37 der wet op het Notarisambt, vermeld waren gemeente, sectie en nummer, maar niet, naar Art. 9 van gezegd besluit, de hoegrootheid, zoo als die bij het kadaster bekend staat. De Notarissen waren verpligt naar het besluit van 1838 te handelen, zoo lang er geene wet was, die anders bepaalde; maar, nu bij de wet op het Notarisambt van 1842 de opgaaf der hoegrootheid niet meer gevergd wordt, schijnt ons de Hypotheekbewaarder onbevoegd, om de overschrijving van een stuk te weigeren, hetwelk naar den eisch der wet is opgemaakt, of de aanteekening na te laten, die hij, krachtens zulk stuk, anders zou behooren te doen. Voor zichzelven verkiest echter Referent de omschrijving ook der kadastraal bekende hoegrootheid van de percelen, als strekkende tot bevordering der duidelijkheid. Hij heeft daarom de gewoonte dit nimmer na te laten, maar gelooft desniettemin, dat de Hypotheekbewaarder noch overschrijving, noch inschrijving, noch aanteekening zou mogen weigeren, indien alleen gemeente, sectie en nummer waren aangeduid. Bij doorhalingen zal men zich moeten houden aan de omschrijving, bij het borderel van inschrijving geschied.
Over het algemeen onderscheidt zich ook dit werk, zoowel door grondigheid van redenering, als door helderheid van denkbeelden en juistheid van uitdrukking.





Het Leven en Karakter van Philippus Melanchthon, naar het Hoogduitsch bewerkt. Met eene Voorrede van

{==551==} {>>pagina-aanduiding<<}
B.T. Lublink Weddik, Evangelisch-Luthersch Predikant te Amsterdam. Te Amsterdam, bij G. Portielje. 1842. In gr. 8vo. 198 bl. f 2-25.

Onder de groote mannen, die de Heer der Gemeente in het begin van de XVIde Eeuw verwekte, om, ieder in den voor hem best passenden kring, aan het gezegende werk der kerkhervorming te arbeiden, bekleedt melanchthon eene der eerste plaatsen. Stond de onwrikbaar moedige luther aan het hoofd; de man, dien de eertitel: Leermeester van Duitschland versiert, stond waardig aan zijne zijde. Gelijk het leven en bedrijf van den een' voor onze landgenooten eenen waardigen beschrijver naar de behoeften en vordering van dezen tijd gevonden heeft in den Eerw. lublink weddik, zoo wordt ook deze beschrijving van melanchthon's leven en karakter door denzelfden bij ons ingeleid. Het is eigenlijk eene verkorte en hier en daar vrije overbrenging van een Hoogduitsch geschrift: Versuch einer Charakteristik melanchthons als Theologen und einer Entwickelung seines Lehrbegriffs, von friedr. galle. Wij noemden zoo even het Leven van luther door lublink weddik een naar de vorderingen van dezen tijd geschreven werk, en wij bedoelen daarbij voornamelijk de bronnenstudie, die er bij ten grondslag ligt. Zoo is ook deze schets van melanchthon's leven, en inzonderheid van 's mans beminnelijk karakter en edele denkwijze, meest ontleend uit zijne schriften en brieven; teregt wordt in de voorrede gezegd, dat schier op ieder blad niet galle, ook niet de Vertaler, maar Magister philippus (gelijk hij door zijne tijdgenooten dikwijls genoemd wordt) zelf spreekt, schrijft, of denkt.
Het leven van dezen Kerkhervormer was niet zeer rijk aan afwisselingen; de beschrijving daarvan kon dus kort zijn. Intusschen wordt datgene, wat invloed op de ontwikkeling van 's mans verstand en kundigheden had, niet voorbijgezien, en eene afzonderlijke bijlage schetst melanchthon's latere ontwikkeling en aanvankelijke opentlijke werkzaamheid te Tübingen, naar een Hoogduitsch geschrift van l.f. heyd: melanchthon und Tübingen in 1512-18. Ein Beytrag zu der Gelehrten- und Reformations-Geschichte des sechzehnten Jahrhunderts. Breedvoeriger is de uiteenzetting van 's mans karakter en werkzaamheid. Na in een eerste Hoofdstuk dan verwijld te hebben bij melanchthon's jeugd en

{==552==} {>>pagina-aanduiding<<}
eerste ontwikkeling, wordt in een tweede een kort overzigt gegeven van zijne werkzaamheden ten behoeve der godgeleerdheid, niet alleen in zijne lessen en voorlezingen, maar ook vooral door de uitgave zijner werken, waarvan de eerste uitlegkundige, de verklaringen van paulus' brieven aan de Romeinen en Korinthen, benevens van het Evangelie van johannes, buiten weten van den bescheiden opsteller door luther werden in het licht gezonden en spoedig door ophelderingen van de meeste Bijbelboeken gevolgd werden. Niemand was meer bevoegd, om zulke schriften te geven, dan melanchthon, wiens fijne kennis van de Grieksche taal hem reeds op twintigjarigen leeftijd tot Hoogleeraar in dezelve te Wittenberg deed beroepen, en waarin hij reeds in zijne jeugd geacht werd al zijne tijdgenooten te overtreffen, gelijk erasmus de eerste Latinist van zijnen tijd was. Melanchthon zelf uitte herhaaldelijk zijn gevoelen, dat ieder Godgeleerde, die den Bijbel wil verklaren, kennis moet bezitten van de talen en de oudheid; dat hij vervolgens een redekundige, en eindelijk een getuige wezen moest. Met dit laatste wilde hij niets anders zeggen, dan dat alleen het vroom gemoed voor de regte kennis der waarheid vatbaar was; hetzelfde, wat men in later' tijd het theologisch beginsel noemde, dat naast het geschied- en letterkundige ten grondslag bij de uitlegging moest dienen, ook het testimonium Spiritus Sancti in de Dogmatiek genoemd. Naar deze grondregelen is melanchthon's uitlegging hoogst eenvoudig, zich houdende aan de eigenlijke beteekenis, die uit de taalkennis der woorden blijkt en door den zamenhang gevorderd wordt. Hij kwam (en dit was geene geringe verdienste voor dien tijd en in een' man, zoo doorervaren in de
wijsbegeerte van aristoteles) ten opzigte van dit punt in lijnregte tegenspraak met de in zwang zijnde wanbegrippen der scholastieke wijsgeeren, die zich bij hunne uitleggingen veroorloofden, allen bedenkelijken zin en onzin in den tekst te leggen. De invloed van deze grondregelen, en melanchthon's wijze van bijbelverklaren wordt elders in korte trekken aangewezen, en wel in het vijfde Hoofdstuk: Nadere beschouwing van melanchthon als Godgeleerde, waaruit wij deze bijzonderheden ontleenden, en hetwelk, dunkt ons, van het tweede niet had moeten gescheiden zijn, of in allen gevalle er dadelijk op volgen. Wij zien nu eerst melanchthon als Godgeleerde in eenige alge-
{==553==} {>>pagina-aanduiding<<}
meene trekken en een kort overzigt van zijne voornaamste werken voorgesteld; ontvangen daarna eene beschouwing van 's mans zedelijk en godsdienstig karakter; vervolgens wordt aan de betrekking tusschen luther en melanchthon een afzonderlijk Hoofdstuk gewijd; en eerst nu volgt, wat met Hoofdstuk II onmiddellijk zamenhing, de nadere beschouwing van den man als Godgeleerde, bestaande in eene aanwijzing, welke vakken der godgeleerdheid, en hoe hij die beoefende, bewerkte, onderwees en in het licht stelde. Deze volgorde achten wij minder gelukkig te zijn en de goede houding van het geheel te benadeelen. Zij berooft het geschrift van eenheid, gelijk over het geheel de onderscheidene Hoofdstukken wel eenigzins naar afzonderlijke verhandelingen gelijken; eene meerdere ineensmelting der deelen, waardoor den lezer, wanneer hij aan het einde is gekomen, meer één groot geheel in den zamenhang van deszelfs deelen voor den geest staat, zouden wij gewenscht hebben. Doch wij ontkennen de moeijelijkheid daarvan niet.
Eer wij uitweidden, bleven wij bij melanchthon's bijbelverklaringen. Na deze wordt melding gemaakt van de Loci communes Theologici; een werk, dat een voorbeeld is geworden voor de meeste Protestantsche bearbeidingen der geloofsleer, en zulk eenen aftrek had, dat het vijf jaren na deszelfs verschijning vijftien uitgaven in het Latijn en tien in eene Hoogduitsche vertaling beleefde, en gedurende het leven van den Schrijver in het oorspronkelijke vierentwintigmaal herdrukt werd; voorts van een paar andere zijner leerstellige werkjes; van zijne polemische en symbolische schriften, aan het hoofd van welke laatste, als het beroemdste, staat de Augsburgsche Confessie en hare Apologie; en eindelijk zijne Confessio doctr. Eccl. Saxon., ‘in de hoop op eene bevrediging met de Katholieken op het Trentsche Concilie vervaardigd.’ Deze aanhaling herinnert ons, geene melding te hebben gevonden van melanchthon's vruchtelooze pogingen tot het bewerken eener andere vereeniging, van de Grieksche met de Protestantsche kerk, waartoe hij een in het Grieksch vertaald afschrift van de Augsburgsche Confessie, met eene eenvoudige voorstelling van de leer der Protestanten, aan den Patriarch van Konstantinopel zond (leo allat. de consens. Eccl. Orient. et Occ. III. 8.2.) Met eene en andere aanmerking over den schrijfstijl van melanchthon wordt dit Hoofdstuk besloten. Uit de nadere

{==554==} {>>pagina-aanduiding<<}
beschouwing van den Hervormer als Godgeleerde voegen wij er bij zijnen arbeid aan de Kerkelijke Geschiedenis, waarin hij zeer ervaren was (gelijk ook in de wereldlijke, blijkens zijne voortzetting van het Chronicon carionis); aan de werken en lotgevallen der Kerkvaders; terwijl hij tot de beoefening der Kerkhistorie vooral genoopt werd door de godgeleerde twisten, in zijnen tijd gevoerd, waarom hij, vooral om met vrucht de Roomsche kerk te kunnen wederleggen, de leer, gebruiken en gewoonten der vroegste Christenen naspoorde. En met betrekking tot de leerstellige godgeleerdheid zien wij in melanchthon den vertegenwoordiger der vrijere denkwijze in zijne dagen, die hem b.v. in den strijd over de Adiaphora veel verdriet berokkende; hij keurde het betamend gebruik der Rede in zaken van Godsdienst geenszins af, getuige zijne denkbeelden over den invloed der zonde op 's menschen verstand, maar nam toch het rationalistisch standpunt onzer dagen niet in. Met de bedenkingen tegen de Christelijke openbaring, voor zoo verre zij in dien tijd gemaakt waren of werden, was hij bekend en hij bestreed ze, aandringende op liefde en verdraagzaamheid in bijzaken, maar streng en naauwgezet ten opzigte van hetgeen hij als het wezentlijke van het Christendom aanmerkte; vanwaar zich in den anders zoo zachtzinnigen man de goedkeuring van den in ons oog gruwelijken moord van servetus laat verklaren. Met dat al was hij den strengen volgeren van luther niet orthodox genoeg; en vandaar mag het misschien mede komen, dat zijne verdiensten minder algemeen, dan die van dezen zijnen vriend, gekend en erkend worden, en hij zelfs min of meer op den achtergrond is gesteld. Elkander in liefde te verdragen, was wel melanchthon's grondbeginsel, maar het was voor dien woelzieken tijd, waarin de grondslagen van het gebouw der Hervorming moesten
gelegd worden, niet geheel en al geschikt, schoon de man, die aldus dacht, gezind was en werkte, op zijn standpunt ook weder een gezegend werktuig in de hand van den Heer der Gemeente was. Want, was er, om eenen beslissenden stap te doen, een man van luther's heldenmoed noodig; zou het eene vruchtelooze poging geweest zijn, wanneer men de dwalingen en misbruiken met zachte hand had willen verwijderen, - het was eene wijze en gelukkige schikking van het Godsbestuur, dat melanchthon met zijn zachter karakter hem ter zijde stond, om de

{==555==} {>>pagina-aanduiding<<}
te hevige opwellingen te matigen en de wilde waterlooten zijner hevigheid met wijze handen te regter tijd te besnoeijen. Ook nog in een ander opzigt was het goed, dat aan luther een man als melanchthon op zijde stond. De eerste had den tijd (en misschien ook de bedaardheid van geest) niet, om de Christelijke waarheid in zamenhang en orde te ontwikkelen en voor te dragen. Hij begreep dat zelf, zeggende: ‘Mijn geest, behalve dat die in fijnere wetenschap onervaren en onbeschaafd is, doet niets, dan een groot woud en eenen hoop van woorden voor den dag te brengen. Daardoor komt het ook, dat ik zoo opbruisend en woelig ben, en een strijder, die met tallooze monsters moet kampen. Ik ben geboren om tegen allerhande benden en duivels krijg te voeren en te velde te trekken; daarom zijn mijne boeken ook zoo oorlogzuchtig. Ik moet klompen en steenen uit den weg ruimen, doornen en heggen uitroeijen, en ben de grove houthakker, die den weg moet banen en bereiden. Maar onze Magister philip gaat stil en net zijn gang, plant en begiet met rust, naar de rijke mate van gaven, welke God hem heeft gegeven’ (*). In dit opzigt erkent de groote man de onschatbare verdiensten van zijnen medehelper, gelijk wij die ook nog behooren te erkennen van den man, wiens geleerdheid, waarin hij al zijne tijdgenooten overtrof, zoo uitnemend aan de zaak der Hervorming, aan luther's Bijbelvertaling enz. dienstbaar was; waardoor de Hervorming iemand bezat, die de oude wijsbegeerte en scholastieken redeneertrant grondig verstond, zoodat hij de drogredenen en middeleeuwsche spitsvindigheden der Roomsche geleerden op hun eigen grondgebied kon bestrijden. Dit is ook hoofdzakelijk het resultaat van de beschouwing over de onderlinge betrekking
tusschen luther en melanchthon, en de wederkeerige diensten, die zij zamen, ofschoon ook in lateren tijd als Godgeleerden (niet als menschen) eenige spanning, om niet te zeggen verwijdering, bij hen plaats had, aan de zaak der Hervorming bewezen.
Ten aanzien van melanchthon's karakter wordt eene verdiende hulde bewezen aan zijne gevoeligheid, goedhartigheid, matigheid, vergenoegdheid, welwillendheid, hulpvaardigheid, toegevendheid, vriendschapstrouw, bescheiden-
{==556==} {>>pagina-aanduiding<<}
heid, zachtmoedigheid, vredelievendheid, en zijn inborst verdedigd tegen de beschuldiging van wankelmoedigheid en lafhartigheid; waarbij niet verzuimd wordt de opmerking, dat geloof en het opnemen van den geest van het Evangelie in eigen hart en zin de bron was, waaruit deze edele zielshoedanigheden opwelden; gelijk aan de vroomheid, gemoedelijke, maar verstandig bestuurde godsdienstigheid van den grooten man regt gedaan wordt. Deze beminnelijke eigenschappen worden, gelijk, als gezegd, alles, wat in dit geschrift voorkomt, bewezen met plaatsen uit melanchthon's brieven en schriften, en aanschouwelijk gemaakt door mededeeling van bijzonderheden uit zijn huiselijk leven, die de levensbeschrijving aanvullen en eene aangename onderhoudendheid aan dit geschrift bijzetten. Van melanchthon's laatste dagen en stichtelijk afsterven wordt aan het slot van dit geschrift melding gemaakt, en zijn portret, benevens een fac-simile van zijn handschrift, versiert het in eenen vrij zuiveren stijl geschreven, zindelijk uitgevoerde boek, waarvan de hoofdzakelijke inhoudsopgave, zoo als wij die met eenige opmerkingen mededeelden, misschien de beste aanprijzing is.
En inderdaad, het is in dezen tijd wel belangrijk, eenigzins nader bekend te worden met de geschiedenis dier onsterfelijke mannen, die het licht van het Evangelie, zoo lang verduisterd, met vernieuwden glans hebben doen schitteren, en een werk aangevangen, welks zorgvuldige voortzetting naar de behoefte van onzen leeftijd voor ieder pligt is, die de waarheid in christus kan ontwikkelen, en aanprijzen als de kracht Gods tot zaligheid. Indien wij datgene, waarin zij uitmuntten, ons ten voorbeelde stellen, en de gebreken, die hen aankleefden, hetzij ten gevolge van karakter, hetzij door invloed van hunnen leeftijd, leeren vermijden, dan kan het veel goeds stichten, bekend te worden met hun innerlijk en uiterlijk leven. In dit en nog vele andere opzigten tellen wij de meerdere aandacht, die men in onze dagen vestigt op het leven en de schriften der Hervormers, een gezegend teeken des tijds, waarvan de vruchten ook voor het thans weder zoo listig aangevallen Protestantisme niet anders dan weldadig kunnen zijn. In die overtuiging meenden wij een weinig meer ruimte voor dit verslag te mogen bedingen, hopende dat het tot de lezing van het boek zelf uitlokke. (*)






{==557==} {>>pagina-aanduiding<<}

Het Leven van Benvenuto Cellini, Florentijnschen Goudsmid en Beeldhouwer, door hemzelven beschreven. Uit het Italiaansch vertaald en met eenige Aanteekeningen voorzien door P. van Limburg Brouwer. II Deelen. Te Groningen, bij W. van Boekeren. 1843. In gr. 8vo. XXVI, 353, 456 bl. f 7-20.

Daar zijn sommige boeken, over wier belangrijkheid en waarde onder alle mannen van kennis en smaak zoo algemeen beslist is, dat het schier onnoodig mag worden gerekend, nieuwe stemmen bij de vorige te voegen. Van dien aard is het werk, waarvan den Nederlandschen lezer hier door de zorg van den werkzamen en geleerden p. van limburg brouwer eene keurige en zorgvuldige vertaling wordt geleverd. De autobiographie van cellini is door de algemeene uitspraak van alle bevoegden onder de merkwaardigste geschriften van deze soort gerangschikt. De lotgevallen van dit boek waren zonderling genoeg. Het handschrift bleef langen tijd het eigendom van de familie cavalcanti, die, jaloersch op den kostbaren schat, de uitgave niet wilde toelaten. Bijna twee eeuwen bleef het publiek met het merkwaardige geschrift onbekend, en eerst in 1728 kwam het naar eene gebrekkige kopij in het licht. Het oorspronkelijke Handschrift was intusschen verloren geraakt of liever ver-
{==558==} {>>pagina-aanduiding<<}
mist, en werd eerst in 1810 toevallig bij eenen Florentijnschen uitdrager weder ontdekt. Thans berust het op de biblioteca Laurenziana. Zeven Italiaansche drukken volgden elkander op, alle naar de eerste gebrekkige uitgave. Naar het echte handschrift werden er later nog drie vervaardigd. In Engeland zagen twee vertalingen het licht; in Duitschland bragt de beroemde göthe het in zijne moedertaal over; in Frankrijk kent men er tegenwoordig reeds drie overzettingen van.
Een werk, dat in en buiten het vaderland van den Schrijver zoo groote belangstelling heeft opgewekt, moet ongetwijfeld zijne eigenaardige verdiensten hebben, en ook in onze letterkunde mogt eene vertaling van hetzelve niet ontbreken. Wij verheugen ons, dat deze arbeid ondernomen is door eenen man, als limburg brouwer, die hem con amore en met groote naauwgezetheid heeft voleindigd, die daarbij den tekst heeft verrijkt met vele geschiedkundige aanteekeningen, waardoor de personen, in cellini's verhaal voorkomende, ons nader worden bekend gemaakt, en die door de gemakkelijkheid en losheid van zijnen stijl juist geschikt was, om het werk van den Florentijn in onze taal over te brengen; eene taak, waartoe eene grondige kennis van het Italiaansch niet minder werd vereischt, dan kennis van velerhande onderwerpen van antiquarischen of geschiedkundigen aard.
Vele onzer lezers, met cellini of niet, of niet dan zeer oppervlakkig bekend, zullen nu vragen, wat er hier in dit boek te vinden is, waardoor het zulk eene algemeene belangstelling verdient. Cellini was een kunstenaar van hooge bekwaamheid, een goudsmid en beeldhouwer, die in zijnen tijd den hoogsten roem wegdroeg, en wiens werken, voor zooveel zij nog bewaard en bekend zijn gebleven, ook nu nog op den meesten prijs worden gesteld. Hij leefde in eene eeuw, toen de beeldende kunsten met zelden overtroffen luister bloeiden, toen vooral in Italië Grooten en Vorsten schatten besteedden, om hunne paleizen met de heerlijkste kunstgewrochten op te vullen. De verdienstelijke en beroemde kunstenaar werd niet alleen geëerd en edelmoedig beloond, maar had ook toegang tot de meest verschillende kringen en werd meermalen tot de vertrouwelijkheid der aanzienlijken toegelaten. Het was daarenboven een tijd vol beweging en leven en ook aan deze nam de kunstenaar niet zelden levendig en werkzaam aandeel. Cellini vooral had

{==559==} {>>pagina-aanduiding<<}
een leven vol afwisseling, vol avonturen, soms vreemde en zonderlinge avonturen, en zijne levensgeschiedenis is eene schildering van zijnen tijd, gelijk er moeijelijk elders zal worden gevonden. Geen romanschrijver kan met zulk eene waarheid het huiselijke en openbare leven, den maatschappelijken en zedelijken toestand, de karakters en handelingen der geschiedkundige personen afteekenen, als hier geschiedt bij het eenvoudig verhaal van den Florentijnschen goudsmid, die zijne eigene lotgevallen en ondervindingen beschrijft en ons daardoor in den geest, en de zeden en gewoonten, in het geheele leven van zijnen tijd diep leert doordringen.
Er heerscht daarenboven in zijn boek eene natuurlijke ongekunsteldheid, die ons van de opregtheid en openhartigheid des verhalers overtuigt. Wij zien overal den man levendig voor ons met al zijne deugden en gebreken, en van beide had hij er niet weinigen. Hij verbergt de laatsten zoo min, als de eersten. In hem zelven staat niet het allerminst de man zijner eeuw ons voor den geest, die als een toonbeeld is zoowel van de godsdienstigheid, als van de loszinnigheid en losbandigheid van zijne dagen. Merkwaardig zijn vooral ook de schilderingen van het pauselijke hof en het geheele leven te Rome; en waarlijk, de Italiaan spaart zijne Heiligheid niet!
Men ziet uit het een en het ander, dat het dit boek niet aan verscheidenheid en belangrijkheid van zaken ontbreekt, en dat het voor verschillende lezers kost naar ieders smaak bevat. ‘Die een liefhebber is van wonderlijke lotgevallen,’ wij ontleenen deze woorden aan de voorrede van den Vertaler, ‘die een liefhebber is van wonderlijke lotgevallen, van groote gevaren, schrikkelijke moorden, akelige gevangenissen, verschijningen, tooverijen, bezweringen en al wat verder tot de sieraden der thans meest gelezen romans behoort, kan zich hier volop bevredigen. Maar niet minder aantrekkelijk is dit werk voor hen, die er belang in stellen te weten, hoe in de geschiedenis bekende, beroemde of beruchte, personen, niet in de verbeeldingskracht van een' romanschrijver, maar volgens de getuigenis van een' tijdgenoot, van een' ooggetuige, gehandeld en gesproken hebben, voor hen, die zulke personen gaarne in hunne binnenkameren, in gezelschap hunner bedienden en onderhoorigen, bespieden, voor hen, die behagen scheppen in de levendige en als 't ware aanschouwelijke voorstelling van de geestelijke en

{==560==} {>>pagina-aanduiding<<}
zedelijke beschaving van eenig merkwaardig tijdvak der geschiedenis. Voor zulke lezers zal het ongetwijfeld eene niet geringe voldoening zijn, gemeenzaam te worden bekend gemaakt met mannen als clemens VII, paulus III, alessandro en cosimo de' medici, frans I, en een aantal der beroemdste prelaten, veldoversten, geleerden en kunstenaars van de zestiende eeuw.’
Wil men nog eene geestige schildering van cellini zelven, men hoore, hoe jules janin hem beschrijft, wiens woorden aan het slot van het naschrift achter het tweede Deel worden aangehaald. ‘Pour celui-là,’ zegt hij, ‘il n'est pas besoin de faire de grandes études et de grandes recherches: il a pris le soin de se peindre lui-même, tête, buste et tout le corps, depuis le sourcil qui se fronce jusqu'au pied qui se met en garde pour le duel. Homme d'épée, homme de style, grand artiste, grand orfèvre, grand sculpteur, grand duelliste, voyageur avantureux, soldat de fortune, effronté à outrance, tour à tour l'enfant gâté, et le prisonnier du pape, Italien sans peur, qui s'en va dans le monde sous la protection unique de son talent - tel est benvenuto cellini.’
Een fraai portret van den Florentijnschen kunstenaar, benevens de afbeelding van twee zijner beroemde kunstwerken, versiert deze boekdeelen, waaraan door den Uitgever alzoo evenzeer zorg is besteed, als door den geleerden Vertaler. Beiden wenschen wij vergoeding voor hunnen arbeid in de belangstelling des publieks.





Hulde aan de nagedachtenis van Mr. Anton Reinhart Falck. Vrij gevolgd naar het Fransch van den Heer A. Quetelet, bestendigen Geheimschrijver der Brusselsche Akademie, enz. door Dr. J.L. Kesteloot, Professor emeritus, Lid derzelfde Akademie, enz. Met Portret. 's Gravenhage, bij J.L.C. Jacob. 1844. In gr. 8vo. 106 bl. f 1-90.

Iedere hulde aan een' man, als Mr. a.r. falck geweest is, moet het publiek welkom zijn, zoo zij maar niet zijner onwaardig is. Deze, hoe weinig volkomen naar waarde, is eene hartelijke bijdrage tot lof van eenen Staatsman, zoo als er weinige gevonden zijn, wij zouden bijna zeggen, thans geene

{==561==} {>>pagina-aanduiding<<}
meer bij ons gevonden worden. Helder van hoofd en inzigten, rond en open van inborst, stoutmoedig en voorzigtig tevens, ernstig in het behandelen van het wezen der zaken, lieftalig in de hoogste mate, kundig, verstandig, braaf, vriendhoudend, een waardig vaderlander, een hoogst getrouw dienaar van den Staat en zijnen Vorst. Wij hebben over hem met het meeste genoegen gelezen de korte, maar uitnemende hulde, hem bij de openbare zitting van de derde klasse van het Koninklijk Nederlandsch Instituut toegebragt door den vasten Secretaris van die klasse, den tex, en te vinden in het eerste stuk van den jaargang over 1843, bl. 64-74, van het Tijdschrift Het nstituut. Ook deze van den Heer quetelet, schoon van geheel anderen aard, lazen wij niet zonder voldoening; en de Heer kesteloot heeft, naar ons oordeel, den Nederduitschen lezer eene wezentlijke dienst gedaan, met hem die Hulde aan eenen zoo vermaarden en waarlijk edelen tijdgenoot, die als schrander Staatsman en als echt Nederlander zoozeer aanspraak heeft op de bewondering en de achting van allen, in wier boezem een waar Nederlandsch hart klopt, mede te deelen. De Heer kesteloot betuigt, meer dan dertig jaren vertrouwelijken omgang met den Heer falck gehad te hebben, en heeft, na eene getrouwe vertaling der Hulde van den Heer quetelet, een naschrift en bijlagen daarnevens gevoegd, die verder de edele inborst doen kennen van den man, wiens verlies Nederland met regt betreurt. Op deze wijze heeft de Heer kesteloot, wij moeten hem deswege regt doen wedervaren, veel bijgedragen, om den grooten man later in een nog helderder licht aan het oog zijner tijdgenooten voor te dragen, en waarlijk mede bouwstoffen geleverd tot het opstellen eener levensgeschiedenis in alle deelen naar behooren, waarin minder de eigene personen van Redenaar en
Vertaler en nog meer de groote punten, hier even aangeroerd, opgenomen en ontwikkeld moeten worden, met verdere bijdragen, die nog in menigte bij bloedverwanten, vrienden, bekenden, ook in de Archiven van den Staat als anderzins, voorhanden zijn. Het is toch bekend, dat de Heer falck aanteekeningen heeft nagelaten, die zeker van veel gewigt zullen zijn, en die wij hopen, dat eerstdaags aan het licht zullen komen. Wij toch zijn het met den Uitgever ten dezen niet eens, dat men latere tijden moet afwachten, om

{==562==} {>>pagina-aanduiding<<}
alles omtrent falck naar eisch aan het licht te brengen. Nu toch leven nog zijne vrienden; nu is het geheugen nog versch, de indrukken zijn nog niet uitgewischt, en het hart is nog vol, bereid tot mededeeling en uitstorting.
Onder de zinsneden, die ons onder vele andere in dit werk troffen, zijn deze:
Bl. 1. ‘Zijne meerderheid wist zich te doen gelden zonder anderen te overschaduwen, en de wangunst heeft nooit den moed gehad hem aan te randen, of zelfs die verraderlijke wapenen tegen hem te beproeven, welke door de staatsdienaren zoo zeer gevreesd, en door de naijverige middelmatigheid zoo gretig toegejuicht worden. Het verdient inderdaad opmerking, dat zelfs de vijandigste drukpers, die slechts aanrandt om te vernederen en te verguizen, nog nimmer hare tanden tegen hem gewet heeft, zelfs niet in de dagen toen hij het hoogst in aanzien stond.’
Bl. 9. ‘Aan anderen zij de taak overgelaten, de bekwaamheden, het verheven karakter, door hem in deze moeijelijke betrekking (*) aan den dag gelegd, op den regten prijs te stellen; anderen mogen het aanwijzen, met welk eene wijze onzijdigheid hij de onderscheidene, vaak uiteenloopende belangen der beide, steeds achterdochtige, steeds op wederkeerige voordeelen tukke gedeelten van het Koningrijk, vredelievend wist overeen te brengen; met welke kieschheid hij de steeds tegen elkander overstaande en op eigen verdediging bedachte volks- en godsdienstige vooroordeelen spaarde. Allen boezemde hij een gelijk vertrouwen in, want allen bouwden op zijnen helderen blik, op zijne deugd en regtschapenheid. Was er ééne hand bekwaam geweest, om de verschillende deelen van het rijk, die, naauwelijks te zamen gevoegd, reeds dreigden zich los te wringen, vereenigd te houden, het was ongetwijfeld zijne vaste hand. Men heeft het vaak, en niet zonder grond, herhaald, dat hij alléén de man was, die zou geweten hebben, met beleid de klip voorbij te zeilen, waarop naderhand de staatshulk heeft schipbreuk geleden.’
Bl. 12. ‘Zijn steeds levendig en geestig onderhoud bezat eene wegslepende warmte, waarin een zweem van het bijtende doorstraalde, dat nogtans door eene uitstekende goedaardigheid getemperd werd.’

{==563==} {>>pagina-aanduiding<<}

Bl. 15. ‘De Koning der Nederlanden had hem den titel van Baron verleend; maar falck, aan zijne aangenomen grondstellingen getrouw, heeft nooit zijne brieven van adeldom doen ligten; hij was er jaloersch op, om zijnen naam zoo te behouden, als hij er in geslaagd was dien zelf te veredelen.’
Maar genoeg, om te doen zien, dat ook zeer ware en treffende opmerkingen hier voorkomen. Wij ontkennen echter niet, dat er veel omslagtigs en overbodigs had kunnen achterwege gelaten worden.
Daarentegen hadden wij over zijne belangrijke jeugd en zijne betrekkingen wel iets meer verlangd, en alsdan had de, nergens, zoo wij meenen, vermelde bijzonderheid ook kunnen worden medegedeeld, hoe de beroemde martinet zijn Kort Begrip der Waereld-Historie voor de jeugd, aan falck en zijne beide Zusters, toen de eerste slechts 13 jaren oud was, opgedragen heeft.
Dit werk moge de vrienden van falck aansporen, om het voorbeeld, hier gegeven, ter harte te nemen, en eens een goed en beter geheel over hem te leveren.






Gedachten over de Getalsvermindering van de Doopsgezinden in Nederland, naar aanleiding der Schets van den Heer J.H. Halbertsma over de Herkomst der Doopsgezinden, medegedeeld door S. Blaupot ten Cate. Te Amsterdam, bij F. Muller. 1844. In gr. 8vo. 38 bl. f : - 40.


Geschiedkundig Onderzoek van den Waldenzischen oorsprong van de Nederlandsche Doopsgezinden. Door S. Blaupot ten Cate. Te Amsterdam, bij F. Muller. 1844. In gr. 8vo. XII en 146 bl. f 1-60.

Het lezen dezer beide werken gaf ons een innig genoegen. Zij hebben eene waarheidsliefde met bescheidenheid gepaard, die ons overtuigden, hoeveel beter het in dit oogenblik is, op vasten historischen grond kalm op onze overtuiging te werken, dan los en gewaagd daarheen te schrijven, of scherpte met scherpte, en smaad met smaad te beantwoorden.
Alles is eenvoudig, grondig, en doet den Heer blaupot ten cate, die trouwens door vroegere geschriften bereids

{==564==} {>>pagina-aanduiding<<}
getoond heeft de geschiedenis van zijn Kerkgenootschap wèl te kennen, en den roem daarvan bedaard en met waardigheid te handhaven, de hoogste eer aan.
Meer willen wij er niet van zeggen. Ieder, die belang in de geschiedenis der Kerkhervorming, en bijzonder in die der Doopsgezinden stelt, bevelen wij deze werken met ruimte aan. Zij hebben noch den aard noch den vorm van tegenschriften, maar geven lichtstralen van groot belang voor allen, met kracht van overtuigende bewijzen, in die liefde die waarheid zoekt, zonder schijn zelfs van partijdigheid, prijzende dat te prijzen is, minzaam te regt wijzende, waar men kan aantoonen, dat een' ander ter goede trouw zaken niet genoegzaam heeft ontwikkeld, en met klem van bewijs stavende wat men zelf zegt en stelt.
Er is geen tijd, waarin de kerkelijke geschiedenis, en bovenal die der Reformatie, meer en beter wordt opgehelderd dan deze tijd.
Wij besluiten met het zeggen van den Schrijver aan het einde der beide werken.
Op bl. 37 van het eerste werk: ‘Slechts dit zal ik u ten besluit zeggen. Het is mijne volle overtuiging, dat ons genootschap thans, in vergelijking van vroegere dagen, toen zoo vele oorzaken tot den achteruitgang van hetzelve medewerkten, in een zeer gunstigen toestand verkeert. Mij dunkt, het is eene duidelijke en onmiskenbare les, die ons door de geschiedenis wordt gepredikt, dat wij diezelfde oorzaken eenigzins in het oog moeten houden voor zoo verre deze nog dien achteruitgang zouden kunnen bevorderen, of den voortgang in bloei belemmeren. Wij zullen dat dies te gemakkelijker, wanneer ons een verstandige ijver en ware belangstelling voor ons genootschap bezielt: een gevoelen, dat met de liefde omtrent andersdenkenden zeer wel bestaanbaar is. Maar alles, wat ons onverschillig maakt omtrent onze kenmerkende leerstukken, welke wij bij alle verwisseling van gevoelens en begrippen steeds behouden hebben als steunende op het Woord van God, dat is zeker gevaarlijk voor ons genootschappelijk bestaan. Immers die zich niet houdt aan Gods Woord alleen en niet instemt met onze denkwijze omtrent doop en eed, is niet Doopsgezind meer. Ook dan echter zou de geest onzer Vaderen van ons geweken zijn, indien wij omtrent dat genootschappelijk bestaan zelf onverschilliger wierden, zoodra wij onze belangstelling door eenige opoffe-
{==565==} {>>pagina-aanduiding<<}
ring moeten bewijzen. Wij erkennen geenerlei band voor ons geloof, dan de Heilige Schrift, maar daarom juist blijve de liefde, warme liefde ons kenmerk. Eene liefde, die niet alleen verdraagt en bedekt, hoopt en gelooft, maar die ook overal werkzaam is tot instandhouding van onze gemeenten, tot hulp en mededeelzaamheid.’
Op bl. 124 en 125 van het tweede werk: ‘Vraagt men: of het godsdienstig karakter der Doopsgezinden niet langzamerhand veranderd is? Ja voorzeker wat bijzondere leerstellingen betreft, want dat kon niet anders bij die vrije ontwikkeling van den menschelijken geest en bij dat vrije onderzoek der Heilige Schriften, waarop de Doopsgezinden steeds zooveel prijs stellen. Maar neen voorzeker ten opzigte van het beginsel, waarvan zij uitgingen, om geen menschelijk gezag in zaken van de Godsdienst te laten gelden, en om zich hierin aan die Schriften te houden. En, ofschoon van de dagen der Hervorming af tot nu toe, velerlei invloed op den geest der Doopsgezinden is uitgeoefend door de leerstellingen der Hervormden zelven, door vervolgingen, zelfs van Protestanten, door onderlinge twisten en scheuringen, door de stelsels van Wijsgeeren, van Steilgeloovigen en van dwepers, door meerdere aanraking met de wereld en den geest van iedere eeuw, zoo is de Doopsgezinde geest echter niet verloren gegaan, en koesteren wij volstrekt geen vrees, dat die ooit verdwijnen zal, zoo slechts de Doopsgezinden zelve met ijver en belangstelling voor hun genootschap blijven bezield en zich, ieder naar zijne beste inzigten en elkander in liefde verdragende, blijven houden aan Gods Woord - want Gods Woord is waarheid.’





Algemeene Geschiedenis des Vaderlands van de vroegste tijden tot op heden. Door J.P. Arend. IIde Deel; van het jaar 900 tot 1581 na Christus. Iste Stuk. Te Amsterdam, bij J.F. Schleijer. 1843. In kl. fol. 532 bl. f 8-50.

Dit tweede Deel eerste Stuk van het zoo verdienstelijk geschiedwerk van den Heer arend bevat het derde boek, van de erfelijkheid der groote leenen in Nederland tot aan de vereeniging van Holland met Henegouwen 900-1300. Men vindt dus hier de geschiedenis der Graven van het Hol-
{==566==} {>>pagina-aanduiding<<}
landsche huis uitvoerig behandeld; maar deze uitvoerigheid is met geene dor- of wijdloopigheid gepaard; want de stijl en voorstelling is vloeijend, terwijl het verhaal de aandacht op die gebeurtenissen vestigt, welke meestal bij onze vroegere geschiedschrijvers, zoo als wagenaar, en ook bij bilderdijk, niet die belangstelling inboezemen.
De Heer arend heeft met groote zorgvuldigheid van al de oude bronnen zoodanig gebruik gemaakt, dat bij uit deze bouwstoffen een welgeordend en oorspronkelijk geheel heeft opgetrokken, en tevens hierbij vroegere en latere geschiedschrijvers van ons vaderland, benevens andere geschriften, die hiertoe eenigzins betrekking hebben, niet uit het oog verloren. Al hetgeen wij dus tot aanprijzing van het eerste Deel gezegd hebben, kunnen wij ruimschoots op dit tweede Deel eerste Stuk toepassen; dewijl dit gedeelte door deszelfs aard nog meer belang moet inboezemen voor allen, die eene geschiedenis onzer oude Grafelijke tijden wenschen te bezitten, welke aan de eischen der historische letterkunde in de 19de eeuw voldoet. Vooral heeft ons de beschouwing van den maatschappelijken toestand in Nederland bevallen, waarmede dit stuk, even als het vorige Deel, besluit. Zulke slotsommen van een geschiedkundig onderzoek plaatsen den lezer op het ware standpunt, om den geest en de mate van beschaving dier duistere tijden met juistheid te begrijpen.
De platen, die dit stuk versieren, bevielen ons beter, wat teekening, ordonnantie en uitvoering aangaat, dan die in het vorige Deel; terwijl de bijgevoegde kaart ons juist, uitvoerig en doelmatig voorkwam; zoodat wij deze aankondiging besluiten, met den Heer arend kracht en lust ter vervolging van zijne taak, die geregeld bij afleveringen voortgaat, den Uitgever de voortdurende en toenemende belangstelling van het publiek toe te wenschen, en aan allen, die lust in de beoefening der geschiedenis van den grond hunner geboorte bezitten, dit werk ten ernstigste ter lezing en bestudering aan te bevelen, als bevattende een geheel van al hetgeen tot nog toe over de oude lotgevallen van ons vaderland was te boek gesteld.





Reizen en Lotgevallen van Lodewijk Vermeer in de Nederlandsch Oost-Indische Bezittingen. Te Amsterdam, bij G. Portielje. 1843. In gr. 8vo. 158 bl. f 2-40.


{==567==} {>>pagina-aanduiding<<}

Het doel van dit werkje is, zoo als de Schrijver in het voorberigt zegt, om de jeugd op eene meer gemakkelijke wijze, dan tot hiertoe is gevolgd, de aarde te leeren kennen, hetzij haar geheel of slechts gedeeltelijk te behandelen, en dus in plaats van eene drooge en dorre opsomming en aanwijzing van landen, zeeën enz., bij wijze van verhaal der jeugd meer lust voor de aardrijkskunde in te boezemen.
De Schrijver heeft tot proeve daartoe uitgekozen onze Nederlandsche Oost-Indische bezittingen, en geeft in negen Hoofdstukken het navolgende:
I. Waarom lodewijk zijn vaderland verliet. Toebereidselen tot de reis naar Java. Het afscheid. II. Het kanaal. Een koopvaardij-fregat. Het reisgezelschap. Levenswijze aan boord. De passaat. Het Neptunusfeest. Een storm. III. De straat Sunda. Zeeroovers. De reede. Wat de Oost-Indiën voor Nederland zijn. De haai en de kadet. De haai en de matroos. Een orang-haar en een oud-gast. Batavia. Het Chinesche kamp. De kostelijke ananas. IV. Hoe de Javanen oorlog voeren. V. De weg van Batavia naar Buitenzorg. De Botanische tuin. Mijne onvangst bij de Heeren bronbeek. Het zoeken van eetbare vogelnestjes. De jagt op wilde buffels. Gevecht tusschen eenen karbouw en eenen tijger. VI. Iets over de geschiedenis van Java en deszelfs tegenwoordigen toestand. Javaansche bergbewoners. De Preanger-regentschappen. Eene Negara. Een vulkaan. Het beklimmen van den berg Gedé. Een Rhinoceros. VII. De bamboes. Koffijtuinen. Thee. Sawah's of rijstvelden. Hoe de geringe Javaan reist, en waaruit zijn huisraad bestaat. Algemeen overzigt. De Keizer en zijn schip. VIII. Reis van Cheribon naar Samarang. De zeeroovers. De Apen-kolonie. Soerabaija. Eene Javaansche bruiloft. De moorddadige vischvangst. Kwartelgevechten. Gevecht van eenen tijger en eenen stier. Vertrek naar Amboina. IX. Amboina. De kruidnagelboom. De notenmuskaatboom. De slang en het kind. De vuurspuwende berg. Opium. De oepas en de civetkat. De wraakzuchtige Molukker. Besluit.
Ziedaar wat wij hier over onze Oost-Indische bezittingen aantreffen. Rec. is overtuigd, dat eene drooge opsomming en aanwijzing van landen, steden, rivieren enz. weinig aanlokkelijks heeft, en dat, gelijk de Schrijver zegt, de stof bij uitstek schoon is, doch dat alleen de vorm, waarin men haar giet, van alle bevalligheid kan ontbloot zijn; en dat zij

{==568==} {>>pagina-aanduiding<<}
eerst dan den geest tot aandacht boeijen zal, wanneer men haar in een beter kleed doet optreden, en men smaak genoeg zal hebben om hare uitstekende innerlijke waarde meer in het oog te doen vallen; doch is dit alles zoo, dan kon men hier wel wat meer verlangen en verwachten, want de beschouwing van onze Oost-Indische bezittingen is over het algemeen zeer oppervlakkig. Wij ontnemen niets aan de waarde van sommige beschrijvingen en het levendige van den stijl, doch wij hadden Geographisch, ook in den tekst, wat meer gewenscht. 't Is waar, de kaart, welke achter het werkje is gevoegd, geeft beter dan deze een overzigt dier Bezittingen, ofschoon er in de opgaven der grootte en bevolking met de bestaande kaarten eenig verschil bestaat: de aanteekeningen, welke de kaart behelst, zijn intusschen zeer uitvoerig.
Wij willen hierover niet verder uitweiden, maar eenige duistere uitdrukkingen en misstellingen, die ons onder het lezen zijn in het oog gevallen, mededeelen.
Niet duidelijk vonden wij de beschrijving van een' vuurtoren, (bl. 13) waarin, bij het invallen der duisternis, een tamelijk groot vuur, doorgaans van gaz, wordt ontstoken. Op bl. 14 wordt gezegd: ‘Het schip was een koopvaardij-Fregat; aldus noemt men een schip, dat met drie masten prijkt, en van 280 tot 400 scheepstonnen kan laden.’ Dit moeten zeker lasten zijn: Fregatten laden doorgaans van 4 tot 500 lasten.
De spelling der Maleische woorden is niet altijd even naauwkeurig: bl. 19 onrangbaar (oningewijde) voor orangbâroe (nieuweling), op verschillende bladzijden vindt men het als op bl. 19; bl. 34, kuli voor koelie; bl. 39, penang voor pinang; bl. 42, mangastan voor manggistan; bl. 68, diepo niegro voor diepo-negoro; bl. 70, badattie-karren voor pedâtie (de karren, waarmede de voortbrengselen vervoerd worden, worden algemeen door buffels getrokken;) bl. 76, sapa sitoe voor syâpa cetoe; bl. 80, gedé voor gedee; bl. 89 als 70; bl. 90, Negara's voor nagâra, niet dorpen, maar gewest; beter dejsa, daar Negara voorkomt in het Bantamsche, waar men het gebergte Bodjo-Negara vindt. Zoo mede een adsistent residentschap in Bandjar-negara in de residentie Banjoe-maas; bl. 93, Adie-Pattie voor Adipattie; dalem voor dâlam.
Ofschoon het boekje zich aangenaam laat lezen, herhaalt

{==569==} {>>pagina-aanduiding<<}
Rec. dat hij, voor het doel, hier meer had verwacht, en hij doet, zonder overigens iets aan de goede pogingen van den Schrijver te willen te kort doen, bij deze gelegenheid, als met de beschouwing van dit boekje in naauw verband staande, hulde aan het door de Maatschappij tot Nut van 't Algemeen, in het vorige jaar, uitgegeven werkje: Handleiding tot de Aardrijkskunde van Nederlands Oost-Indische bezittingen, waarin men eene naauwkeurige beschrijving van de onderscheidene deelen, welke onze bezittingen aldaar uitmaken, aantreft; terwijl dezelve in eene juiste en geregelde orde wordt behandeld. Rec. wenscht, met het nu aangekondigde, ook bijzonder dat boek niet alleen in handen van allen, die in eene regtstreeksche of zijdelingsche betrekking tot onze bezittingen aldaar staan, maar ook van allen, die lust hebben om meerdere kennis van die zoo rijke gewesten op te zamelen, waarmede da belangen van ons vaderland zoo naauw verbonden zijn.
De plaatjes, die in het werkje zijn gevoegd, stellen voor, het Neptunus-feest, en een gezigt der Reede van Batavia: het eerste een steendrukje vrij scherp en hard, het laatste een bekend plaatje, door veelwaard gegraveerd: het vignet stelt een gevecht voor tusschen eenen karbouw en een tijger: de karbouw is zeer hoekig geteekend, en wanneer men den kop van den tijger bedekt, heeft het overige gedeelte veel van een' windhond. 't Is ook, alsof de tijger den karbouw voorbijloopt, in plaats van met zijne partij in gevecht te zijn. Dat men toch, geeft men plaatjes, die immers altijd ter versiering van een boekje moeten dienen, zorge, dat zij van goede teekening en uitvoering zijn!


Iets over Volksverbetering en vermeerdering van Volkenwelvaart in Nederland, enz. 's Gravenhage, bij J. Belinfante. 1843. In gr. 8vo. 36 bl. f : - 50.

Onder de vele geschriften, die het daglicht verschuldigd zijn aan den welgeplaatsten ijver om het overmatig gebruik van sterken drank onder de lagere volksklassen te weren, verdient het hierbij aangekondigd wordende vlugschrift eene eervolle vermelding. - Na eene berekening der geldsommen, die door het gebruik van den jenever verslonden worden, toont de Schrijver de ongenoegzaamheid der Matigheids-
{==570==} {>>pagina-aanduiding<<}
genootschappen aan; betoogt het onvoldoende der Afschaffingsgenootschappen, eerstens, uit derzelver verkeerde zamenstelling, daarna uit overdrijving van ijver, en eindelijk uit het voordeel, dat de Staat trekt uit de consumptie van sterken drank; en treedt hierbij in velerlei bijzonderheden. De Schrijver geeft daarna eenige verbeteringsmiddelen dier Afschaffingsgenootschappen op, en wil die gezocht hebben in beter voedsel, door eene verbeterde broodbereiding, en in beteren drank, door de verbetering van het bier. Voorts verlangt de Schrijver, centrale en stedelijke Afschaffingsgenootschappen opgerigt te zien, en bakent derzelver betrekkelijke werkzaamheden af in verband tot beter voedsel en beteren drank. Ook verlangt hij, dat de vroeger bij ons ingevoerde, maar sedert buiten gebruik geraakte Fransche livrets voor de werklieden wederom verpligtend wierden gesteld; en zoude hij gaarne eene verbeterde zedelijke opvoeding en verstandsontwikkeling verlangen, in verband met het openstellen van Musea's en kunstgalerijen, en schouwburgen op Zondag; ten einde het volk niet uit de kerk in de kroeg, maar naar plaatsen, voor betamelijke uitspanningen ingerigt, zich zoude kunnen begeven. Eindelijk bestrijdt de Schrijver de onlangs hier en daar ingevoerde gewoonte om niet meer op Zaturdag het weekloon uit te betalen; en besluit zijne levenswaardige bijdrage met de aanhaling van Lord ashley's gevoelen over de verbetering van het volksonderwijs. En met dit verslag bevelen wij dit Iets aan alle
menschenvrienden in ons vaderland ter lezing en ernstige overdenking aan.





Aan Nederland in de lente van 1844. Een woord des Dichters, uitgesproken in de vijftiende openbare vergadering der tweede klasse van het Koninklijk Nederlandsche Instituut, op den 9 April, door Mr. Isaac da Costa. Te Amsterdam, bij J. Muller. 1844. In gr. 8vo. 15 bl. f : - 30.

Rec. kan zich levendig begrijpen, dat dit woord des Dichters, met het vuur en de kracht des Heeren da costa uitgesproken, bij de openbare vergadering der tweede klasse van het Instituut eenen diepen indruk moet hebben gemaakt. De geestdrift was op dat oogenblik groot. Het gelukkig slagen van de vrijwillige leening had het vaderland voor eene groote

{==571==} {>>pagina-aanduiding<<}
ramp bewaard, en de sprekendste bewijzen gegeven van den goeden geest, die het meerendeel der natie bezielde. Met regt verwachtte men, dat de regering zich haasten zou, om aan het billijke verlangen te voldoen en door afdoende maatregelen, door herziening van de grondwet, waarop van alle kanten wordt aangedrongen, tot eene duurzame regeling van 's lands toestand mede te werken en de gebragte offers niet vruchteloos, of althans niet van enkel oogenblikkelijke waardij te doen zijn. Die verwachtingen zijn nog niet verwezentlijkt; de geestdrift des oogenbliks is merkelijk bekoeld, en te regt wordt de toekomst met een minder helder oog ingezien, zoo alles bij het oude moet blijven.
Dat deze staat van zaken ligt invloed kan hebben op de beoordeeling van het gedicht des Heeren da costa, zal niemand verwonderen; datgene, wat op het oogenblik zelf der opgewondenheid medesleepte, zal ons nu misschien koeler laten. Rec. meent althans nu vrijelijk datgene te mogen zeggen, wat hem, die het dichtstuk niet hoorde, maar las, ook bij het eerste lezen voorkwam, dat het namelijk geene vergelijking kon dulden met andere, door den Dichter in de laatste jaren gegevene proeven van zijn talent. Vijfentwintig jaren, Orleans zijn in rijkdom van denkbeelden, in belangrijkheid, ook in schoonheid van uitvoering, onzes inziens, veel voortreffelijker. Wij moeten dit woord des Dichters enkel als eene uitboezeming beschouwen, die door warmte en gloed medesleepte, die ook uit de volheid des opgewekten gevoels was uitgestort, meer dan naar een kunstig beraamd plan uitgewerkt. Die volheid en levendigheid des gevoels is het, waardoor dit dichtstuk zich onderscheidt, en die er ook bij datgene, wat ons minder gelukkig voorkomt, het merkteeken des waarachtigen Dichters op drukt. Meermalen dreigde Nederland onder den rampspoed te bezwijken, maar werd door God uit den nood gered; ook nu is zulk eene redding ons deel. Volk en Vorst brenge God daarvoor lof en dank toe! Wat wordt er nu van ons gevorderd?

Neen, geen sluimren! - neen, geen stilstaan! - al wat leven mist, mist God. 
't Zij dan leven! 't zij beweging! maar beweging zij hier kracht; 
Geen verplaatsing slechts door 't schudden van den bodem voortgebracht; 
Geen vervoering door den prikkel van een smaaklijk zwijmelgift; 
Geen verbloemde goud- of staatszucht; geen gehate factiedrift; 

{==572==} {>>pagina-aanduiding<<}

Ja, 't zij leven, 't zij herleven voor dit weêr gespaarde volk! 
Maar een leven niet van droomen, stout gegrepen uit de wolk; 
Niet ontvoerd aan vreemde zeden als een nuttelooze roof, - 
Neen, ontwikkeld uit den wortel van geschiednis en geloof! 
In zijn wezen vrucht der tijden, - in zijn vorm, van dezen tijd! 


Dat zoeke Vorst en volk; God en christus zij beider leus; zonder deze baat geen grondwet; met haar blijft volksbestaan en welvaart ons deel.
Dat is de inhoud van dit gedicht, en de boven aangehaalde regelen zijn zeker niet de minste uit het geheel. Rec. althans behaagden zij meer, dan menig ander gedeelte, meer dan, bl. 10, de aanhef van de wet der tien geboden, toegepast op de vaderlandsche geschiedenis. Over het algemeen kan Rec. zich niet vereenigen met dat onophoudelijke vergelijken van Nederland met Israël; het schijnt hem onjuist en ongepast. Ook de aanhef van den slotzang:

Zij zullen het niet hebben, 
Ons oude Nederland! 


schijnt ons alles behalve gelukkig. Da costa bewijst den maker van het bekende Rhijnlied te veel eer, door deze navolging, die in onze ooren weinig poëtisch klinkt en geheel onbehagelijk wordt in deze regels:

Wil Gij slechts ons nog hebben, 
God van het voorgeslacht. 


Trouwens, wie de Goden dezer eeuw zijn, die ons niet hebben zullen, is Rec. niet geheel duidelijk. Ook bij meerdere regels zouden wij vragen, of zij met de gewone meesterlijke kunstvaardigheid van den Heer da costa zijn zamengesteld; bijv. het donderend bij Petten landdoordaavrend golfgeklots; waar behoort dat bij Petten toe, en zijn de uitdrukkingen en opvolging van donderend en landdoordaavrend hier gelukkig?
Misschien was Recs. verwachting te hoog gespannen, en beviel hem daardoor dit dichtstuk minder, dan vroegere van hem. Het minder gunstig oordeel zij alleen een bewijs, hoe veel voortreffelijks wij van da costa verwachten, wanneer hij, de dichter, zijne zangen laat hooren.



{==573==} {>>pagina-aanduiding<<}

De Zendeling, door A. von Sternberg. Naar het Hoogduitsch. Te Arnhem, bij P.A. de Jong. 1843. In gr. 8vo. 384 bl. f 3-60.

Indien wij de oorspronkelijke romans uitzonderen, wier aantal wel legio is, maar waaronder slechts weinige uitstekende worden gevonden, zoo wordt ons publiek meestal op Engelsche voortbrengselen vergast, en is, in evenredigheid althans, het aantal klein van dezulken, die uit het Hoogduitsch worden overgebragt en grooten naam maken. Rec. herinnert zich niet, dat er onder anderen van den Schrijver, wiens werk hij thans moet aankondigen, hem nog Hollandsche vertalingen zijn ter hand gekomen. Onbelangrijk zal het daarom aan velen niet zijn, wanneer hij over den Schrijver zelven en de wijze, waarop hij in Duitschland wordt beoordeeld, eenige woorden laat voorafgaan, te meer, omdat hij met dat oordeel volkomen moet instemmen. Oorspronkelijk een Rus van geboorte, werd alexander, Vrijheer van ungern-sternberg, door smaak en neiging reeds vroeg tot Duitschland getrokken. Men had hem voor de regtsgeleerdheid bestemd, maar zijne groote liefhebberij voor poëzij en verdichting maakten hem voor deze studie ongeschikt. Hij trok eindelijk naar Dresden en sloot zich daar vooral aan tieck aan. Weldra begon hij roman op roman uit te geven met eenen spoed, alsof hij vreesde met ieder nieuw boek te laat te zullen komen. Zijne werken dragen intusschen van die overhaasting niet altijd de sporen, en men moet bedenken, dat hij onbezorgd enkel voor zijne letterkundige bezigheden kan leven. Zijn stijl is gemakkelijk en vast. Het ontbreekt hem niet aan verbeelding, en hij is iemand van veel talent. Hij huldigde, gelijk de meeste jonge schrijvers van onze dagen, niet weinig den tijdgeest, waaraan byron's poëzij bij velen eene bijzondere rigting gaf, die maar al te vele naäpers vond. De titel van een zijner verhalen: die Zerrissenen, is in Duitschland tot een geliefkoosd modewoord geworden, ter aanduiding
van die meestal onnatuurlijke en geveinsde gemoedsgesteldheid, die wij ook bij ons onder onze jonge dichters kunnen opmerken. Sternberg slaagt het gelukkigst in kleine novellen; moeijelijker schijnt het hem te zijn uitgebreidere stukken tot een goed

{==574==} {>>pagina-aanduiding<<}
einde te brengen; maar overal vindt men bij hem smaak, levendigheid, geestigheid van voorstelling en stijl.
Er is in dit algemeen oordeel over de schriften van sternberg veel, wat ook op den roman toepasselijk is, die hier aan ons publiek wordt aangeboden. Rec. begon de lezing met groote belangstelling. Wij worden hier te Herrnhut, te midden der broedergemeente, verplaatst op het oogenblik, waarop de dood van den Graaf zinzendorf haar van haar hoofd en haren steun heeft beroofd, en diens dochter, eene schrandere vrouw der Parijsche wereld, in zijne plaats tot het bestuur der geloovige schare wordt geroepen. De held des verhaals is een jonge Herrnhutter, die tot de betrekking van Zendeling is bestemd, eerst bijna het slagtoffer wordt des ongeloofs, in zijne ziel ontstaan door de redeneringen der Parijsche vrienden van de schoone Gravin, later daarvan teruggekomen, maar ook van de dweepachtige gevoelens, welke vele zijner geloofsgenooten koesterden. Er is in deze eerste schildering der broedergemeente, van de Gravin en den jeugdigen Zendeling veel, wat de belangstelling in hooge mate opwekt en levendig houdt, en dit gedeelte van het verhaal komt ons het best gelukte voor. Later voldoet, onzes inziens, de uitwerking niet aan den breeden aanleg. De Negeropstand op het eiland St. Thomas, de Amerikaansche vrijheidsoorlog, de Fransche revolutie, die alle worden in het verhaal ingevlochten, zonder dat de roman zelf door zijne belangrijkheid al dien omhaal regtvaardigt. Het doel des Schrijvers wordt den lezer niet duidelijk. Er ligt, als het ware, een nevel over het geheel. De Zendeling reist en trekt, is nu op St. Thomas, dan in Noord-Amerika, dan in Europa, zonder dat men eigenlijk weet of ziet, waartoe hij daar is. Het is als eene onafgewerkte schets, die den beschouwer onvoldaan laat, omdat hij het ontbrekende niet weet aan te vullen. Ook hier wordt dus het vroeger aangehaalde oordeel der Duitschers
geregtvaardigd, dat sternberg het minste slaagt in uitvoeriger verhalen.
Intusschen ook hier vindt men veel, wat den bekwamen man, rijk aan talenten, verraadt. Men moge bij het eindigen van het boek hetzelve onvoldaan nederleggen, het zou Rec. verwonderen, indien men niet tot aan dat einde voortlas, en met belangstelling den Schrijver volgde.
De vertaling van den Heer bomhoff is goed, en slechts enkele malen stoot men op Germanismen, gelijk bl. 50,

{==575==} {>>pagina-aanduiding<<}
waar blijkkaar kwalen voor pijnen staat. Druk en uitvoering zijn overigens vrij wel.


De Minnezanger van Gravinne Ada van Holland. Door Pieter Jacobsz. II Deelen. Te 's Gravenhage, bij A. Kloots en Comp. 1843. In gr. 8vo. 599 bl. f 4-80.

Waren wij nog in de dagen, toen het bij ons aan goede oorspronkelijke historische romans ontbrak, misschien viel aan dit verhaal een gunstiger onthaal ten deel, dan wij het thans durven voorspellen. Elke proeve, zoo zij niet geheel en al mislukt was, vond toen aanmoediging, te groote en te weinig vorderende aanmoediging. Sedert dien tijd worden wij overstroomd met slechte en middelmatige historische romans, en mogen ons ook beroemen er goede te bezitten, welke met die van vreemden oorsprong om den prijs mogen dingen. Nu kan een verhaal, dat wel niet dadelijk verwerpelijk is, maar zich toch door niets bijzonders onderscheidt, niet meer op de vroegere toegeeflijkheid rekenen. Er is in dezen roman te weinig vinding, te weinig noodzakelijk verband tusschen de onderscheidene gedeelten; de verwikkeling van het niet-historische is te alledaagsch om te boeijen. De geschiedenis zelve is in den laatsten tijd meermalen door dichters en romanschrijvers met meer of minder goed gevolg behandeld, en is daarom minder gelukkig gekozen, vooral, omdat zij zulk een groot gedeelte van het geheel moet beslaan, en bij het hoogst gewone der intrigue (liefde tusschen eene adellijke jonkvrouw en den minnezanger, die later blijkt een gestolen kind uit het geslacht der wassenaars te zijn) bijna uitsluitend de aandacht moet gaande houden.
Wij kunnen aan dit boek dus geenen hoogen lof geven, schoon het misschien in leesgezelschappen, waar allerlei romans worden verslonden, zijne lezers wel zal vinden. Het vignet is ellendig.


Stuurman Flink; of de Schipbreuk van de Vrede. Een Verhaal voor de Jeugd. Naar het Engelsch van Kapitein Marryat. II Deelen. Te Groningen, bij W. van Boekeren. 1843. In kl. 8vo. 570 bl. f 3-60.


{==576==} {>>pagina-aanduiding<<}

Sedert de Robinson Crusoë van defoe het licht aanschouwde, is de menigte van navolgingen van dezen inderdaad merkwaardigen roman schier tot eene afzonderlijke bibliotheek aangegroeid. Voor jongen en ouden beiden zijn er Robinsons verschenen van allerlei vorm en gedaante, en zoo bij de volwassenen de smaak voor dergelijke lectuur voorbijgaande is geweest, de jeugd grijpt nog altijd gretig naar de avontuurlijke geschiedenissen, die haar onder dezen aanlokkelijken titel worden aangeboden. Men heeft van deze zucht partij getrokken, om jongelieden, bij de bevrediging van hunnen wensch naar dergelijke verhalen, tevens aangaande onderscheidene wetenswaardige zaken te onderrigten en alzoo het nuttige met het aangename te paren. Onder de werken van deze soort, die bijzonderen opgang hebben gemaakt, behoort voorzeker de Zwitsersche Robinson Crusoë van j.r. wijsz, die, zoo wij ons niet bedriegen, meer dan éénen druk heeft beleefd. Nog herinnert Rec. zich het genoegen, waarmede hij in zijne jeugd dit onderhoudend boek heeft gelezen en herlezen, en hij kan het zich duidelijk begrijpen, hoe de kinderen van Kapitein marryat, toen deze hun beloofd had voor hen een boek te zullen schrijven, eenparig een vervolg op den Zwitserschen Robinson van hem verlangden. Kapitein marryat intusschen begreep, aan dit verlangen niet te kunnen voldoen, omdat dit boek niet met de vereischte naauwkeurigheid was geschreven, en de voortbrengselen van dieren- en plantenrijk uit onderscheidene luchtstreken te zeer verwarde. Hij verkoos dus liever een boek te schrijven in den trant van het zoo even genoemde, en daaraan hebben onze jeugdige lezers en lezeressen Stuurman Flink te danken.
Wij twijfelen niet, of het zal hun een aangenaam en welkom geschenk zijn. Marryat onderscheidt zich doorgaans in zijne verhalen door eene natuurlijke onopgesmuktheid, waardoor zijne personen als uit het leven genomen zijn. Ook hier is hij daarin zeer goed geslaagd, en de familie wilson, die na de schipbreuk van de Vrede met den stuurman flink op het onbewoonde eiland haar verblijf houdt, zal ongetwijfeld der jeugd belang inboezemen. De stuurman draagt zijnen naam met volle regt en is de weldoener van het geheele gezin. Gaarne bevelen wij hem aan onze jonge vrienden ter kennismaking aan, en wij vertrouwen, dat zij uit de lezing van deze beide boekdeeltjes zoowel nut zullen kunnen trekken, als daarin vermaak zullen vinden. Wij wenschen hun veel genoegen met deze aanwinst voor hunne bibliotheek.






{==577==} {>>pagina-aanduiding<<}

Boekbeschouwing.

Leerredenen van twaalf voormalige Kweekelingen der Groningsche Hoogeschool. Te Groningen, bij J. Oomkens. 1844. In gr. 8vo. XII en 316 bl. f 3 - :


Toespraak aan de Groninger Studenten van verschillende Faculteiten, enz. Te Utrecht, bij J.A. van Woestenberg. 1843. In gr. 8vo. IV en 16 bl. f : - 20.


L.G. Pareau, Oratio de Christianae Religionis vi in doctrinis disciplinisque humanis. Groningae apud J. Oomkens. 1844. Formâ 8vâ maj. 44 pag. f : - 50.

Ofschoon verschillend van omvang en innerlijke waarde, scheen ons dit drietal stukken ter aankondiging te kunnen bijeengevoegd worden, dewijl alle gelijken geest ademen, en ook in strekking veelzins overeenkomen. De beide eerste zijn geschikt, om het publiek ter gunste der Groningsche school te stemmen; het laatste, ofschoon slechts eene gelegenheidsrede, bevat eene belangrijke bijdrage, om de rigting van den geest der zoo hevig aangevallen' Groninger Godgeleerden in het regte licht te stellen.
No. 1. ‘Het doel, dat de Stellers dezer Leerredenen met derzelver uitgave wenschen te bereiken, zal reeds eenigermate uit den titel kunnen afgeleid worden. Zij wenschen ieder eene proeve te geven van de vorming, welke zij aan de Groninger Hoogeschool onder de leiding van de Hoogleeraren van oort, hofstede de groot en pareau genoten hebben. Zij willen het een ieder, die eerlijk en onpartijdig genoeg is, om aan de vruchten den boom te willen kennen, laten beoordeelen, of men hen inderdaad geleerd heeft, een' anderen God, een' anderen christus, een' anderen Geest, dan die des Bijbels, te verkondigen.’ Zoo spreken de Opstellers dezer leerredenen in hun gemeenschappelijk voorberigt. Het

{==578==} {>>pagina-aanduiding<<}
doel der uitgave is echter niet, zich in twistgeschrijf te begeven; daartoe erkennen zij, dat het uitgeven van leerredenen weinig dienstig zou zijn, althans niet van deze, die bijna alle opgesteld waren, vóór dat het bedoelde geschrift der Heeren d. van hoogendorp, c.s. verschenen was. Zij wenschen alleen te toonen ‘niet hoe voortreffelijk, maar in welken geest door kweekelingen der Groninger Hoogeschool het Evangelie wordt gepredikt; en zij wenschen zulks vooral, om daardoor eenig openbaar bewijs van verkleefdheid en liefde aan hunne hooggeschatte Leermeesters te geven, als een tegenwigt, hoe gering dan ook, voor de velerlei miskenning en verguizing, waaraan zij werden blootgesteld.’
Uit dit laatste oogpunt vooral de uitgave dezer leerredenen beschouwende, kunnen wij ons daarover van harte verheugen. Zij is eene hulde, die evenzeer leermeesters als leerlingen ter eere verstrekt. Zij kan onbevooroordeelde lezers overtuigen, dat het Evangelie door de kweekelingen der felbestredene school in den geest der vrijmoedigheid, der liefde en der kracht wordt gepredikt. Ieder, die het kenmerkende der Christelijke waarheid juist niet in datgene zoekt, waarin de Haagsche partij het meent te vinden, kan door de lezing dezer welgestelde predikatiën gunstig voor eene rigting gestemd worden, die eene zoo uitstekende practische zijde heeft. Zeker zullen de voorstanders der oude regtzinnigheid langs dezen weg niet gewonnen worden; ook hier blijven zij missen, wat zij onmisbaar achten. Maar daarentegen achten wij het nuttig, dat ook anderen, die van eenen beteren geest zijn, in de gelegenheid worden gesteld, om uit de vruchten den boom te leeren kennen.
Leerredenen tot zulk een bepaald doel uitgegeven en door verschillende Opstellers bijeengebragt, waar zij nog pas aan den ingang staan hunner kerkelijke bediening, mogen aan geenen scherpen toets onderworpen worden. Niet, dat er geene onder gevonden worden, die dezen toets kunnen doorstaan. Verre de meeste zijn van inhoud en vorm onberispelijk; sommige verheffen zich ver boven het middelmatige; aan enkele zouden wij hoogen lof kun-
{==579==} {>>pagina-aanduiding<<}
nen toekennen. Maar hier zouden wij zulk eene schifting liever niet bewerkstelligen, daar ieder, naar de gaven hem verleend, heeft gedaan wat hij konde, en allen zich te zamen hebben vereenigd tot hetzelfde lofwaardige doel. In plaats dus eener afzonderlijke critische beschouwing van iedere kanselrede, deelen wij slechts eene korte opgave van het hier geleverde mede.
I. De vraag van jezus christus, wie zeggen de menschen, dat ik ben? Marc. VIII:27b, door Dr. c. boon, te Sassenheim. II. Jezus het brood des levens, Joh. VI:35, door Dr. l.s.p. meyboom, te Hornhuizen. III. De vernieuwing van den mensch en het menschdom door het Evangelie, 2 Cor. V:17, 18, door Dr. s.k. thoden van velzen, te Nijmegen. Eene gelukkig gekozene, grondig bewerkte nieuwejaarsleerrede, maar welligt voor die gelegenheid wat afgetrokken behandeld. IV. Jezus christus, het voorbeeld en toonbeeld van ware zelfverloochening, Phil. II:5-8, door s.t. van hasselt, te Sneek. V. Jezus christus, een volkomen Zaligmaker, omdat Hij een eeuwig Zaligmaker is, Hebr. VII:25, door Dr. a.j. hamerster, te Wolvega. VI. De geheel eenige voortreffelijkheid van het Evangelie, Gal. I:7, door Dr. m. van staveren, te Kedichem. VII. De heilige bedeeling van Gods genade, Rom. II:4a, door Dr. h. huysers, te Pieterburen c.a. VIII. De werkzaamheid van den H. Geest van God ter wedergeboorte des menschen, naar Joh. III:7, 8, door Dr. s.j. rutgers, te Kolham. IX. De ware grootheid van den Christen in het voorbeeld van den Apostel paulus aangewezen, Hand. XXVI:29, door l. muntinghe, te Menaldum. X. De droefheid van den Evangeliedienaar, naar Luc. XIX:41, 42, door e.u. thoden van velzen, te Terwerd. (Als
gelegenheidsleerrede, uit hoofde van hevige verdeeldheid en separatisme in die gemeente, opgesteld, een woord op zijn pas en een model, om naar de behoefte des oogenbliks te spreken.) XI. De dood, voor den Christen zeer verre het beste, Phil. I:23a, door Dr. e.j. diest lorgion, te Groningen. XII. Vermaning, om met een voornemen des harten

{==580==} {>>pagina-aanduiding<<}
bij den Heer J.C. te blijven, naar Hand. XI:23, door w.c. van der zwaag, te Dronrijp. (Nabetrachting op het Avondmaal.)
Mogen wij, zonder iets van den welverdienden lof der overigen te ontnemen, ééne leerrede noemen, die ons bijzonder behaagde, wij aarzelen dan niet, bepaaldelijk op de achtste te wijzen. Zij munt, behalve door eene heldere, grondige en menschkundige ontwikkeling van denkbeelden, ook door den vorm en den stijl uit. Er is gang, taet, leven in, ja hier en daar iets kernachtigs in de uitdrukkingen. Al de leerredenen, die voor ons liggen, kunnen den lof wegdragen van hoogst stichtelijk te zijn. Wij verheugen ons, dat er zelfs op afgelegene dorpen zoo goed en degelijk gepredikt wordt, als hier blijkt het geval te zijn. Of dit tweehonderd jaren vroeger, in den tijd, dien zoovelen als de gouden eeuw onzer kerk beschouwen, ook het geval geweest is, meenen wij ten sterkste te moeten betwijfelen. Maar helaas! hoeverre zijn de bekrompene klagers onzer dagen van den geest van een' paulus verwijderd, die zich verblijdde, zoo christus slechts verkondigd werd, al was het ook onder een deksel!
No. 2 werd opgesteld door eenen onbekende, naar aanleiding van het berigt, dat een vrij aanzienlijk aantal van studenten te Groningen, tot onderscheidene faculteiten behoorende, eenparig besloten had den Hoogleeraar pareau te verzoeken, voor hen bijzondere lessen te openen. De Schrijver, verheugd over deze bewijzen, dat de aankomende jongelingschap zulk eene behoefte aan diepere kennis van het Christendom openbaarde, vat de pen op tot eene hooggestemde lofspraak en aanmoediging, tot de studeerende jongelingschap gerigt. Natuurlijk spreekt hier hooge ingenomenheid met de Groningsche rigting der godgeleerdheid. Overigens bevat dit welmeenend woordje al zeer weinig belangrijks. Of de Schrijver regt heeft, om in den stap der Groningsche studenten, die wel grootendeels het gevolg eener oogenblikkelijke en kortstondige reactie zal geweest zijn, niets minder dan den aanvang van een nieuw tijdperk des Christendoms te zien (bl. 13, 14) betwijfelen

{==581==} {>>pagina-aanduiding<<}
wij. Zijne toespraak had zonder schade ongedrukt kunnen blijven.
No. 3 eindelijk is eene gelegenheidsrede, door den Hoogl. pareau uitgesproken, den 12 October 1843, bij het nederleggen van het Akademisch Rectoraat. Zij heeft den weldadigen invloed van het Christendom ten onderwerp op menschelijke wetenschappen en hare beoefening. Welligt gaf het bovengemelde gedrag der Groningsche studenten den Hoogleeraar tot die keuze aanleiding. Niemand, die bedenkt, hoe moeijelijk het is, bij zulke gelegenheden een onderwerp te vinden, voor alle faculteiten even belangrijk, zal aarzelen, haar hoogst gelukkig en gepast te noemen. Alleen kwam ons de bedenking voor, of het onderwerp niet veel te ruim en te veel omvattend was voor de enge grenzen, die de redenaar zich gesteld zag. Doch op volledige ontwikkeling van zijn hoofddenkbeeld zal de geachte Redenaar ook wel geene aanspraak hebben gemaakt. Wij van onze zijde verklaren gaarne, hier veel belangrijks te hebben aangetroffen. De gekozene hoofdstelling wordt bij het licht der geschiedenis verdedigd, en tegen bedenkingen van verschillenden aard gehandhaafd. Echte liberaliteit en wijsgeerige zin, met warme hoogschatting van het Christendom vereenigd, spreekt uit ieder woord. Een groote rijkdom van zaken wordt hier in een bevallig kleed voorgedragen. En gelijk de redevoering van den Hoogl. pareau de aandacht van den wetenschappelijken godgeleerde waardig is, zoo verdient zij niet minder de behartiging der beoefenaars van alle wetenschappen, die het met zichzelven en met de Godsdienst wèl meenen.


Luther, door G.C. Te Amsterdam, bij P. Meijer Warnars. 1843. In gr. 8vo. 112 bl. f : - 60.


Het leven en de daden van Dr. M. Luther. Een Volksleesboek. Naar het Hoogduitsch van Friedrich Clemens. Te Amsterdam, bij C.L. Brinkman. 1844. In kl. 8vo. 147 bl. f : - 75.


{==582==} {>>pagina-aanduiding<<}

Wij voegen deze beide boekjes in onze aankondiging bij elkander, omdat zij hetzelfde onderwerp behandelen, en getuigen van de meer en meer toenemende zucht, om het leven des grooten Kerkhervormers meer algemeen onder het volk bekend te maken. Daartoe zijn zij beide zeer geschikt. Wij geven evenwel de voorkeur aan No. 2, omdat stijl en voorstelling hier levendiger zijn dan in No. 1, dat daarom gansch niet te verwerpen is. Wij wenschen beide deze boekjes vele lezers toe, opdat men, alzoo eenigermate met het leven van luther bekend geworden zijnde, lust gevoele, om meer van hem te weten, en met meer vrucht eene meer uitvoerige en grondige levensbeschrijving van dezen Christelijken geloofsheld in handen neme.





Getrouw Verhaal van mijne werkzaamheden en lotgevallen als Dienaar des Heeren te Gasselter-Nieuwveen, door J.E. Feisser, Dienaar van God en Christus. (Motto: Coll. I:24.) Te Groningen, bij P.S. Barghoorn. 1844. In gr. 8vo. 76 bl. f : - 60.

De Heer feisser is van zijne dienst ontzet, omdat hij het Avondmaal niet anders dan aan bekeerde menschen wil bedienen, en geene andere, dan geloovige Christenen wil doopen, waardoor natuurlijk in zijne gemeente allerlei wanorde ontstond. Rec. kan niet beoordeelen, of de Heer feisser een getrouw verhaal heeft gedaan van zijne werkzaamheden en lotgevallen. Hij moet zich bepalen tot den vorm, waarin dit verhaal is ingekleed, en zich bij dezen vorm bepalende, meent hij het ten strengste te moeten afkeuren, dat de Schrijver het durft wagen, zich in eenig opzigt, zelfs in de verte, te vergelijken met onzen Heer jezus christus. Reeds het motto, Col. I:24, verraadt de zucht, om zich te willen voordoen als martelaar der goede zaak. Op bl. 68 lezen wij, na het verhaal der afzetting als Predikant, het volgende: ‘Zoo geniet ik dan nu ook het zalige voorregt, van om christus en der

{==583==} {>>pagina-aanduiding<<}
waarheid wil, gesmaad en als kwaad verwerpen te zijn. En u is het toegelaten, ô kerkbesturen van Drenthe! om mij uit te werpen, gelijk het voor eeuwen ook aan pilatus en den Joodschen raad vergund werd, om den oproermakenden en ergernis wekkenden vijand van God, jezus uit den weg te ruimen’ enz. enz. Waarna dan volgt: ‘Hoort dan nu des Heeren woord: Daarom ziet!’ en wat er verder gelezen wordt, Matth. XXIII:34, 35, (zoek het toch eens even in uw Bijbeltje op, lieve lezer!) en dan verder: ‘Ja! ook voor u Kerkelijken, die op den stoel van mozes zit, zal de tijd komen, (gelijk gij met den mond aan anderen predikt, doch zoo, alsof het u zelven niet gold,) waarin uwe oogenbanden breken, uw aangezicht bleek wordt, het koude doodzweet u bedekt, en de ziele bevreesd uit hare kleine woning zal vluchten!’ enz. enz.
Hoe een ander over het geschrijf, bl. 64, denkt, weet ik niet, maar het heeft Rec. grootelijks geërgerd. Daar staat: ‘Dien zelfden avond veroordeelde mij (het Provinciaal Bestuur) ter dood, dat is te zeggen, verklaarde mij afgezet uit mijne mij zoo dierbare bediening. Men liet mij echter eerst nog de feestbeurten waarnemen, alsmede de beurten op den Zondag vóór Kerstijd; - waarom? durf ik niet bepalen.’ (Zou het ook kunnen zijn, omdat het jaar toch bijna ten einde was?) ‘Hun handel geschiedde alzoo naar het woord des Heeren: wat gij doet, doet dat haastelijk! en ook mijn lot is vóór het feest beslist geworden.’ Hoe is het mogelijk, dat een dienaar van God en christus (zoo noemt zich de Heer feisser) de lijdensgeschiedenis van onzen Heer en Zaligmaker zoo durft..... misbruiken? (dit is dan nog maar het zachtste woord.)
Bl. 72: ‘In één woord: dat de Kerkbesturen en het tegenwoordige menschdom in 't algemeen mij niet verstaan en daarom verwerpen, ligt alléén hieraan: dat men geen besef heeft van, noch geloof hecht aan de wedergeboorte uit den H. Geest.
Genoeg hiervan. Het ‘getrouw Verhaal’ moge getrouw zijn, maar de toon des verhaals is niet als van een' dienaar van jezus christus. Doch wij willen verder oor-
{==584==} {>>pagina-aanduiding<<}
deelen noch veroordeelen. Die sta, zie toe dat hij niet valle!





Nicodemus: eene Verhandeling over de Menschenvrees, ter bevordering der ware vreeze Gods, allen Christenen, bijzonder den Kerk- en Schoolleeraren toegewijd, van A.H. Franke. Uit het oorspronkelijk Hoogduitsch vrij vertaald, en aan al zijne mede-Hervormden van hoogen en lagen stand, bijzonder zijnen Medeleeraren in kerk en school, ter ernstige overweging aanbevolen; door J.J. le Roy, Predikant te Oude-Tonge. Te Amsterdam, bij Hoogkamer en Comp. 1844. In gr. 8vo. X, 101 bl. f : - 75.

Menschenvrees, wie zou meenen, dat tegen dit kwaad te veel kan worden gewaarschuwd? En wie zou niet gaarne august herman franke daartegen hooren prediken? Dit boekje bevat dan ook vele behartigingswaardige opmerkingen, en de Eerw. le roy zal, hopen wij, geen nutteloos werk hebben gedaan met de overzetting van dit boekje. Ieder worde er door opgewekt, om den koninklijken weg te bewandelen, en zonder vreeze voor afkeuring van menschen, zonder jagen naar menschenlof en menschengunst, datgene als waarheid te prediken en te belijden, wat hem door aanhoudend, ijverig en biddend onderzoek gebleken is, waarheid te zijn. Rec. is het overigens geenszins in alles met den Eerw. Vertaler eens. In de voorrede luidt het: ‘Voornamelijk verhindert de menschenvrees, geloof ik, nog een aantal leeraren, die hartelijk het verval der kerk betreuren, om door te tasten, zich rondelijk te verklaren, en óf ieder voor zich zelven, naar dat God hen leidt, óf met vereenigde pogingen zich daartegen met mannelijken moed te verzetten. Zoo blijven diegenen, die het roer der kerk in handen hebben, alleen door de menschenvrees der welgezinden in staat, de zaken naar hunnen zin voort te zetten, en de kerk meer en meer haren ondergang te doen naderen.’

{==585==} {>>pagina-aanduiding<<}

Wie zijn hier de welgezinden? Natuurlijk de Heer le roy, en diegenen, die het met zijn Eerw. eens zijn. Maar vindt men aan deze zijde niet hetzelfde, wat in de tegenpartij wordt gelaakt? Op bl. 15 wordt onder de uitwendige oorzaken, uit welke de menschenvrees ontstaat, de dwingelandij der geleerden genoemd, die, wat met hunne grondstelling niet overeenkomt, plegen verdacht te maken, of onder den dekmantel van orthodoxie, of onder den naam van liberaliteit; waarbij deze noot is gevoegd van den Vertaler: ‘Franke sprak hier eigenlijk van de kettermakerij der geleerden, als zijnde in zijnen tijd hun hoofdgebrek; doch daarvoor heeft men nu minder van die zijde te vreezen: de schoone naam van liberaliteit is daar nu aan de order van den dag, en het is toch in beiden dezelfde dwingelandij, die geene andere denkbeelden dan zijne eigene verdragen kan.’ Het is vreemd, dat de Eerw. Vertaler vergeet, dat de partij der in zijn oog welgezinden diezelfde dwingelandij wil uitoefenen, welke geene andere denkbeelden dan hare eigene verdragen kan.
Inhoud: Wat en hoe menigerlei de menschenvrees zij. - Van de oorzaken, uit welke de menschenvrees ontstaat. - Van de kenteekenen en werkingen, in welke zich de menschenvrees ontdekt. - Van de menigvuldige schaden, welke de menschenvrees veroorzaakt. - Van de verontschuldigingen, waarmede men de menschenvrees pleegt te bemantelen. - Van de middelen, waardoor men van de menschenvrees bevrijd kan worden. - Van de Christelijke bescheidenheid, wijsheid en voorzigtigheid, welke bij de ware vrijmoedigheid des geloofs te behouden is; en dat geloof en vermetelheid te onderscheiden zijn. - Van de onschatbare nuttigheid van een vrijmoedig en alle menschenvrees overwinnend geloof.
Het boekje stichte veel nut, en herinnere velen, wat ook op bl. 89 in bedenking gegeven wordt, dat paulus zegt: God heeft ons niet gegeven een geest der vreesachtigheid, maar der kracht, en der liefde, en der gematigdheid. (2 Tim. I:7.)






{==586==} {>>pagina-aanduiding<<}

Huiselijke Godsdienstoefening voor elken dag des jaars, of drie honderd vijfenzestig korte Overdenkingen, bij eene achtereenvolgende lezing van het Nieuwe Testament, door N. Roussel. (Motto: Matth. XVIII:2.) 's Gravenhage, bij W.P. van Stockum. 1844. In gr. 8vo. No. I-XXXI, voor Januarij, VII, 96 bl. XXXII-LX, voor Februarij, 97-184 bl. f : - 12 per vel druks.

Deze huiselijke godsdienstoefening voor elken dag des jaars kan gerustelijk worden aanbevolen. De overdenkingen voor de maanden Januarij en Februarij, ons toegezonden, bevallen ons zeer. De stijl is levendig, de zaken boeijen en wekken de aandacht in hooge mate. Men zal niet zonder leering en stichting deze overdenkingen in handen nemen.
Tot proeve diene het begin der XXIVste overdenking: (Men leze vooraf: Matth. XV:21-30.) ‘Men treft in het Woord van God slechts ééne bepaling van het geloof aan, maar vindt daarentegen honderde voorbeelden van hetzelve daarin. Het geloof moet ook meer gevoeld, dan wetenschappelijk begrepen worden, meer als een levend graan in het hart geworpen, dan als een dood metaal in het verstand weggelegd worden. Volgen wij alzoo den weg, dien het Evangelie ons aanwijst, en leggen wij ons meer toe op de beoefening van daadzaken, dan op het bespiegelen van leerstellige beschouwing.’ - Daarop volgt dan eene overdenking over de geschiedenis van de om hare geloofskracht merkwaardige Cananesche vrouw.
De uitvoering van het werk verdient allen lof. De Vertaler, de Heer c.s. adama van scheltema, Predikant te Borselen, vinde in het vertalen dezer overdenkingen van den met lof bekenden Franschen Schrijver roussel eenen voor menig geloovig gemoed vruchtbaren arbeid!





Eubiôsis, of het Christelijk Wélleven. Godsdienstige Overdenkingen ter bevordering van wezenlijk en duur-
{==587==} {>>pagina-aanduiding<<}
zaam geluk, door J. Corstius, Predikant bij de Hervormde gemeente te Amsterdam. IIde Deel. Te Leyden, bij D.J. Couvée. 1843. In gr. 8vo. 271 bl. f 2-50.

In de Vaderl. Letteroef. voor Mei 1844 werd het eerste Deel van dit werk aangekondigd. Wij nemen niets terug van den lof, dien wij daaraan mogten toekennen. Ook dit Deel laat zich met hooge belangstelling lezen. Wij vinden hier overdenkingen over Eerzucht en Nederigheid, - over Arbeidzaamheid, - over de ware Vroomheid in het werkelijke leven, - over de Arglistigheid des harten, - over het Gebed, - over de vraag: of en hoe wij ons van de verhooring onzer gebeden kunnen verzekeren? - over vroegtijdige Godsvrucht, - Iets voor gehuwden en ongehuwden, - over den gelukkigen ouderdom, - over wasdom in het geestelijke leven, - De gelukkige standsverwisseling, - Hoe een Christen, die de wereld gerust hoopt te verlaten, haar moet beschouwen, - over de vergenoegdheid, - Blijdschap in God, - Een blik op den oversten Leidsman, - over de voortdurende gemeenschap met christus, - Het Christelijk wélleven onder tijdelijke verdrukking, aangewezen in het voorbeeld van den Apostel paulus, - Het nabij zijnde graf, beschouwd in het licht des geloofs, der liefde en der hoop, naar het voorbeeld van simeon.
Wij twijfelen er niet aan, of deze overdenkingen zullen vele lezers vinden, en vinden zij vele lezers, dan kunnen zij ook veel nut stichten. Dit werk is bij uitnemendheid geschikt voor een handboek op den levensweg; - want de Schrijver spreekt uit eigene ondervinding, en die hier gepredikt wordt, is de Heer jezus christus. De Heer geve zijnen zegen op dezen arbeid, en blijve den Eerw. Schrijver bekrachtigen en verlichten!





Jean Diodati, door Dr. G.D.J. Schotel, Predikant te Chaam. 's Gravenhage, bij F.H. Noordendorp. 1844. In gr. 8vo. 152 bl. f 1-80.


{==588==} {>>pagina-aanduiding<<}

Wij zeiden bij vroegere gelegenheid: ‘Er is geen tijd, waarin de Kerkelijke Geschiedenis, en bovenal die der reformatie, meer en beter wordt opgehelderd dan thans.’ Wij zouden vele en sprekende bewijzen daarvan hebben kunnen bijbrengen. Het hierboven aangekondigde werk is hiervan weder een nieuw en waarlijk overtuigend bewijs. De geleerde en onvermoeide naspoorder van geschied- en letterkundige bijzonderheden, Ds. g.d.j. schotel, vond zich opgewekt tot dit werk door het volgende. De Predikant, Bibliothecaris en Hoogleeraar eduard diodati, te Genève, had vóór vele jaren zijn plan medegedeeld, om het leven van zijn' beroemden voorvader jean diodati, een' man van groot aanzien in de Republiek en de kerk van Genève, te beschrijven. Daaraan is geen gevolg gegeven. Mogelijk, zegt de Heer schotel, in de Inleiding van dit werk, ontbrak het den Hoogleeraar aan de noodige bescheiden, die bij den Nederlandschen tak der familie berusten en wier bestaan hem onbekend kan gebleven zijn. (*) Reeds lang had de Heer schotel ook het voornemen opgevat, om met behulp der familiepapieren, hem ten gebruike afgestaan, iets over jean diodati te schrijven. Hij werd daartoe opgewekt en aangespoord door Mevr. diodati, te Delft, den Heer van hoytema, Wethouder te Kuilenburg, en vele geleerden. Hij volvoert thans dat voornemen. Wij stemmen
het den Heer schotel volkomen toe, dat hetgeen nopens den beroemden j. diodati kan gezegd worden, door hem vermeld is, en voorzeker zal geen beoefenaar der godgeleerdheid en Kerkelijke Geschiedenis ontkennen, dat zulks der vergetelheid naar eisch is ontrukt geworden. Diodati's pogingen om de Hervorming te Venetië in te voeren, zijn aandeel in de Handelingen van de nationale Synode te Dordrecht, zijne betrekking tot den beroemden du plessis-mornay, tot de familie burlamaqui en de geschiedenis der omzwervingen en van het lijden om der Hervorming wille der laatstgemelde familie en die van de diodati's zijn inderdaad allerbelangrijkst. Wij vonden met den Schrijver de eenvoudige aanteekeningen, uit de Mémoires van renée burlamaqui

{==589==} {>>pagina-aanduiding<<}
en pompée diodati geput, zóó belangrijk, ook voor de geschiedenis der Reformatie, dat wij hem dank moeten zeggen, deze als Bijlagen te hebben laten drukken en medegedeeld. Zij zijn treffend en roerend, en wij zeggen den Uitgever van harte na: ‘Niemand gewis zal ze lezen zonder gevoel van eerbied voor menschen, die zoo veel en zoo geduldig om christus wille leden en bij vele en zware beproevingen zoo getrouw bleven aan hunne belijdenis.’ Ook de brieven van den Kardinaal spinola, met het antwoord der vlugtelingen uit Lucca aan hem, en de biographiën van beroemde leden uit het geslacht diodati, komen ons belangrijk en allezins lezenswaardig voor, en men kan wel zien, dat de Schrijver hieraan veel moeite besteed heeft. De Bijlagen over de geslachten minutoli, burlamachi, affegtodi kunnen als belangrijk voor oudheid en geschiedenis beschouwd worden. Wij stemmen den Schrijver, bij de aanhaling van eenen ouden schrijver (van welke aanhalingen men weet, dat de Heer schotel een gezet liefhebber is) wel toe, dat ook kleinigheden veel afdoen tot welverstand der historiën, maar het komt in dezen zeer aan op den aard dier kleinigheden. Plutarchus heeft te regt ook reeds opgemerkt, dat enkele gezegden, kleine toevallen, schijnbaar weinig beduidende bijzonderheden, dikwerf meer afdoen tot onderkenning van iemands inborst en hoedanigheden, dan zoo gezegde luisterrijke bedrijven, dikwerf door toeval en toedoen van anderen veroorzaakt, en hij heeft er in zijne Levens een heerlijk gebruik van gemaakt, maar het komt er op aan, herhalen wij, wat men kleinigheden noemt. Opregt gezegd, b.v. in het naar waarde geroemd Kerkelijk Dordrecht van den Heer schotel komen wel eens kleinigheden voor, die, als zoodanig inderdaad te
beschouwen, onzes oordeels, best hadden kunnen en moeten achterwege gelaten worden. Maar juist daarom beviel ons dit werk over jean diodati zoozeer, omdat alles te zamen, groot en klein, een goed zamenhangend en waarlijk zeer verdienstelijk werk uitmaakt, zoodat het, volgens de zedige uitdrukking van des Schrijvers hoop, niet alleen waardig door ons geoordeeld wordt, een plaatsje te hebben naast, maar zelfs in sommige opzigten, boven enkele zijner overige letterkundige opstellen, waarom het, naar onze meening, allezins regtmatige aanspraak heeft, gunstig door het publiek ontvangen te worden.
Men heeft den Inhoud slechts na te gaan, om overtuigd

{==590==} {>>pagina-aanduiding<<}
te worden, hoe een en ander de doorslaande blijken draagt van groote geleerdheid, onvermoeide nasporing, goede orde en rangschikking, bovenal van eene hoogstprijzenswaardige onpartijdigheid en onbekrompenheid, die niets te kort doen aan warme belangstelling voor de zaak der Hervorming en van het Kerkgenootschap, waartoe schotel behoort.
Onder de vele belangrijke deelen van dit werk zal inzonderheid het medegedeelde omtrent diodati zelven te Dordrecht, als meer bepaald ons Vaderland betreffende, de aandacht van anderen, gelijk van ons, getroffen hebben. Hieruit zien wij, dat Genève, hetwelk door Nederland de zetel der orthodoxie, de moederkerk, genoemd werd, deel nam aan de rampzalige twisten, die den boezem harer dochter alhier verscheurden, tegen de gevoelens van arminius zich hevig uitliet, zoo dat 's lands vaderen zelfs eenige oogenblikken weifelden, of zij zulk eene verklaarde vijandin der Remonstranten wel tot de nationale Synode zouden uitnoodigen; dat Genève, uitgenoodigd, uit de hevigste Calvinisten, den hevigsten, jean diodati, koos, die over elke nieuwigheid den banvloek uitsprak, en van de gevoelens van calvijn, voor wien hij eenen onbegrensden eerbied had, nimmer afweek. Hij nam zitting. Allen, die over de Synode te Dordrecht geschreven hebben, roemen zijnen ijver en zijne werkzaamheid. Zij rangschikken hem onder de gestrengste Regters der Remonstranten. Diodati sprak over de volharding der Heiligen, hield eene bittere rede tegen de hem tot matigheid en onpartijdigheid aansporende Remonstranten. Hij stelde de Canons, zag het leerschrift der vijf artikelen na. Hij stond bij de geleerdste en deftigste mannen in hoog aanzien. Van hem is de woordspeling bewaard, bij brandt en carleton vermeld: De Canons van Dordrecht hebben oldenbarneveld het hoofd afgeschoten. Hij hield dezen voor het hoofd der Arminianen, en zijn dood wenschelijk voor de rust der kerk; om de zaken der Religie eens goed vast te stellen, moest men tot extremiteiten komen. Wij dachten hierbij aan het met grond beweerde van den
Hoogleeraar p. hofstede de groot, dat op de Dordsche Synode vreemde beginselen vooral, over de nationale, uit 's volks karakter ontsprongen, hebben gezegevierd. Na de sluiting der Synode vertrok diodati naar 's Hage, om den gouden eerepenning te ontvangen. Du maurier en vooral Prins maurits waren hoogelijk met hem ingenomen.

{==591==} {>>pagina-aanduiding<<}
De laatste bood hem een en andermaal, hoewel te vergeefs, een' Nederlandschen leerstoel aan. Door zijne bemoeijingen te Genève schreef men van daar onafgebroken naar Nederland dringende brieven, wanneer men de Arminiaansche partij het hoofd zag opsteken, en diodati bleef tot zijn einde toe een warm verdediger der gevoelens, die hij te Dordrecht voorgestaan had. De meeste Walsche predikanten in ons vaderland, in het midden der 17de eeuw, waren in zijne school gevormd en deelden in zijnen ijver voor de regtzinnigheid dier dagen. Zoo streng zijne gevoelens waren, zoo streng waren zijne zeden. Men noemde hem den cato van Genève. Hij overleed den 3 Oct. 1649. De Heer schotel doet allezins hulde aan zijne ongeveinsde godsvrucht, zeldzame bekwaamheden en vele goede hoedanigheden.
En hiermede meenen wij een genoegzaam verslag van dit werk, door den waardigen Leeraar te Chaam, gegeven te hebben - te Chaam! in een' uithoek van ons vaderland, met veel moeite en strijd, omringd van eene bijna geheel Roomschgezinde bevolking, zonder letterkundige wrijving met anderen, en echter levert hij ons de uitnemendste en menigvuldige proeven zijner werkzaamheid en bekwaamheid. Vooral is Dordrecht hem veel, zeer veel verpligt. Voor haar en hare geschiedenis is hij onvermoeid werkzaam. Mogt zij dien waardigen zoon van een' zoo verdienstelijken vader, door welke beide de roem dier stad zoo zeer wordt en is verhoogd, op prijs stellen! Op welke wijze? Dit overwege zij zelve en behoede zich slechts voor het te laat verwijt eener naar billijkheid oordeelende nakomelingschap. Alles, wat wij van den Heer schotel hooren, strekt tot zijnen lof. Hij dale slechts niet te zeer af tot enkele, weinig beduidende bijzonderheden en mededeelingen van min gewigtige zaken. Maar juist daarom, wij herhalen het, beviel dit werk over jean diodati ons zoo zeer, omdat het een belangrijk en wel geordend geheel uitmaakt over hem, zijne verrigtingen, schriften, naaste betrekkingen en den invloed van hem en de zijnen op de belangen der Hervorming en hare bepaalde Kerk, zoo elders als ook hier te lande.





P. Harting, Over de belangrijkheid van mikroskopische onderzoekingen voor de Geneeskunde. Uitgesproken bij gelegenheid der opening van eenen cursus over mikrosko-
{==592==} {>>pagina-aanduiding<<}
pische Histologie. Te Utrecht, bij van Paddenburg en Comp., 1844. In gr. 8vo. 26 bl. f : - 35.

Wanneer men de rigting nagaat, welke de beoefening der Geneeskunde gedurende de laatstverloopene jaren, genomen heeft, dan valt van zelf hare nadere aansluiting aan de natuurkundige wetenschappen in het oog, ja men ontwaart bij velen een streven, haar in de rij zelve dier wetenschappen te plaatsen. Veelzijdig is het nut, hetwelk voor haar uit deze nadere aansluiting is voortgevloeid; door de physische hulpmiddelen, welke men in lateren tijd is begonnen aan te wenden, is de herkenning van verscheidene ziekten zekerder geworden, terwijl men door scheikundig en mikroskopisch onderzoek dieper tot in het wezen van vele verschijnselen, uit het gezonde en zieke leven, is doorgedrongen. Zal men echter deze hulpmiddelen met vrucht aanwenden, dan behoort men eene zekere geoefendheid in derzelver gebruik verkregen te hebben. Met name geldt zulks ook van het gebruik van het mikroskoop, en het zal derhalve de goedkeuring wegdragen van elk, die op vooruitgang in het geneeskundige prijsstelt, dat aan de Utrechtsche Hoogeschool door den Hoogleeraar harting een geregelde cursus over Histologie gehouden wordt, en men mag het door ZEd. gekozen onderwerp zijner redevoering, bij gelegenheid van de opening van dien cursus, als allezins gepast aanmerken. Minder gepast kwam ons echter de openbaarmaking dezer redevoering, door den druk, voor. Bij eene dergelijke openingsrede toch kan men geen diep ingrijpen in het onderwerp, geen afdalen tot in bijzonderheden verwachten; de tijd daartoe is te beperkt, de hoorders staan gedeeltelijk nog niet op de hoogte, om den redenaar overal te volgen, en de bijzonderheden zullen voor hen gedurende den cursus zelven ontwikkeld worden: weinige, met kracht en warmte uitgesprokene woorden zijn voor de gelegenheid voldoende en volkomen berekend, om de hoorders met lust en ijver voor het onderwerp hunner studie te bezielen. Maar hetgeen voor die gelegenheid en voor die hoorders berekend was en welligt ook door de meesten onzer met
genoegen gehoord zoude zijn, heeft daarom nog geene zoo groote belangrijkheid, dat het door de drukpers algemeen verspreid behoeft te worden. Ref. althans moet erkennen, dat hij zich na de lezing dezer openingsrede eenigzins teleurgesteld

{==593==} {>>pagina-aanduiding<<}
gevoelde, te meer, daar hij van den bekwamen Schrijver iets meer degelijks had verwacht. Na eene vrij lange inleiding, waarin over het vergankelijke van het stoffelijke, over het onvergankelijke van de wetenschap, over den vooruitgang dezer laatste en met name van de natuurkundige wetenschap, en over het verband tusschen deze en de geneeskunde wordt gehandeld, komt de Hoogleeraar eerst op p. 10 tot zijn eigenlijk onderwerp, hetwelk hij onder drie gezigtspunten beschouwt. 1o. Het gebruik van het mikroskoop maakt den geneeskundige meer geschikt voor de goede uitoefening van zijn beroep; en zulks wel, omdat het zijnen waarnemingsgeest scherpt. Dit eerste punt komt ons eenigzins gezocht voor: één der zintuigen, waarmede wij waarnemen, moge gescherpt worden, den invloed op den geest van waarnemen zien wij minder in. Het waarnemen aan het ziekbed, waar de geneesheer de teekens, die hem in zijne diagnostiek leiden, moet opsporen en niet zelden, als 't ware, moet voor den dag brengen, om er naderhand een ziektebeeld uit te construeren, kan zeer goed vergeleken worden met het determineren eener plant- of diersoort, omdat men ook daar naar verborgen kenmerken zoekt en die naderhand met andere vergelijkt en zoodanig, door het maken van eene logische gevolgtrekking, derzelver waarde in het gegeven geval bepaalt. Maar met het gebruik van het mikroskoop gaat de vergelijking meer mank, daar men hier slechts het waarnemingsvermogen van één enkel zintuig scherpt; het werktuig, het mikroskoop, brengt hier de verborgene kenmerken voor den dag, niet onze scherpzinnigheid; door het werktuig wordt voor ons het beeld van het voorwerp geconstrueerd, maar wij construeren het niet zelve, wij merken het slechts op. Er zijn verscheidene wetenschappen, waardoor onze scherpzinnigheid (in den metaphysischen zin) wordt vermeerderd; zoo bijv. door de beoefening der logica, der
mathesis, en, om ook iets, wat met het mikroskoop in betrekking staat, te noemen, der optica: maar of het gebruik van het mikroskoop, qua tale, iemand tot het maken van scherpzinnige diagnoses zal opleiden, hieraan meenen wij te mogen twijfelen. Trouwens de ouden, die het mikroskoop niet kenden, stonden, wat hunnen waarnemingsgeest betreft, waarlijk niet bij de nieuweren achter, daar zij met hunne geringe hulpmiddelen dikwijls tot zulke zuivere diagnoses geraakten. Het tweede

{==594==} {>>pagina-aanduiding<<}
punt van 's Hoogleeraars redevoering kwam ons voor, van meer belang voor zijn onderwerp te zijn: door het mikroskoop hebben wij de kennis verkregen van vele zaken, welke voor den wetenschappelijk gevormden geneeskundige van het hoogste belang zijn. De Hoogleeraar wijst hier vlugtig op het nut van het mikroskoop voor de kennis van de elementaire zamenstelling der geörganiseerde ligchamen en voor het onderzoek van alle pathologische veranderingen. Met eenige bevreemding lazen wij hier de volgende woorden: ‘Ik noem hier alleen [namelijk, als iets, wat wij aan het mikroskoop te danken hebben], de ontdekking van den omloop des bloeds.’ Zooverre ons bekend is, hebben noch serveto (1552), die den kleinen bloedsomloop ontdekte, noch ook harvey (1628), aan wien wij de kennis van den grooten bloedsomloop verschuldigd zijn, van het mikroskoop gebruik gemaakt. Wij lezen, uitdrukkelijk bij sprengel (Versuch einer pragm. Gesch. d. Arzneyk. Th. IV. p. 98 ed. 1821 sq.), dat malpighi het eerst in 1661 den omloop des bloeds, door de kleinste vaten, door middel van het mikroskoop aantoonde, en (p. 117), dat leeuwenhoek in 1690 zulks nog naauwkeuriger deed zien. Intusschen was harvey zelf reeds in 1657 overleden en had nog vóór zijnen dood de voldoening, de meesten zijner tegenstanders van hunne vooroordeelen te zien terugkomen; terwijl in hetzelfde jaar van zijnen dood zijne merkwaardige ontdekking bevestigd is geworden door de inspuiting van geneesmiddelen in de aderen. De bloedsomloop was dus reeds ontdekt, vóórdat men door het mikroskoop de kleinste takverspreidingen der bloedvaten waarnam; en deze waarneming strekte slechts ter bevestiging van datgeen, wat reeds door harvey was
ontdekt (*). Overi-
{==595==} {>>pagina-aanduiding<<}
gens hadden wij dit tweede gedeelte der verhandeling, als het belangrijkste, wel eenigzins vollediger gewenscht; de Schrijver had hier kunnen wijzen op den invloed van het mikroskopisch onderzoek op onze kennis van de inflammatie, op de zenuwphysiologie, op de leer der zintuigen enz.; door al hetwelk ZEd. meer positief zoude hebben aangeduid, welk nut het mikroskoop reeds heeft aangebragt, dan door het medegedeelde voorbeeld van apoplexia nervosa, waardoor de Schrijver wil aantoonen, welk nut het mikroskoop welligt nog kan aanbrengen. In de derde plaats spreekt de Hoogleeraar van het mikroskoop, als een werktuig, door welks gebruik de geneesheer in sommige twijfelachtige gevallen den waren aard der ziekte kan ontdekken. Ook dit punt is belangrijk, maar wordt door den Hoogleeraar, uit den aard der zaak, slechts oppervlakkig behandeld; er wordt even gesproken van de sputa, van de urine, van de spermat[h?]orrhoea, van de melk enz., al
hetwelk in naauwelijks anderhalve bladzijde wordt zamengevat.
Het doet ons leed, dat onze beoordeeling niet gunstiger is mogen uitvallen; wij erkennen, dat de gelegenheid, waarbij deze redevoering werd uitgesproken, van dien aard was, dat een dieper doordringen in het onderwerp niet te pas kwam; maar juist daarom hadden wij gewenscht, dat de Heer harting, die ten onzent eenen welverdienden naam, als grondig natuuronderzoeker, bezit, zich niet had laten overhalen, een dergelijk stuk, hetwelk oorspronkelijk niet voor de drukpers bestemd was, door den druk meer algemeen te maken. Juist de weinige belangstelling, welke men ten onzent nog steeds aan de mikroskopische onderzoekingen, in het geneeskundige, schenkt, maakte eene grondige behandeling van het onderwerp dezer redevoering dubbel wenschelijk.





Handboek voor den Ambtenaar van den Burgerlijken Stand. Bewerkt volgens het Nederlandsch Burgerlijk Wetboek, met aanwijzing van de onderscheidene Wetten, Besluiten, Decisiën, enz., welke daarmede in verband staan, benevens van Formulieren tot de inschrijving der Akten, door Mr. C.E. Vaillant, Hoofdkommies van den Burgerlijken Stand te Amsterdam. Tweede uitgave. Te Amsterdam, bij J. Müller. 1842. In gr. 8vo. 424 bl. f 4:90.


{==596==} {>>pagina-aanduiding<<}

Eerst onlangs is dit voortreffelijk Handboek aan Referent, ter aankondiging in de Vaderl. Letteroef., ter hand gekomen; vóór dien tijd kende hij het slechts buitendien, en daar hij niet gewoon is, in eenig tijdschrift boeken aan te kondigen, dan wanneer Schrijver of Uitgever, door opzending van een exemplaar aan de Redactie, zulks schijnen te verlangen, zoo is dit de reden, dat er eerst nu van dit werk alhier gewag wordt gemaakt. Echter uit de eerste uitgave is dit Handboek reeds bekend.
Wij hebben dus van de tweede uitgave alleen te zeggen, dat het, overeenkomstig hetgene in het Voorberigt beloofd staat, gezuiverd is geworden van die onnaauwkeurigheden, welke een gevolg waren, onder anderen, van den spoed, waarmede de Schrijver tijdens de eerste uitgaaf had moeten te werk gaan, ten einde zijn opstel, te gelijk met de invoering der nieuwe Wetgeving, verkrijgbaar te stellen. Enkele punten zijn meer, uit een regtskundig oogpunt, beschouwd en uitgewerkt geworden, en achter het werk is eene lijst gevoegd van de artikelen der Nederlandsche Wetboeken, welke in hetzelve voorkomen.
Gelijk geheel het werk, in zijnen tegenwoordigen staat, zoo bevalt ons echter bijzonder hetgene bl. 325-330, naar aanleiding van Art. 53 B.W., over het verlof tot begraven gezegd wordt. Wij deelen geheel des Schrijvers meening, dat het Kon. Besluit van 7 Januarij 1840, no. 82, waarbij Art. 53 voornoemd alzoo wordt uitgelegd, alsof het verlof tot begraven dadelijk kon worden gegeven, mits het slechts niet worde ten uitvoer gelegd, dan 36 uren na het overlijden, strijdig is met de Wet, die uitdrukkelijk zegt, Art. 53: ‘Geene begraving mag geschieden zonder het verlof, vrij van zegel en kosteloos door den Ambtenaar van den burgerlijken stand af te geven. Dit verlof zal door denzelven niet worden verleend, ten zij hij zich van het overlijden hebbe verzekerd, en niet vroeger dan 36 uren na het overlijden, behoudens de gevallen, bij de reglementen van policie voorzien.’ De wet zegt dus niet: het verlof zal eerst zesendertig uren na het overlijden mogen worden ten uitvoer gelegd; maar integendeel: het zal niet vroeger dan 36 uren na het overlijden worden verleend. Doch daarentegen, is het verlof eenmaal verleend, dan behoeft men ook geen enkel uur meer te wachten. Het verlof behoort gegrond te zijn op de bij den ambtenaar van den burgerlij-
{==597==} {>>pagina-aanduiding<<}
ken stand bestaande zekerheid, dat de persoon, tot de begraving van wiens lijk hij de toestemming schenkt, reeds zesendertig uren dood is.
Met aanbeveling van dit werk aan alle ambtenaren van den burgerlijken stand, die er nog niet van mogten voorzien zijn, besluiten wij onze loffelijke vermelding.






Het Tarief van Justitie-kosten en Salarissen in Burgerlijke zaken, in verband beschouwd met vroegere bepalingen en toegelicht door de daarover gehoudene beraadslagingen, door Joan van den Honert, T.H.z., voormaals Procureur bij den Hoogen Raad en het Provinciaal Geregtshof in Holland, thans Commies bij het Departement van Justitie. Iste Stuk. In 's Gravenhage en te Amsterdam, bij de Gebr. van Cleef. In gr. 8vo. 1843. VIII en 266 bl. f 2-60.


Bijdragen tot het onderzoek naar de regtsbeginselen omtrent Dijk- en Polderzaken, door Mr. A.G. Brouwer. Te Gorinchem, bij A. van der Mast. 1843. In gr. 8vo. 60 bl. f : - 80.

Het werk van den reeds met roem bekenden Heer van den honert, welks eerste stuk wij hier aankondigen, beantwoordt tot dus ver aan den titel, en wij twijfelen niet, of op den ingeslagenen weg zal hij getrouw en gelukkig voortgaan. Men vindt hier met naauwkeurigheid medegedeeld, hoe de voordragt der Regering nopens het Tarief van Justitie-kosten en Salarissen in Burgerlijke Zaken, voor zoo veel het in dit eerste stuk behandeld wordt, achtervolgens is gewijzigd, ten gevolge van de aanmerkingen van de tweede Kamer der Staten-Generaal; men ontmoet de verschillende Adviezen onzer Volksvertegenwoordigers, de antwoorden en toelichtingen der Regering. Dit werk zal dus, zoo wel aan Regterlijke Collegiën en Ambtenaren, als aan Advocaten, Procureurs en Deurwaarders, in vele opzigten te stade komen. Uit den aard der zaak is het voor geene aanmerkingen vatbaar, dan voor zoo veel er ontdekt mogt worden, dat de opgaaf van eenig advies of eenige toelichting verkeerd, of de vergelijking met vroegere bepalingen,

{==598==} {>>pagina-aanduiding<<}
waar zij geschiedt, onjuist was. Tot nog toe is zoo iets ons niet voorgekomen, en wij zullen dus verdere vermelding uitstellen, tot het werk in zijn geheel zal verschenen zijn.
Wat de in de tweede plaats hier aangekondigde Bijdragen betreft; de Schrijver van dit en andere, vroeger in dit Tijdschrift vermelde, opstellen, de Heer Mr. a.g. brouwer, beroept zich, tegen den Hoogleeraar thorbecke, inzonderheid op de constitutive titels der drooggemaakte polders van Bleiswijk en een gedeelte van Hillegersberg, in Schieland gelegen, namelijk 1o. de conditiën en voorwaarden, waarop Commissarissen ter droogmaking dier polders, namens de Staten van Holland en Westvriesland, den 18 Augustus 1779 en volgende dagen, de kavels drooggemaakte landen, met de boezemdijken langs de wegen, in openbare veiling hebben verkocht; 2o. het Reglement op de Directie en Beheering dier Polders, en 3o. het Plan of de beschrijving der lasten en baten, waaraan de koopers der landen en dijken in die droogmakerij onderhevig zouden zijn en participeren, nadat de droogmakerij geheel zou wezen voltrokken en de drooggemaakte landen zouden wezen verkocht. De Schrijver wil hieruit, en uit hetgeen hij verder bevorens en bij deze heeft te berde gebragt, zijne stelling staven, dat dijk- en poldergenootschappen, in allen opzigte, naar de burgerlijke regels van een zedelijk ligchaam moeten worden beoordeeld. Deze stelling wordt door Prof. thorbecke ontkend, terwijl de Heer brouwer volhoudt, dat de bepalingen van het Burgerlijk Wetboek, voor alle zedelijke ligchamen gegeven, ook op dijk- en poldergenootschappen slaan, en wel zonder die beperkingen aan te nemen, waaruit de Hoogleeraar afleidt, dat niet in allen opzigte dijk- en poldergenootschappen naar de burgerlijke regels van een zedelijk ligchaam moeten beoordeeld worden. Wij bekennen, dat, in weêrwil van
al zijne aangewende moeite, de Heer Mr. brouwer ons, door zijne bijgebragte redekavelingen en bewijsstukken, nog niet overtuigd heeft, dat de Hoogleeraar thorbecke ongelijk heeft op het punt in geschil, waarover wij de verdere discussie aan zijn Hooggel. en den Schrijver dezer Bijdragen overlaten, daar ons Tijdschrift niet ten deele eene verzameling van gemotiveerde adviezen over de bewuste polderquestie worden kan.



{==599==} {>>pagina-aanduiding<<}

Geschiedenis der achttiende Eeuw en der negentiende tot op den ondergang van het Fransche Keizerrijk, door F.C. Schlosser, Hoogleeraar te Heidelberg. VIde Deel. Te Groningen, bij W. van Boekeren. 1843. In gr. 8vo. 344 bl. f 2-70.

De geleerde Geschiedschrijver vangt met dit deel een nieuw tijdperk der door hem behandelde geschiedenis aan, het derde tijdvak der achttiende eeuw, van het einde des zevenjarigen oorlogs tot op den afval der Noord-Amerikaansche provinciën van Engeland. De staatkundige geschiedenis en die van het burgerlijke leven van dien tijd levert de stoffe op voor zijne eerste afdeeling; en hij vangt die in het eerste hoofdstuk aan met de zuidelijke staten van Europa. In eene eerste § handelt hij over den zamenhang van de nu volgende met de vorige deelen. Met korte woorden is, volgens schlosser, de slotsom der geheele geschiedenis der achttiende eeuw van den Utrechtschen en Rastadtschen vrede af tot op het begin der Fransche omwenteling toe zamen te vatten. ‘Deze geschiedenis toont namelijk, hoe regenten en ministers zich tot op den tijd der omwenteling beijverden, de inrigtingen der middeleeuwen uit te roeijen en eene monarchale revolutie te bewerken, hoe voorts datgene, wat de monarchen alleen voor zichzelve gedaan hadden, in den loop der eeuw democratisch voor het volk dienstig worden moest, en eindelijk hoe de inrigtingen der middeleeuwen tegen het einde der eeuw aristocratisch nieuw werden gegrondvest.’ (Bl. 2.) In de voorgaande deelen zagen wij het eerste punt dezer slotsom reeds meermalen bevestigd; nu zullen wij zien, hoe deze van de regenten uitgaande revolutie zich van lieverlede over geheel Europa uitbreidde. De vorsten en regenten waren op dien tijd het volk vooruit, dat zich nog aan het oude hield en zich daarom verzette tegen de nieuwigheden, welke werden ingevoerd; ‘vandaar de tegenstand, dien pombal, jozef II, struensee en gustaaf III ondervonden.’
Met de werkzaamheid van den eerste dezer mannen vangt de tweede §, die over Portugal handelt, reeds dadelijk aan. Dit land verkeerde in eenen treurigen toestand; zwakkelijke, bijgeloovige en onbeduidende vorsten volgden elkander daar op, en het viel pombal, een' man van kracht en ge-
{==600==} {>>pagina-aanduiding<<}
weld, die daarenboven met de vriendin van de koninginnemoeder was gehuwd, niet moeijelijk, om zich geheel van den jongen koning meester te maken, onder wien hij aan het bestuur kwam. De eerste strijd, dien de Portugesche minister had te strijden, was met de gevaarlijke en magtige orde der Jezuiten. Deze strijd was bij pombal enkel een staatkundige; de magt der Jezuiten in Portugal was groot, grooter nog, dan in andere landen, door hare rijkdommen en door het bezit eener bloeijende kolonie in Amerika. Wat men ook tegen de orde moge aanvoeren, hare verdiensten in Paraguay zijn niet te miskennen, en de geheele handelwijze van pombal te haren aanzien is niet te regtvaardigen. Schlosser zoekt dit ook niet te doen, hoeverre hij ook anders verwijderd is van vooringenomenheid met eene orde, die in vele opzigten de pest der maatschappij mag worden genoemd; en hij laat niet na, het inconsequente van pombal's handelwijze te doen opmerken, als hij eerst de inquisitie en hare magt fnuikte, en haar later weder deed herleven, toen hij haar noodig had, om den ongelukkigen Jezuit malagrida te laten verbranden. Men kan hem overigens den roem niet ontzeggen, dat hij veel goeds heeft zoeken te stichten, vele misbruiken afschafte, na de vreeselijke aardbeving, die schier geheel Lissabon verwoestte, krachtige maatregelen van herstel nam; maar men mag tevens niet verzwijgen, dat hij tot doorzetting zijner plannen te veel willekeur en geweld bezigde, en dat hij die plannen zelve met den
geest en de ontwikkeling des volks niet in verband wist te brengen, waardoor bijna alles, wat hij had bewerkt, na zijnen val wederom te niet ging.
In de derde § wendt zich het verhaal tot Napels en Spanje. Wij zien hier, onder karel III van Spanje, IV van Napels, soortgelijke tooneelen van hervorming, van strijd tegen de Jezuiten. Een tanucci speelde daarbij in Napels, aranda in Spanje de grootste rol. Trouwens, dat hier veel te hervormen en te verbeteren viel, is niet twijfelachtig. Het pauselijk gezag was hier vooral groot; de geestelijkheid gehoorzaamde meer den paus, dan den koning, en wat de geestelijkheid zelve moest beteekenen, zullen wij gevoelen, als wij lezen: ‘Men telde (volgens colletta) in het koningrijk Napels destijds honderd en twaalf duizend geestelijken, waaronder twee en twintig aartsbisschoppen, honderd en zestig bisschoppen, zes en vijftig duizend vijfhonderd

{==601==} {>>pagina-aanduiding<<}
priesters, een en dertig duizend achthonderd monniken en drie en twintig duizend nonnen. Alleen in de stad Napels vond men zestienduizend personen van den geestelijken stand.’ Eene hervorming was hier hoogst noodig, en tanucci begreep, met paus benedictus XIV over een concordaat te moeten onderhandelen. Wil men het oordeel van eenen man, als schlosser, over concordaten weten, hij geeft het met korte woorden, als hij spreekt over een concordaat, ‘hetwelk van oudsher een onheilspellend woord was, daar elk sedert het Wormser onder keizer hendrik V met het Roomsche hof gesloten concordaat niet anders dan tot valstrik gediend heeft.’ Ook hier bragt het concordaat tot weinige resultaten, en tanucci zag zich genoodzaakt, om zich aan het geschreeuw der geestelijken niet te storen en eenvoudig te verordenen, wat hij noodig achtte. Daaronder behoorde eene bepaling, dat van elke 10,000 zielen ten hoogste tien priesters mogten worden gewijd, en vooral ook het opmerkelijke verbod, dat geene pauselijke bullen zonder vooraf verleende koninklijke goedkeuring mogten worden bekend gemaakt. Zoo werd dan in eenen geheel Roomschen staat het regt van placet noodzakelijk geoordeeld, waartegen nog onlangs in ons vaderland door zekere partij zulk een geweldige kreet is aangeheven. Voor het overige waren de veranderingen en hervormingen, die in het werk werden gesteld, vooral bestemd, om den adel en de geestelijkheid in hunne magt te verminderen en het koninklijke gezag te vergrooten, en won het volk zelf slechts weinig. - In Spanje werd de strijd tegen de Jezuiten vooral door aranda tot eene beslissing gebragt, maar de verdediging der genomen maatregelen zal niemand bij eenig gevoel van regt en billijkheid op zich nemen. In éénen nacht (31 Maart 1767) werden alle Jezuiten in
hechtenis genomen. Er waren daaronder vele geleerde en geachte mannen, die nu als gemeene misdadigers werden behandeld. Hun lijden was verschrikkelijk; zij werden naar Civita Vecchia overgevoerd, waar de pauselijke regering hun niet eens toestond te landen. - De overige maatregelen van aranda, de geschiedenis van zijnen vriend olavides, wiens naam eenmaal door geheel Europa weêrgalmde, en die, eerst als ketter veroordeeld, later een dik boek ten voordeele van de Spaansche religie schreef, leveren den Schrijver stof tot een belangrijk en levendig tafereel, waarvan de slotsom is, ‘dat de vorsten en

{==602==} {>>pagina-aanduiding<<}
hunne dienaren in Spanje, even als in de verdere monarchale staten van Europa, reeds voor de Fransche omwenteling voor het door hen zelve verbreide licht bevreesd werden en niet meer behoedzaam voorwaarts, doch onvoorzigtig achteruitgingen.’ (Bl. 131.)
Het tweede hoofdstuk verplaatst ons in de Noordelijke staten van Europa, en wel in Scandinavië. Eene eerste § behandelt de geschiedenis van Denemarken, en ook hier is het een hervormende minister, die schier uitsluitend de aandacht tot zich trekt. Wij worden intusschen hier in eene geheel andere wereld verplaatst. Het is eene ministeriële aristocratie, welke hier het land regeert. Aan den glans van het hof wordt alles opgeofferd. Mindere ambtenaren leden gebrek, en ‘in een tijd, toen in Duitschland en ook in Denemarken duizend daalders nog eene zeer hooge bezoldiging was, trok menig hoog ambtenaar jaarlijks dertigduizend daalders uit de rijkskas.’ (Bl. 134.) Het bestuur van bernstorff en zijne vrienden vindt dan ook in schlosser geen onvoorwaardelijken bewonderaar, hoezeer hij ook de verdiensten en het edele karakter van den zoo even genoemden staatsman regt laat wedervaren. In Denemarken gebeurde, wat ook in latere tijden en ook onder ons niet zeldzaam is geweest. ‘Wat de fabrikant won, werd aan de overige onderdanen onttrokken. Om namelijk fabrieken te hebben, moesten de ondernemers derzelve met geld worden ondersteund, en om deze producten van inlandsche nijverheid aan den man te kunnen brengen, moest men de goedkoopere en betere van het buitenland met zware regten belasten, of, wat somwijlen ook al geschiedde, ze ganschelijk verbieden.’ (Bl. 135.) Christiaan VII beklom in Januarij 1766 den troon, en onbeduidender, ellendiger vorsten hebben er zeker slechts weinigen geregeerd. In de diepste verdorvenheid verzonken, verteert hij ligchaams- en zielskrachten en was in de eerste mannelijke jaren een krachtelooze, half krankzinnige grijsaard. Struensee, oorspronkelijk een geneesheer, verkreeg eenen alles vermogenden invloed en regeerde
in zijnen naam met onbeperkte heerschappij. Partijdigheid alleen kan ontkennen, dat struensee in vele opzigten een weldoener voor Denemarken is geweest, maar het ontbrak hem aan wijsheid, bezadigdheid en gematigdheid bij zijne hervormingsplannen en aan moed en geestkracht bij bezwaren; en hij was daarbij in hooge

{==603==} {>>pagina-aanduiding<<}
mate baatzuchtig en ligtzinnig. Met dat al zal men toch de zestien maanden van zijn bestuur als gewigtig voor de zaak des lands moeten beschouwen, wanneer men de voordeelen leest, welke Denemarken, volgens höst, aan zijn beheer had te danken: ‘bewerking van zelfstandigheid, opheffing der censuur, toeneming van verdraagzaamheid, hervorming van onderscheidene collegiën, ineensmelting der finantiën met het cameraalwezen, nieuwe indeeling van het postambt, betere inrigting der tolkantoren, hervorming van den Koppenhaagschen magistraat, oprigting van het hof- en stadsgeregt, verandering van het Gottorpsche oppergeregtshof, regeling der commissoriale regtbanken, verbetering der politie, verzachting der strafwetten, uitsluiting van onwaardige personen van ambten en posten, bespoediging van regtszaken, beperking van de uitgaven van het hof, invoering der gelijkheid voor de wet en ten aanzien van de staatslasten, bestrijding van de rangzucht, vrijstelling van den invoer en verbod van den uitvoer van het graan, vrijheid van den korenhandel door het zuidelijke Noorwegen, bearbeiding eener nieuwe pharmacopea, magtiging tot het bedienen van den doop in huis, uitbreiding der koepokinenting, bekrachtiging van de vrijheid der boeren, verbetering van het armwezen, verzorging van de hoofdstad met hout, zuivering en verlichting der straten, nommeren der huizen’ Waarlijk, bij deze lange lijst van meer of minder belangrijke resultaten van struensee's bestuur doet het ons leed, dat hij door zoovele andere verkeerde en onbetamelijke maatregelen zijnen eigenen val veroorzaakte en zijnen naam in menig opzigt aan de verachting prijs gaf. Schlosser, wien men niet zal te laste leggen, dat hij de gekroonde hoofden spaart, twijfelt aan de misdadige betrekking tusschen struensee en de koningin karolina mathilda geen
enkel oogenblik. Zoodanig is niet het oordeel van allen. Hare verwijdering was voor de plannen der zamenzweerders even noodzakelijk, als die van den eersten Minister, en geene middelen werden onbeproefd gelaten, om hare schuld te bewijzen. Met regt is van struensee's bekentenis aangaande dit punt gezegd, dat hij daardoor, èn zoo de zaak waarheid was, èn indien hij de Koningin lasterde, in beide gevallen evenzeer zijne straf verdiende. Onvoorzigtig had karolina mathilda zeker gehandeld; maar de wijze, waarop men haar tot eene zelf beschuldiging dwong, was onmenschelijk en ontneemt

{==604==} {>>pagina-aanduiding<<}
aan die beschuldiging alle waarde. In hare ballingschap werd zij te Celle schier als eene heilige vereerd en als een weldoende Engel bemind. Denemarken won bij den val van struensee niets, en zijne plaats werd door anderen van mindere verdiensten vervangen.
De geschiedenis van Zweden gedurende het tijdperk, waarover in de tweede § wordt gehandeld, is merkwaardig door den aanvang der regering van gustaaf III en de omwenteling in den stand van zaken, door dezen bewerkt. De Koning had niet meer dan eene schaduw van gezag, en de Stenden des rijks waren tot een ijdel schrikbeeld geworden. Eenige weinige adellijke familiën regeerden, en waren in twee partijen verdeeld, die der Mutsen, de Russische, en die der Hoeden, de Fransche partij. Op den rijksdag van 1765-1767 hadden de eerstgenoemden de bovenhand behouden, maar de staat van zaken werd onder hun beheer zoo treurig, dat een buitengewone rijksdag noodzakelijk werd. Reeds in dien tijd deed gustaaf, toen nog kroonprins, zich kennen, en dreef in den rijksraad den wil van zijnen vader door. Na den buitengewonen rijksdag, waarbij de partij der Hoeden weder den boventoon kreeg, bezocht hij Frankrijk en zoog daar de beginselen der Fransche philosophie en verdorvenheid in. Daar leerde hij ook den eed gering te achten, en bezwoer, na den dood van zijnen vader, de acte, waarbij hij zich verbond tot handhaving der bestaande staatsregeling en tot stellige wering van de weder-invoering der koninklijke alleenheersching, terwijl hij op hetzelfde oogenblik met het Fransche ministerie afsprak, om de staatsinrigting in den monarchalen zin te veranderen. In Augustus 1772 werd de omwenteling in dien zin voltooid, en de vleijers van gustaaf hebben als een bewijs van grootheid van ziel geroemd, dat de Koning op den eigen dag, waarop het lot van zijn geheele rijk op het spel stond, voor de dames van zijn hof eigenhandig borduurpatronen teekende!! Dat deze verandering van zaken hare goede zijde had, zal gereedelijk worden erkend. Maar het bestuur van gustaaf had ook zijne zeer slechte zijden, en onder deze behoort de schandelijke geldverspilling voor feesten en
spelen, en niet minder het koninklijke jenevermonopolie.
Het derde hoofdstuk beschouwt de overige noordelijke staten Polen, Rusland, Pruisen tot in 1778. Wij kunnen den Schrijver hier niet volgen op al de jammerlijke toonee-
{==605==} {>>pagina-aanduiding<<}
len van verwarring en twist, waarvan het rampzalige Polen het slagtoffer was, en die de voorbereidselen waren tot de later gevolgde deeling des rijks. Het was in dien tijd, dat (in 1764) het defensief tractaat tusschen Rusland en Pruisen werd gesloten, waarbij in een geheim artikel deze beide rijken over Polens toekomst beslisten. ‘Dit,’ zegt schlosser (bl. 250) ‘was het onzalige tractaat, dat van 1764 tot op den huidigen dag de bron van al het ongeluk der volken van Europa werd, vermits het het voorbeeld van al die sedert gesloten tractaten was, waardoor het lot en het innerlijk bestuur der zwakkere staten van de overeenkomsten, wapenen en diplomaten van de magtiger mogendheden ten volle afhankelijk werd. Dit eerste tractaat werd tegen de Polen, de volgende, naar deszelfs voorbeeld ingerigte werden tegen de vrijheid der volken gesloten, zoodat het altijd nog woekerende zaad der tweedragt tusschen de regerenden en geregeerden door deze verdragen der vorsten werd uitgestrooid. Nadat het regt der bajonetten eenmaal tegen Polen en Turken gediend had, gold het ook tegenover de regten der volken. Deze knarsetandden, verbeidden de Goddelijke wraak, welke later de overmagtige geweldenaars vijf en twintig jaren lang op den voet gevolgd is en hen, zoo zeker eene Voorzienigheid de werelden regeert, ook verder zal achterhalen.’
De Turksche oorlog en de eerste verdeeling van Polen eindigen dit deel. Dit laatste vooral is een treurig tafereel, waarbij wij niet nalaten kunnen den heldenmoed te bewonderen dier Poolsche Magnaten, die zich tot op het laatst tegen een besluit aankantten, waarbij een derde deel van het rijk werd opgeofferd. De vrede, met de Turken gesloten, is de laatste merkwaardige gebeurtenis, welke hier verhaald wordt.
Wij hebben een zeer onvolledig verslag gegeven van den inhoud van dit deel van schlosser's Geschiedenis, maar toch voldoende, om te doen zien, dat het werk niet in belangrijkheid vermindert. Het zevende deel, ons reeds ter hand gekomen, zal ons eerlang gelegenheid geven, om andermaal de aandacht onzer lezers op dit merkwaardige boek te vestigen.



{==606==} {>>pagina-aanduiding<<}

Geschiedenis der laatste vijfentwintig jaren. Door K.H. Hermes. Uit het Hoogduitsch. IIde Deel. Te Deventer, bij J. de Lange. 1844. In gr. 8vo. 377 bl. f 3 - :

Hetgeen wij bij de aankondiging van het eerste deel tot lof van dit welgeschreven geschiedkundig werk zeiden, moeten wij na de lezing van dit tweede, niet alleen herhalen, maar hier nog bijvoegen, dat het in belangrijkheid wint, naarmate het, in het verhaal der gebeurtenissen, met den tijd voortgaat. Het derde boek, waarmede dit deel begint, behandelt Engelands overwegenden invloed in alle werelddeelen, en de voorboden van het verval van het heilig verbond, in twee hoofdstukken, waarin de grootheid en magt van het Britsche rijk en de strijd der partijen in hetzelve op eene juiste en krachtige wijze geschilderd worden; terwijl tevens de voortgang van den Griekschen vrijheidsstrijd tot de beslissing der Europesche mogendheden er met een onpartijdigen blik in wordt voorgesteld. Het vierde boek bevat het tafereel van den stilstand in de staatkundige ontwikkeling van het Europesche vasteland en het begin harer herleving, in drie hoofdstukken, die door hunnen inhoud hoogst lezenswaardig zijn. De teruggang der staatkundige ontwikkeling in Duitschland wordt er met den vinger aangewezen, en de schadelijke gevolgen hiervan ten duidelijkste aangetoond; het misnoegen des volks tegen sommige regeringen, en de woelingen der overdreven bewegingspartij, vinden hierdoor in de omstandigheden des tijds en in het stelsel van terugwerking hunne natuurlijke verklaring; evenzeer was deze staatkundige reactie in Frankrijk, vooral tijdens de troonsverwisseling van lodewijk XVIII op karel X, de oorzaak van den krachtigen aanwas der democratische gevoelens, die den val van den oudsten tak der Bourbons onfeilbaar moesten voorbereiden. De dood van Keizer alexander, de militaire zamenzwering in Rusland tegen de troonopvolging van nicolaas, worden hier met al de noodige uitvoerigheid, die deze merkwaardige gebeurtenissen vorderen, uiteengezet, en
verder een levendig verhaal geleverd van den Russischen krijg tegen de Turken, waardoor het diep verval van het Ottomannische rijk ten duidelijkste zigtbaar werd, en Rusland, hoezeer tegen den zin van de overige Mogendheden der Europesche Pentarchie, het protectoraat over hetzelve verkreeg, dat langzamerhand,

{==607==} {>>pagina-aanduiding<<}
maar daardoor des te zekerder, tot een' geduchten aanwas van bezit en magt van het Russische Rijk in het Oosten moet aanleiding geven.
Het derde en laatste deel, hetgeen wij met verlangen te gemoet zien, zal wel niet het minst belangrijke van dit voortreffelijke geschiedwerk zijn.


Geschiedkundige Beschrijving der oudere en nieuwere thans bestaande Ridderorden, zoo in als buiten Europa, bevattende derzelver oorsprong, benaming, spreuken, ordelinten enz. Door G.L. de Richemont en J. Bisschoff. 19-50 Aflevering. Te Amsterdam, bij J. da Cunha en Comp. In 4to. Per Afl. f 1:40.

Met genoegen kondigen wij onzen Lezers de voltooijing van dit werk aan. De Schrijvers hebben geene pogingen onbeproefd gelaten om hetzelve, door vorm en inhoud, behagelijk en belangrijk te maken; hun arbeid verdient lof, en wij twijfelen niet, of velen zullen deze getuigenis met ons afleggen.
Wanneer wij eene inhoudsopgave wilden geven, zouden wij te uitvoerig worden; het zij dus genoeg te melden, dat men in het vervolg des werks niet alleen de Ridderorden van de meeste, nog niet opgegevene, Europesche Staten vindt aangeduid en naauwkeurig beschreven, maar ook die van Azië, Perzië, Afrika, Amerika, Brazilië enz.; terwijl een Bijvoegsel, Nalezingen op het geheele werk en een kort overzigt van al de thans (1840) bestaande Ridderorden, gerangschikt naar het jaar der stichting, met vermelding tevens der Rijken of Staten, waartoe zij behooren, derzelver benaming, spreuken, kleur van het ordelint, klassen en verdere bijzonderheden, het werk besluit.
Het was Rec. aangenaam te zien, dat de Schrijvers in genoemd Bijvoegsel, benevens andere, ook zijne aanteekeningen, op de vorige Afleveringen medegedeeld, hadden opgenomen. Ook nu kan hij, niettegenstaande de groote naauwkeurigheid der Schrijvers, eenige weinige aanmerkingen niet terughouden. De gulden Vliesorde, bl. 147. De geschiedenis dezer orde staat met de Nederlandsche Geschiedenis in een naauw verband. Hoe vele beroemde mannen immers, als daar zijn willem I, egmond, hoorne

{==608==} {>>pagina-aanduiding<<}
en anderen, werden niet, tijdens de regering der Spaansche Koningen, als Graven van Nederland, met deze orde begiftigd? Hoeveel ordensfeesten, met de daarbij gehoudene Riddertournooijen werden niet in Nederland, en voornamelijk te Brussel, den zetel der Spaansche Vorsten bij hun verblijf hier te lande, gehouden, en hoe veel gedenken legpenningen zijn er niet in Nederland op geslagen en beschreven? Zoo vinden wij in de Historie der Nederlandsche Vorsten door frans van mieris, I D. bl. 42, een Gedenk- en Legpenning op de instelling der Vliesorde in 1430, door filips, Hertog van Bourgondië; waar wij echter van slechts 24 Ridders, die met de orde beschonken werden, vinden melding gemaakt (*); bl. 236 van datzelfde Deel vijf Legpenningen op de inhuldiging van verschillende nieuwe Leden in 1491. IIde Deel, bl. 35 een Legpenning, bij gelegenheid dat Koning karel in October 1516 te Brussel, het achttiende kapittel der gulden Vlies-orde houdende, het getal Vliesridders tot op vijftig vermeerderde, (zie derzelver namen aldaar); en in de Beschrijving der Nederlandsche Historie-penningen door van loon, I D. bl. 12, vinden wij twee Legpenningen opgegeven, gemunt ter gelegenheid van het houden der 22ste zamenkomst of kapittel der orde onder Koning filips II, met eene opgave der toen negentien nieuw aangestelde Ridders. In de Beschrijvinghe der gantscher Nederlanden door ludovicus guicciardin (Arnhem 1617) bl. 102 en verv. vinden wij eene lijst van al de
Vliesridders, van de stichting af tot en met het jaar 1587. Het komt Rec. voor, dat dergelijke bijzonderheden hier niet moesten vergeten zijn.
Orde van maria theresia, bl. 150. De stichteres dezer orde heeft een jaarlijks inkomen van 150,000 guldens aan dezelve geschonken, en deze som wordt, bij wijze van jaarwedde, onder de Ridders verdeeld. Laatstgenoemden worden aan het hof met meer dan gewone eer ontvangen. De verzamelplaatsen, welke zij te Weenen hebben, zijn het kabinet in den Burg en de spiegelzaal te Schönbrunn. De Grootkruisdragers hebben altijd vrijen toegang in de geheime raadzaal; maar de Ridders genieten dit voorregt alleen op de ordensfeesten.

{==609==} {>>pagina-aanduiding<<}

Orde van Burgerlijke verdiensten van st. jacob of van het Zwaard, bl. 178. Bij schoonebeek (vroeger aangehaald bl. 132-153 des I Deels) vindt men een uitgebreid artikel over de Geschiedenis dezer orde, benevens de opvolging der Grootmeesters.
Orde van Avis, bl. 180. De Ridders in Portugal droegen vroeger nog geene kruisen op hunne mantels, zoo als de Ridders van het H. Land deden; dragende zij slechts een kleed van wit laken, benevens een vaandel, waarop een rood kruis stond. Lang hebben zij met zoodanig een gewaad gestreden en waren slechts door het dragen van een' krijgsgordel van andere krijgslieden onderscheiden, totdat zij eindelijk een lakenschen mantel, waarop aan de linkerzijde een groen met gouden draden geboord kruis stond, voor hunne dragt aannamen; zij vermogten ook een dergelijk gouden kruis om den hals te dragen: zelfs op zwarte kleederen en buiten hunne vergaderingen.
Verder willen wij hierbij niets meer voegen. Den Schrijveren zij dank voor de erkentelijkheid, die zij Recensent van dit werk, in hun voorberigt, brengen. Het was hem genoegen, den arbeid der Heeren richemont en bisschoff aan te kondigen, en die opmerkingen te maken, die hem om het belang der zake voorkwamen van gewigt te zijn. Veel zelfvoldoening smaken de Schrijvers van dit hun werk, dat zoowel voor de kennis van de instelling der Ridderschap en geestelijke Broederschappen, als waaruit de geestelijke en later de wereldlijke Ridder-orden ontstonden, als voor het tegenwoordig bestaan en doel derzelve, van hoog aanbelang is.
De afbeeldsels der versierselen van de verschillende orden zijn doorgaans zuiver en wel bewerkt en zeer goed en met zorg gekleurd.






Geschiedenis van Opvoeding en Onderwijs, met betrekking tot het Bijbellezen en Godsdienstig Onderrigt op de Scholen, in de Nederlanden, naar aanleiding van het Koninklijk Besluit van 2 Januarij 1842; door D. Buddingh. Iste en IIde Stuk, 1ste gedeelte, tot aan de Hervorming; 2de gedeelte, van de Hervorming tot in 1843. (Het laatste Stuk ook onder den titel van: Bijdragen, of Geschied- en

{==610==} {>>pagina-aanduiding<<}
Letterkundig Mengelwerk, betrekkelijk de Geschiedenis van Opvoeding en Onderwijs in de Nederlanden.) Te 's Gravenhage, bij J.M. van 't Haaff. In gr. 8vo. f 6-70.

Volgens de Voorrede van het eerste stuk dezes werks, moet het worden beschouwd als een vervolg op des Schrijvers vroeger uitgegevene Bijdragen tot de Geschiedenis der beschaving, of Archief voor Opvoeding en Onderwijs, in 1833 aangevangen en 4 jaren later onverwacht afgebroken. Deze voortzetting evenwel onderscheidt zich, zoo als dit reeds uit den titel blijkbaar is, dáárdoor van het Archief, dat de eerste de geschiedenis ten doel heeft van opvoeding en onderwijs, met betrekking tot eene bepaalde leerstof, terwijl het laatste die geschiedenis behandelde in haren ruimsten omvang, ja zelfs ten doel had, met de vaderlandsche ook de algemeene geschiedenis van opvoeding en onderwijs te verbinden. Wij kunnen niet ontkennen, dat, reeds bij de uitgave van het eerste stukje des Archiefs, de uitgebreidheid van het plan ons toescheen, de voltooijing te zullen verhinderen; en hoewel wij nu van den Schrijver vernemen, dat de staking destijds hare aanleiding had in huiselijke rampen, die hem troffen, zijn wij echter nog van meening, dat het werk, op dezelfde uitgebreide schaal voortgezet, op den duur geene genoegzame belangstelling zoude hebben gewekt. Aanleiding, om, bij het vervolgen zijner vroeger aangevangen taak, zich te bepalen tot opvoeding en onderwijs, met betrekking tot het bijbellezen en godsdienstig onderrigt op de scholen, vond de Schrijver in het bekende Koninklijk Besluit van 2 Januarij 1842. Bij de vaak uiteenloopende meeningen van anderen over dit Besluit, wilde hij de geschiedenis als leermeesteresse van alle wijsheid laten optreden, om ten deze het vonnis uit te spreken.
De eigenlijke geschiedenis van het onderwerp, dat de Schrijver zich ter behandeling voorstelde, is vervat in het eerste stuk. Deszelfs inhoud kan men gevoegelijk in twee hoofdafdeelingen splitsen. De eerste derzelve bevat (§ 1 tot 11), behalve eene korte inleiding, die op de Germanen, hunne godenleer en de verhouding van deze tot het Christendom een' vlugtigen blik werpt, de geschiedenis van het godsdienstig onderwijs van de zevende tot de zestiende eeuw, met andere woorden van de invoering van het Christendom in Nederland, tot op de tijden der Hervorming. De tweede

{==611==} {>>pagina-aanduiding<<}
hoofdafdeeling (§ 13 tot 24) vangt met de laatste helft der zestiende eeuw aan en loopt tot het meergemelde koninklijk Besluit van 1842. Aan het slot van elk der genoemde paragrafen vindt men eene, dikwerf zeer breedvoerige, opgaaf van de bronnen, welke den Schrijver te stade kwamen, of van zoodanige werken, door welke men, aangaande hetgeen door hem slechts is aangestipt, breeder kan worden ingelicht; terwijl § 12 en 25 bestemd zijn, om telkens een' terugblik op het afgehandelde tijdperk te leveren.
Grootelijks verdient de Schrijver lof wegens hetgeen hier met niet geringe vlijt en moeite is bijeengebragt. Bij een te onzent zoo weinig behandeld onderwerp, was het niet gemakkelijk, zoo vele bouwstoffen te verzamelen. Wij zouden echter in bedenking geven, of de Schrijver, bij de bearbeiding dier bouwstoffen, wel altijd genoegzaam het doel in het oog had, dat hij zich voorstelde te bereiken. Dat doel was, eene geschiedenis te geven van de opvoeding en het onderwijs in ons vaderland, met betrekking tot het bijbellezen en godsdienstig onderrigt op de scholen. Uitweidingen derhalve over zaken, die buiten dit onderwerp liggen, zoo als kerkelijke geschiedenis, volksbeschaving in 't algemeen, letterkunde en levensbeschrijving, kwamen alleen in zóó verre te pas, als zij, in oorzaak of gevolg, invloed hadden op het godsdienstig onderrigt of het bijbellezen op de scholen. Deze waren en bleven de eigenlijke onderwerpen der beschouwing, die steeds moesten uitkomen, en aan welke zich al het andere behoorde te onderschikken. Dit nu is, meenen wij, bij onzen Schrijver niet steeds het geval. In menige paragraaf komt het een en ander voor, dat tot de boven vermelde vakken behoort, zonder dat het blijkt, dat het in verband met de hoofdzaak stond of daarop regtstreekschen invloed heeft geoefend. Hiertoe rekenen wij b.v. 66 tot 68 de uitweiding over luther en diens brief aan zijn' zoon hansje, bl. 115 het bijgebragte over comenius en zijne werken, en bl. 142 en verv. de opgave van geschriften, door de Maatsch. T.N.v. 't A. uitgegeven, als over de Natuurlijke Opvoeding der kinderen, gedurende de twee eerste levensjaren, over de kenmerken, om de kinderen volgens hunnen aard of genie tot ambachten of handwerken op te leiden; over het Nationaal gezang,
enz. - Zoodanige min oordeelkundige schifting der stoffe had wel eens ten gevolge, dat het eigenlijke onderwerp, door de nevenzaken

{==612==} {>>pagina-aanduiding<<}
als verdrongen, als op den achtergrond geraakte of geheel uit het oog werd verloren; zoodat ons bij de lezing nu en dan de gegevens ontbraken, om ons eene klare voorstelling te maken van den toestand van het vroegere godsdienstig schoolonderwijs; en vragen als deze: hoe was dat onderwijs in de scholen ingerigt? wanneer en door wien werd het gegeven? werd de Bijbel in de school gelezen? zoo ja, door wie, wanneer en met welk doel en gevolg? vonden wij niet in ieder tijdperk even duidelijk beantwoord.
De gemaakte bedenking is nog in veel ruimer mate van toepassing op het tweede stuk dezer Geschiedenis, om deszelfs uitgebreidheid in twee gedeelten gesplitst, en zij wordt door den bijgevoegden titel in geenen deele weggenomen. Volgens des Schrijvers eigene uitdrukking (Voorr. van het tweede Ged. bl. V), wilde hij in het tweede Stuk opnemen ‘alle zoodanige bijdragen en bewijsstukken, die tot aanvulling en staving der eenvoudige geschiedkundige daadzaken en waarheden, in het eerste stuk opgenomen, belangrijk en onmisbaar voorkwamen.’ Die bijdragen en bewijsstukken zullen dus geacht moeten worden, in eenige betrekking te staan tot het godsdienstig onderrigt in de school: ondertusschen valt het niet moeijelijk, er zoodanige aan te wijzen, die met het godsdienstig schoolonderwijs, ja zelfs met alle schoolonderwijs niets gemeen hebben. Tot de eerste brengen wij hetgeen voorkomt over eene Rekenmethode van vroeger dagen, en de Herinneringskunst of Mnemotechnie (1ste Ged. bl. 90-94); over de beroemde Nederlanders der 11de tot de 17de eeuw, op buitenlandsche Hoogescholen gevormd (ald. bl. 140-148); en over eenige werkjes voor schoolgebruik van vroegere eeuwen, met name onder anderen Rekenboeken, Schrijfkunsten, Letter- en Spraakkunsten enz. (2de Ged. bl. 137-143); en tot de tweede de opstellen over - en talrijke uittreksels van - voortbrengselen onzer oude literatuur, b.v. over de Waalsche en Dietsche taal, letterlievende Riddergeslachten en Dietsche letterkunde (1ste Ged. bl. 1-41, 57-60, 96-103 en 113-118). Op zich zelven
beschouwd, hebben deze bijdragen voorzeker hare waarde, ja sommige derzelve laten zich met genoegen lezen; doch in verband met de Geschiedenis, waartoe zij behooren, zijn zij misplaatst, en geven zij aan het werk eene noodelooze uitgebreidheid.
Door het gezegde willen wij echter geenszins de waarde

{==613==} {>>pagina-aanduiding<<}
verkorten van het vele belangrijke, dat ons de Schrijver levert. Zijne Geschiedenis, die wij in handen wenschen van elk, die in het vaderlandsche opvoedings- en schoolwezen belang stelt, bevat veel wetenswaardigs en ter zake dienende. Van dien aard is (om slechts iets te noemen) het verslag der bemoeijingen van de Dordsche Synode, aangaande het onderwijs en de opvoeding der jeugd in de scholen en huisgezinnen (1ste St. bl. 96-102, 2de St. 2de Ged. bl. 42-46); en dat van een zeldzaam boekje, getiteld: Den Regel der Duytsche Schoolmeesters, door valckooogh (2de St. 2de Ged. bl. 104-120). Niet zonder belang zijn nog tegenwoordig de hier opgenomen Aanspraken van j.h. van der palm, Agent der Nationale Opvoeding, ter opening der bijeenkomst van Schoolopzieners enz. in 1801 en 1803 (2de St. 2de Ged. bl. 204-224). Het bevreemdt ons echter, dat de Schrijver (1ste St. bl. 163) zegt ‘vele vergeefsche moeiten in het werk te hebben gesteld, om die te bekomen.’ Zij hadden kunnen gevonden worden in de bekende Bijdragen tot het Schoolwezen, D.I. St. V, en D. III. St. X. Over het algemeen schijnt, bij de groote menigte van door den Schrijver geraadpleegde bronnen, het genoemde werk hem niet te hebben ten dienste gestaan; en dit is inderdaad te bejammeren. De Bijdragen toch, en vooral die van de eerste jaren, welker inhoud men niet moet beoordeelen naar de onbeduidendheid, waartoe dit tijdschrift later is afgedaald, bevatten gewigtige bouwstoffen voor de geschiedenis van het vaderlandsche schoolwezen. Wij durven deze bron den Heere buddingh, bij zijne verdere nasporingen, gerustelijk aanbevelen, en voegen er, te dezer gelegenheid, den wensch bij, dat iemand zich eens de moeite mogt getroosten, om den zakelijken inhoud van de thans bijna
vier en veertig deelen der Bijdragen zamen te vatten in een Algemeen Register op dat werk.
Een der voornaamste indrukken, welke de lezing der Geschiedenis van onzen Schrijver op ons achterliet, is de overtuiging, dat onderwijs en opvoeding bij onze voorvaderen, niet, zoo als men dit menigmaal beweerd heeft, eene verwaarloosde zaak was; maar dat die aangelegenheden steeds met ijver werden behartigd, zoowel door bijzondere personen, als door kerkelijke, gewestelijke en plaatselijke besturen. Getuigen daarvan zijn zoo vele wetten en reglementen, door den Schrijver met de meeste zorg verzameld; en uit

{==614==} {>>pagina-aanduiding<<}
dit oogpunt alleen heeft hij reeds door dezen zijnen arbeid zich eene nieuwe aanspraak verworven op de erkentenis van allen, die in den roem des vaderlands belang stellen.





Lessen van levenswijsheid, ten dienste van Jongelingen. Door A.G. Bruinses. Te Groningen, bij A.L. Scholtens. 1843. In kl. 8vo. 287 bl. f 1-40.


Geschenk aan jonge lieden van beiderlei kunne, bij hunne intrede in de wereld; tot voorkoming van verbodene zinnelijkheid. Naar het Hoogduitsch van S.W.F. Carl. Te Kampen, bij K. van Hulst. 1843. In kl. 8vo. 118 bl. f : - 90.

Deze elk in zijne soort zeer nuttige werkjes verdienen ten volle in de bedoelde handen te komen. Het eerstgenoemde moge niets nieuws bevatten; dat ligt in den aard der zaak, doch de lessen van zedelijke levenswijsheid, de vermaningen tot eenen deugdzamen levenswandel en het aan den dag leggen van eenen Christelijken zin onder verschillende levensomstandigheden, kunnen nooit te veel worden herhaald; terwijl dezelfde waarheden somtijds met nieuwe belangstelling worden ontvangen, wanneer ze op eene andere wijze worden aangeboden. Het meeste, wat de jongeling in het oog te houden en te vermijden heeft, kan hij hier bijeen vinden. Alleen hadden wij wel gewenscht, opzettelijke raadgevingen aan te treffen nopens de eerste ontluikingen der liefde. Wij bedoelen niet de verbodene zinnelijkheid, waarover No. 2 handelt, maar die jeugdige fantasiën, die somtijds lang sluimerende, maar ook zich somtijds vroeg ontwikkelende verliefdheid der jeugd, die misschien te spottend den naam van kalverliefde heeft verkregen, maar omtrent welke waarlijk wel wijze raadgevingen noodig zijn. Die jeugdige verliefdheden zijn veelal zeer voorbijgaande, maar ook dan nog verdienen ze de aandacht van ieder, die den jongeling leidt - opvoeden is voor dien leeftijd het woord niet meer, - want zij voeden eene levendige verbeelding, trekken dikwijls van arbeid af, en leiden niet zelden tot verbloemingen van daden en tot omwegen, die eene hebbelijkheid voor het geheele leven kunnen worden. En toch moet men eene jeugdige liefde weder niet al te ligt tellen. De opmerking heeft ze ons doen waarderen als een

{==615==} {>>pagina-aanduiding<<}
wapen tegen de onkuischheid. Dat schijnt wonderspreukig, en toch is het zoo, want die liefdebetrekkingen zijn doorgaans hoogst onschuldig, en bedoelen zelden of nooit het zinnelijke genot. Het zijn doorgaans idealen; maar deze verstandig te leiden en er gepaste wenken omtrent te geven, is altijd nuttig, en dat niet het minst in eenen tijd, waarin Romans, sommige uitspanningen en vermakelijkheden, en wat niet al? doen wassen, gelijk kamphuizen zegt, hetgeen men niet behoeft te zeggen. Het bedoelde onderwerp wordt in dergelijke schriften meestal of niet, of te oppervlakkig, of als kinderspel behandeld. Doch wie herinnert zich uit zijne jeugd geenen tijd, toen zijn allereerste bloesemknop der liefde, kinderlijk misschien nog, maar toch rein en zuiver en door geene zinnelijke begeerten bezoedeld, de gansche ziel vervulde, maar door ouderen van jaren, na eene toevallige ontdekking, meêdoogenloos werd bespot? Nog eens, het onderwerp is belangrijker, dan velen denken, en Ref. wenschte er wel eens een wijs, regt wijs boekje over.
No. 2 behandelt de teedere zaak met kieschheid, doch zoo openhartig, als dat voegzaam is. Die van oordeel zijn, dat men de jeugd met een kwaad moet bekend maken, waarmede zij anders misschien nog onbekend zou gebleven zijn - en van dat oordeel is ook Ref., mits men het niet te vroeg doe - zullen dit een nuttig boekje voor jonge lieden vinden, waarom wij het gaarne aanprijzen.





De Mensch bij zijne intrede in de wereld, of geloof en godsvrucht in beoefening gebragt, in een achttal oorspronkelijke Verhalen, door T. van Spall. Te Schoonhoven, bij S.E. van Nooten. 1841. In gr. 8vo. 240 bl. f 2-40.

De Schrijver gaf deze verhalen in het licht in de overtuiging, dat ware levenswijsheid en zuivere godsvrucht de dierbaarste schatten zijn, die niet genoeg kunnen aanbevolen worden onder wetenschappelijke oefeningen en uitspanningen; dat de behoefte daaraan groot blijft en het onderrigt daarin noodzakelijk; en dat alzoo deze arbeid, waarin hij, zich onthoudende van het overdrevene en onnatuurlijke, het nuttige met het aangename heeft getracht te paren, iets tot bereiking van dat schoone doel zou kunnen bijdragen.
In het eerste verhaal vindt men de geschiedenis eener

{==616==} {>>pagina-aanduiding<<}
behoeftige predikantsdochter, die door een gelukkig lot en huwelijk beloond wordt voor hare standvastige afwijzing van eenen rijken wellusteling, aan wiens lagen zij door de nalatigheid en den eigenbaat van eenen oom, die tevens haar voogd was, blootgesteld was geweest. - Het tweede schetst de teleurstellingen van eenen jongeling, die niet gerekend had op de treken in de wereld du plus haut ton, en ten gevolge zijner eenvoudige opregtheid de gunst eens magtigen ministers en de betrekking tot eene beminde schoone eerst verloor, maar daarna, door behulp van zijnen meer ervaren vader, beide herwon. - Niet geheel vrij van eenige ‘overdrevenheid’ is het derde, de kracht der vriendschap getiteld. Althans jongelingen, van welke de een, ten gevalle van den ander, van de hand eener beminde en weder beminnende afstand doet, zullen er niet vele te vinden zijn; ook hier is een gelukkig huwelijk het einde. - In de theevisite loopt het gesprek over de verwoestingen, die wanorde en nalatigheid in het maatschappelijk en huiselijk leven aanrigt. - Den heere Wijning ontging eene gehoopte erfenis, tot groot verdriet van zijne echtgenoot en kinderen. Bij de uitkomst bleek echter, dat de laatsten er oneindig beter aan toe waren, nu de erfoom op zijn' ouden dag gehuwd was. Het zeggen des verstandigen huisvaders, dat men nooit weet, waar iets goed voor is, vond dus ook hier bevestiging. - Het zesde verhaal, de twee vriendinnen, bestaat in eene briefwisseling tusschen dezelve, over de eigenlijke waarde van uitwendige levensgenoegens in vergelijking van eene gemoedsgesteldheid, die deze kan ontberen en haar hoogste genot vindt in het vervullen van huiselijke en Christelijke pligten. Voor jonge meisjes à la mode staat hier menige, in haar oog harde, maar nuttige en noodige les. - De vijandschap tusschen twee
familiën, ontstaan over vermeende beleedigingen, gevoed door verkeerde opvattingen, vruchteloos te verzoenen beproefd door eenen verstandigen Godsdienstleeraar, eindigde, bij treffende ziekte van het hoofd der eene, met eene bevrediging, die, zoo als het behoort, met een gelukkig huwelijk eindigde. Ref., van nabij bekend met eene plaats, waar het niets beter is, en waar zich de oneenigheid over verscheidene, wederzijds verwante huisgezinnen uitstrekt, vond hier veel waars. - Het laatste is een gesprek over den invloed van den rijkdom op 's menschen waar geluk. Dit is welligt in zoover overdreven, als het toch toegestaan en in

{==617==} {>>pagina-aanduiding<<}
helderder licht gesteld had moeten worden, dat tijdelijk vermogen van vele levenszorgen voor zich en zijn kroost ontheft; daardoor den geest meer ruimte laat voor hoogere, ook zedelijke en godsdienstige gedachten en genietingen; tot de beoefening van meer dan ééne Christelijke deugd in staat stelt, en alzoo het genot des levens, ook in hooger, Christelijken zin veredelt en verheft. Waar is het, dat tevredenheid onafhankelijk is van rijkdom; maar het pas gezegde moet niet voorbijgezien worden.
Niet alle feilen in dit, overigens net uitgevoerde boekje, zijn aan den zetter of verbeteraar toe te schrijven. ‘Die even zoo min smaak voor de groote wereld hebben, dan mijn vader,’ bladz. 49, is geheel verkeerd. Min is eene verkorting van minder en komt dus in dezen zin even zoo weinig te pas, als het woord dan, hetwelk alleen na den vergelijkenden trap gebruikelijk is. ‘Eene neiging te vergeten, die u ongelukkig en onze harten van elkanderen gescheiden hebben,’ bladz. 90. Tusschen de twee cursijve woorden ontbreekt: gemaakt. ‘Eene zware ziekte, waaraan hij zonder weinig of geen bewustheid leed,’ bladz. 94. Zonder weinig is: met veel; zonder geen bewustzijn, is met bewustheid. Beide is echter tegen de bedoeling van den Schrijver, die: met, had moeten schrijven. ‘Goede geëikte adelbrieven,’ bladz. 238, hetgeen goede adelbrieven zouden zijn met eikenboomen voorzien, laten wij als drukfout gelden; maar het andere zijn schrijvers-onachtzaamheden, die leelijk staan.
Tot schoolprijs voor de hoogste klassen in scholen voor den beschaafden stand houde men dit werkje aanbevolen.





De Bode voor het Godsrijk in Oostvriesland. Uitgegeven door A.P. Geelvink, Predikant te Nuttermoor, en Ch.J. Trip, Predikant te Leer. Jaargang 1844. Iste Stuk. Te Emden, bij H. Woortman. In gr. 8vo. 30 bl. Per jaargang f 1 - :

Zelden ontvangen wij uit Oostvriesland eenig lettergeschenk. Des te vriendelijker begroeten wij dezen Bode, vooral ook omdat hij de belangen van het Godsrijk wenscht te bevorderen onder eenvoudigen. Viermaal 's jaars zal hij uitgaan, om allerwegen in zijn vaderland te verspreiden, wat zijne zenders hem ter verspreiding medegeven. Het zou kunnen

{==618==} {>>pagina-aanduiding<<}
zijn, dat daarvan ook het een en ander aan onze landgenooten in handen kwam. Wij willen daarom naauwkeurig toezien op hetgeen de Oostvriesche Bode thans voor de eerste maal in zijne mars heeft. Hij spreekt eerst een kort en goed woord over het oogmerk zijner komst, waaruit wij hem, als bij voorraad, van eene gunstige zijde leeren kennen, als een regt Christelijk en ernstig-gemoedelijk man. De overige inhoud van dit eerste Stuk versterkt meerendeels den goeden dunk, dien wij van hem opgevat hebben. Meer dan de helft der bladzijden is toegewijd aan een lezenswaardig levensberigt van den Hoog Eerw. hitjer, in leven Predikant te Emden. Het is in een' regt goeden geest geschreven en boezemt ons voor den overledenen vromen man hooge achting, hartelijke belangstelling en liefde in. Wij lazen het tot onze stichting. Voorts vinden wij hier eenige kleinere opstellen, waarvan enkele op den Zendelingsarbeid onder de Heidenen betrekking hebben. De toon is doorgaans populair, soms populair genoeg; de stijl en taal voor Oostvriesland bij uitstek zuiver, en de strekking regt nuttig en Christelijk. Hier en daar meenen wij eenige accommodatie naar heerschende volksbegrippen, of anders eenige neiging tot mystieke voorstellingen en spreekwijzen te ontdekken, waartegen, in onze dagen vooral, moet gewaarschuwd worden. De gedichten eindelijk, die hier, ten getale van drie, voorkomen, hadden wij liefst teruggehouden gezien om derzelver geringe dichterlijke waarde, met uitzondering misschien van het laatste, zijnde een kruislied uit paul gerhard's Geistliche Lieder door voget, Predikant te Oostwold.
Wij wenschen dezen Bode op zijne eerste reize voorspoed toe, en, vindt hij, zoo als hij verdient, op meer dan ééne plaats eene goede ontvangst, dan voorzie hij zich om de drie maanden telkens van zulke waar, als voor zijn oogmerk meest dienstig en aan de uitbreiding van het Godsrijk onder zijne landgenooten meest bevorderlijk zijn kan. Met dien wensch drukken wij hem, onder inwachting van den zegen Gods, welmeenend de hand.


Duivelsbezweringen, Geestenverbanningen, Wijdingen en Tooverijen der Kapucijners. Uit het Hoogduitsch van F.J. Amman, gewezen Kapucijner. Te Doesborgh, bij Kets en Lambrechts. 1843. In gr. 8vo. 59 bl. f : - 60.


{==619==} {>>pagina-aanduiding<<}

Pater amman heeft zich door eene vroegere, ook in onze taal overgebragte brochure: Opent de oogen, gij kloosterverdedigers! eenigermate berucht gemaakt, in zoo ver namelijk als die chronique scandaleuse wel niet wederlegd, maar zelfs door Protestantsche beoordeelaars geacht is ongeschikt te zijn tot lektuur voor een kiesch publiek. Te bejammeren is het echter, dat door de pogingen, om het bijgeloof te bewimpelen en te verschoonen, de naakte, al is het dan ook walgelijke, voorstelling der waarheid, ofschoon in andere opzigten onvoegzaam, geregtvaardigd wordt, wanneer zij het eenige middel is om die waarheid te doen erkennen. Het thans aangekondigde werkje echter is geheel vrij van het bedoelde gebrek. Hetzelve bevat niets, hetwelk indecent is. Hier worden gevonden de in Zwitserland bij de Roomschgezinden gebruikelijke formulieren tot de zegening van zout en water; tot de benedictie tegen muizen, sprinkhanen, wormen, slangen, kevers en andere schadelijke dieren; der bezwering van personen, die van den Booze bezeten zijn, welke aan natuurlijke of onnatuurlijke (?) krankheden lijden, of van onreine geesten of van heksen en spoken geplaagd worden; der zegening van een huis; der benedictiepenningen (eene soort van miraculeuze medailles); bezwering tegen den Duivel; zegening van kaarten, die aan den hals gehangen worden, om daardoor het malefit te verdrijven; zegening van kruid, van looden en ijzeren kogels en krijgswapenen, van het onweder, van den donder, bliksem en hagel; zegening tegen het malefit van echtelieden, dat is tegen hindernissen, welke de Duivel bij het huwelijk in den weg werpt; bezwering van des Boozen invloed onder het vee op de stallen; zegening der melk, boter en kaas, die onder des Boozen invloed staan; uitdrijving des Duivels uit bijzondere personen; wonderschrift tegen de pest, kruiden
en andere ingrediënten, om zich te beveiligen tegen den boozen invloed en nadeelige belaging van duivelsche zaken, zoo wel om dit middel bij zich te dragen, als om te drinken en het vee onder het zout te geven. Wij willen hier zelven niet oordeelen, maar het oordeel aanhalen van eenen hooggeplaatsten geestelijke der Roomsche kerk over soortgelijke in Duitschland gebruikelijke zegenings- en bezweringsformulieren. ‘Het bijgeloof dat in dit Rituaal heerscht, is zonder grenzen. De haren

{==620==} {>>pagina-aanduiding<<}
rijzen te berge, als men bedenkt, dat Katholijke Geestelijken dit alles verrigten kunnen, zonder te gevoelen, dat zij het gezond verstand en het Christendom honen en hun geweten verkrachten. Water, zout en allerlei levenlooze dingen, worden als verblijfplaatsen des Duivels bezworen. Menschen worden van den Duivel bezeten, en de Geestelijke bevrijdt hen er van. De Duivel veroorzaakt donder, bliksem en orkanen, en de Geestelijke bezweert hem. Van het begin tot het einde ligt in het Rituaal de vrees voor den Duivel ten grondslag. O rede, wat wordt gij met voeten getreden! O Christendom, wat zijt gij onder de handen der Priesters geworden! - Welk contrast met de verlichting, die welmeenende Vorsten bedoelen!’


De Broeders en de Monnik. Een Tafereel der Siciliaansche zeden, uit het laatste gedeelte der 18de Eeuw. Naar het Hoogduitsch van M. Norden. II Deelen. Te Amsterdam, bij J.M.E. Meijer. 1843. In gr. 8vo. IV en 553 bl. f 5-40.

Ondanks de verzekering der oorspronkelijke Schrijfster, meenen wij het er voor te mogen houden, dat gebeurtenissen, gelijk hier verhaald worden, ook in een rijk, waar bijgeloof, regeringloosheid en willekeur zoo algemeen zijn, als toen op Sicilië, wel degelijk tot de buitengewone voorvallen behooren, en wel zoodanig, dat zij de grenzen der waarschijnlijkheid te verre overschrijden. De roman heeft dan ook op Rec. geenen aangenamen indruk gemaakt, en schoon hij niet behoort tot dezulke, die om verkeerde strekking, als anderzins, afkeuring verdienen, had hij toch gerust onvertaald kunnen blijven. Wie van avonturen en vreemde lotgevallen houdt, die zal hier voldoening vinden; maar als kunstwerk staat dit verhaal, onzes inziens, niet hoog. Het drijve met den stroom van alledaagsche romans mede!






{==621==} {>>pagina-aanduiding<<}

Boekbeschouwing.

Naauwkeurig en onpartijdig onderzoek naar het personeel bestaan des Heiligen Geestes. Door D. Doedes, Predikant te Ingen. Te Utrecht, bij L.E. Bosch. 1844. In gr. 8vo. 136 bl. f 1-40.

De Eerw. doedes geeft hier aan een grooter publiek twee voorlezingen in handen, door hem in zoogenaamde ringsvergaderingen gedaan over het dogmatisch geschilpunt, op den titel van dit geschrift vermeld. Schoon de geleerde van der willigen desaangaande in zijne bekroonde verhandeling over het wezen des Christendoms het non liquet heeft uitgesproken, meende de Heer doedes teregt, daarom het onderzoek nog niet voor gesloten te mogen verklaren. Hij heeft zich bepaald bij hetgeen het N.V. leert, en nadat hij in de eerste voorlezing de bewijzen zoo voor als tegen de persoonlijkheid des H. Geestes aan de algemeen erkende regels van bijbelsche uitlegkunde heeft getoetst, wederlegt hij in de andere onderscheidene bedenkingen, die, voornamelijk in de laatste jaren, zelfs door weldenkende godgeleerden, tegen het gewone gevoelen zijn in het midden gebragt.
In de eerste tracht hij aan te toonen, dat de wijze, waarop de Heer en zijne Apostelen van den H. Geest spreken, onmogelijk als eene persoonsverbeelding kan worden opgevat, en dat men op onderscheidene bewijsplaatsen bij dit woord noch aan eene Goddelijke kracht, noch aan God zelven te denken heeft. Verder, dat er zoowel bij jezus als bij de Apostelen op eene wijze over den Goddelijken geest wordt gesproken, die voor deszelfs persoonlijk bestaan schijnt te pleiten, en dat integendeel in het N.V. niets aangaande den H. Geest wordt geleerd, dat ons verpligt, zijn persoonlijk bestaan in twijfel te trekken. In de andere voorlezing worden ontwikkeld en wederlegd de bedenkin-
{==622==} {>>pagina-aanduiding<<}
gen van hen, die beweren, dat de persoonlijke voorstelling des H. Geestes in het N.V. moet worden afgeleid of uit eene menschvormige wijze van denken en spreken, of uit schikking van jezus naar de tijdelijke behoeften zijner Apostelen, en van deze naar menschelijke zwakheid. Alsmede de tegenwerping, dat de leer van de persoonlijkheid des H. Geestes nergens in het Evangelie als onmisbaar tot zaligheid wordt voorgesteld; dat daar weinige stellige pligten aangaande den H. Geest worden voorgeschreven, gelijk dit jegens den Vader en den Zoon het geval is; dat het onverschillig is, of men den H. Geest voor een afzonderlijk persoon erkenne, dan wel voor God zelven of voor eene Goddelijke kracht; en eindelijk, dat men, het gevoelen des Schrijvers aangaande de persoonlijkheid des H. Geestes aannemende, weder terugkomt tot de zoogenaamde triniteitsleer, die zich toch evenmin met de uitspraken des Evangelies, als met die eener Christelijke wijsbegeerte vereenigen laat.
Men ziet, dat hier in een kort bestek een groote rijkdom van zaken ter lezing en bepeinzing wordt aangeboden. Daar iedere bladzijde van een dergelijk geschrift gelegenheid zou geven tot uitvoerige redewisseling, zou het ons bestek verre te buiten gaan, indien wij hier in bijzonderheden wilden treden. Zoo kunnen wij dan slechts in het algemeen opgeven, om wat reden het ons voorkomt, dat door het hier geleverde de zaak nog geenszins is ten einde gebragt. Wat het uitlegkundige onderzoek aangaat, komt het ons vreemd voor, dat de Schrijver niet aangevangen is met te vragen naar den oorsprong en de ontwikkeling van het begrip des H. Geestes in het O.V. Stemmen wij het ook al onvoorwaardelijk toe, dat dit laatste geene kenbron der Christelijke waarheid zijn kan, voor de historische verklaring des N.V. ook in dit opzigt is het volstrekt noodig, te weten, welke begrippen er aangaande den H. Geest ten tijde van jezus en de Apostelen heerschten, en dit laatste kan niet geschieden, zonder een oog op het O.V. te slaan. Van die zijde (wij bedoelen hier natuurlijk alleen de methode, niet het resultaat) is ons zeer loffelijk voor-
{==623==} {>>pagina-aanduiding<<}
gekomen het onderzoek aangaande het begrip van den H. Geest, in de beide onlangs bekroonde verhandelingen van het Haagsch Genootschap ingesteld. Langs dezen weg voortgaande, had de Heer doedes zich pas op het ware standpunt geplaatst, om over de gevoelens aangaande den H. Geest, die van het zijne afweken, grondig te oordeelen. - Nog heeft het ons bevreemd, dat hij nergens bijna de leerbegrippen der verschillende Apostelen van elkander en van de leer van jezus zelven naauwkeurig onderscheidt, gelijk dit in onzen tijd algemeen en met zulk een goed gevolg wordt gedaan. - Voorts hadden wij van het woord persoon, bestaanlijkheid, ikheid, of welke uitdrukking den Eerw. Schrijver meest aannemelijk voorkomt, gaarne eene
meer afgemetene, wijsgeerige bepaling ontvangen, die hier van zooveel belang is te achten. En bovenal kwam het ons noodzakelijk voor, dat de Schrijver het door hem gewonnen resultaat voor de regtbank der Christelijke rede had geregtvaardigd, en alzoo ons niet slechts eene bijdrage tot Bijbelsche Theologie, die in ons oog eene historische wetenschap is, maar tot Christelijkwijsgeerige Dogmatiek had geleverd.
Met hetgeen in de laatste dertig jaren, bepaaldelijk in Duitschland, aangaande dit leerstuk is voorgedragen, schijnt de Schrijver genoegzaam onbekend. Ware hij in de speculative rigting, die de vraag vooral sedert schleiermacher genomen heeft, dieper ingedrongen, hij zou zich welligt op een geheel ander standpunt hebben geplaatst. Nu handhaaft hij de persoonlijkheid des H. Geestes nog geheel op dezelfde wijze, gedeeltelijk ook tegen dezelfde vijanden, als lotze ten jare 1804. Maar het terrein van den strijd en de behandeling der wapenen is sedert veertig jaren geheel anders geworden. Het onderscheid tusschen wezenstriniteit en openbaringstriniteit, dat de groote spil werd, waarom men zich nu beweegt, treedt hier geheel niet te voorschijn, en evenmin beider onderlinge betrekking, zoo schoon door lücke in zijn Sendschreiben aan nitzsch ter sprake gebragt. - In de

{==624==} {>>pagina-aanduiding<<}
Exegese behoort de Schrijver nog grootendeels tot de rigting, die in ons vaderland door van der palm, en van heyningen, in Duitschland door pott, kuinoel en anderen vertegenwoordigd wordt, schoon hier en daar een loffelijk streven naar strenge grammaticale juistheid, door de Winersche school bevorderd, niet te ontkennen is. Zonder te groote uitvoerigheid kunnen wij hier geene afzonderlijke opvattingen ten toets brengen.
Het zij overigens verre van ons, aan het onderzoek van den Eerw. doedes alle waarde te willen ontzeggen. Wij roemen de onpartijdige waarheidsliefde, die hier doorstraalt, de gematigdheid in het beoordeelen van andersdenkenden, het streven naar een' dieper indringen niet slechts in de letter, maar vooral in den geest van het Evangelie. Vele wenken hebben wij hier aangetroffen, die nadere behartiging verdienen. Langs den weg, dien de Eerw. Schrijver hier heeft ingeslagen, moet men voorzeker beginnen, zal men tot eene heldere voorstelling ook van deze geloofswaarheid opklimmen. Hij zelf ga voort op dat pad, en smake de zelfvoldoening, door het hier geleverde anderen tot dieper onderzoek te hebben opgewekt. Het verblijdt ons, in hem eenen verlichten en tevens bezadigden schriftonderzoeker te hebben leeren kennen.





De opstanding van onzen Heer Jezus Christus, in hare zekerheid en belangrijkheid voorgesteld door J.J. Doedes, Theol. Doct. en Predikant te Hall. Te Utrecht, bij Kemink en Zoon. 1844. In gr. 8vo. 163 bl. f 1-20.

Het heeft den Heer doedes goed gedacht, het onderwerp zijner Akademische verhandeling in dit geschrift nogmaals ter sprake te brengen. Wat hij, vóór ongeveer drie jaren, ter dienste der geleerde wereld over de opstanding van onzen Heer geleverd heeft, vinden wij hier, omgewerkt en naar de behoeften van ongeletterden ingerigt,

{==625==} {>>pagina-aanduiding<<}
terug. (*) Wij meenen, dat hij daarmede een goed werk verrigt heeft. Na geëindigde lezing is het ons eene aangename taak, om van zijnen arbeid eenig beknopt verslag te geven.
Genoemde Akademische verhandeling was voor verreweg het grootste gedeelte aan de uiteenzetting toegewijd van de zekerheid van 's Heeren verrijzenis, terwijl hare hooge belangrijkheid in een betrekkelijk kleiner bestek werd afgehandeld. Te regt heeft de Schrijver begrepen, nu hij voor een' uitgebreider' kring van lezers de pen opvatte, deze verhouding te moeten omkeeren. Dien ten gevolge wordt de zekerheid der daadzaak zoo beknopt mogelijk in het licht gesteld (bl. 3-49). Eerst worden daartoe de verhalen der vier Evangelisten afzonderlijk beschouwd en onderling in overeenstemming gebragt. Daarna wordt de geloofwaardigheid der opstanding aangewezen. Zoowel de waarheidlievende eenvoudigheid der jongeren en hunne droefheid na 's Heeren dood, als het gedrag van den Joodschen Raad, de wacht bij het graf en de ledige grafspelonk zelve sluiten de mogelijkheid van eenig bedrog uit. En de verschijningen van den opgewekten Heer mogen als een stellig bewijs voor de waarheid zijner verrijzenis worden aangemerkt. Dit een en ander, kortelijk uiteengezet, is genoegzaam tot overtuiging van wie voor overtuiging vatbaar is. Niemand, vertrouwen wij, die dit gedeelte naauwkeurig nagaat, zal het onbevredigd ter zijde leggen. Desniettemin hadden wij wel gewenscht, dat de Schrijver, naar zijn oorspronkelijk plan, enkele punten in losse aanteekeningen meer opzettelijk behandeld en bevestigd had. Wij eerbiedigen de reden, waarom hij later van dat voornemen is afgeweken; maar, onzes inziens, zou daardoor aan de behoeften van sommigen, voor wie hij schreef, zijn te gemoet gekomen. - Het tweede deel wijst de belangrijkheid van 's Heeren opstanding aan, en dient tevens tot bevestiging van hare zekerheid. Die heilvolle gebeur-
{==626==} {>>pagina-aanduiding<<}
tenis wordt eerst in betrekking geplaatst tot zijne vroegere lotgevallen, zijne getuigenis aangaande zich zelven
en zijne wondervolle daden. Zij wordt daarna in verband gebragt met de veranderde gemoedsgesteldheid der Apostelen en met hunne lotgevallen na zijne hemelvaart. Voorts wordt er aangewezen, dat zonder haar noch de stichting der Christelijke kerk onder de Joden, noch hare uitbreiding onder de Heidenen verklaarbaar is; en eindelijk, dat zij voor onze regtvaardiging, onze zedelijke vernieuwing en onze toekomstige zaligheid volstrekt onmisbaar heeten mag. Het betoog, op deze wijze gevoerd, is streng logisch. Het verheft de daadzaak van 's Heeren verrijzenis boven allen redelijken twijfel. Het doet ons gevoelen, hoe oneindig groot belang wij er bij hebben, dat de Heer is opgestaan. Het stemt ons tot ootmoedigen dank aan den Vader, die zijnen Zoon, nadat Hij gestorven was, uit de dooden heeft wedergebragt. En alzoo blijft voor een iegelijk, die in staat is, den gang der redenering te volgen, de stichting niet achterwege. Tot bevordering daarvan had echter de redenering zelve, zoo wij meenen, meer populair en praktisch kunnen zijn. Wij vreezen, dat de inhoud, hoe weinig geleerdheid hier ook vertoond worde, in sommige opzigten te afgetrokken, te diepzinnig zijn zal voor menschen van den gewonen stempel. Er wordt te uitsluitend tot het verstand gesproken. Verbeelding en gevoel hebben ook hunne regten. Al is de stijl levendig en bloemrijk, de voorstelling zelve is misschien niet onderhoudend genoeg, om aan allen te behagen. Desniettemin verblijden wij ons hartelijk over de uitgave van dit geschrift, hetwelk in onze letterkunde eene eervolle plaats beslaat, en danken den Heer doedes voor den arbeid, daaraan besteed. Zijn wij wèl onderrigt, dan heeft hij, in de dagen, die zijne plaatsing te Hall zijn voorafgegaan, daarmede zich verpoosd van strengere letteroefeningen. Daarin moge hij velen ten voorbeelde zijn! En terwijl wij vertrouwen, dat hij niet zal ophouden, om, gelijk hij
begonnen is, voor de wetenschap schatten op te leggen, koesteren wij tevens den wensch, dat hij nog meermalen in de gelegenheid

{==627==} {>>pagina-aanduiding<<}
moge worden gesteld, om onze Nederduitsche letterkunde met geschriften, zoo als dit er een is, te verrijken.





Hoe Simon Bar-Jona, aan de hand van Jezus, Petrus geworden is. Door O.G. Heldring, Predikant te Hemmen. In drie Afdeelingen. Te Leiden, bij S. en J. Luchtmans. 1843. In gr. 8vo. f 5-20.

Een zonderlinge titel, die eene jammerlijke gemaaktheid en gezochtheid verraadt, en den lezer al aanstonds slechte gedachten inboezemt van den goeden smaak van Ds. heldring. Waarom niet met eenvoudige woorden, die eenen zin hebben, uitgedrukt, wat het onderwerp van dit boek zal uitmaken? Moet die titel dienen, om lezers uit te lokken? Dan vreezen wij, dat het doel slecht zal worden bereikt, en dat de meesten zich door dat gezochte en gekunstelde eerder afgeschrikt zullen hebben gevoeld.
Toen Rec. den titel las en den omvang van het werk daarbij opmerkte, was het hem vrij raadselachtig, hoe het mogelijk ware, om de boekdeeltjes met de behandeling van het onderwerp te vullen. Ongetwijfeld is petrus een der belangrijkste personen uit den edelen vriendenkring, welke onzen Heiland omringde bij zijne omwandelingen door het Joodsche land. Waarheid is het ook, dat misschien geen der Apostelen zoo dikwijls sprekende en handelende wordt ingevoerd; maar toch zijn deze gelegenheden spoedig opgeteld, en kunnen onmogelijk de stoffe opleveren tot zulk een uitvoerig geschrijf, als wij hier van Ds. heldring ontvangen. Eene nadere beschouwing van de boekdeeltjes helderde het raadsel spoedig op. Hoort slechts, lezers, wat de Schrijver in zijne voorrede zegt: ‘De geschiedenis dus, alhier door mij voorgesteld, is, ofschoon zij zich ten doel gesteld heeft petrus te teekenen in zijne wedergeboorte, tevens eene harmonie der Evangeliën met eene geographische beschouwing van het Heilige Land ten tijde des Zaligmakers geworden. Dit laatste was zoowel noodig tot de harmonie als tot de levendige

{==628==} {>>pagina-aanduiding<<}
voorstelling van het gebeurde.’ Zoo iets zou men zeker bij den titel niet verwachten, en in plaats van ons over de uitvoerigheid van het boek te verwonderen, zou men nu schier van kortheid en beknoptheid gaan spreken. Maar behoort dat alles hier? Is het noodig of zelfs nuttig, om het eigenlijke onderwerp toe te lichten en op te helderen? Voorzeker zal geen verstandig mensch daarop een toestemmend antwoord geven. Het tegendeel is veeleer gemakkelijk aan te toonen. De geschiedenis van de opleiding van petrus door den Heiland is nu zoozeer vermengd met geheel ongelijksoortige zaken, de aandacht wordt zoo lang en zoo geheel, zoo noodeloos en doelloos van den hoofdpersoon afgetrokken, dat het onbegrijpelijk is, hoe de ongepastheid van zulk eene handelwijze den Heer heldring niet in de oogen is gesprongen. De vraag is hier niet, of er bijv. in die beschrijvingen van Palestina geene goede zaken worden gevonden; dat zal niemand ontkennen; de Heer heldring heeft hier goede bronnen geraadpleegd, en wat hij uit deze mededeelt, daarop valt niet aan te merken. Maar het is hier misplaatst; het behoort volstrekt niet tot het onderwerp en verdient als zoodanig de stelligste afkeuring. De zucht, om boeken te maken en ze groot en dik te maken, is eene ellendige zucht, en alles, wat overtollig en niet op zijne plaats in een boek is, al is het op zich zelf nog zoo goed en zoo fraai, deugt niet, en vermindert de waarde van het geheel.
Het ergste van het geval is, dat die overtollige dingen de beste stukken uit het boek zijn. Het is de bekeering en wedergeboorte van petrus, gelijk de Schrijver zich uitdrukt, welke hij zich ter behandeling heeft gekozen; maar zijne beschouwing der zaak is zoo willekeurig en vreemd, dat wij meermalen het boek vol ergernis wegwierpen. Wij willen eenvoudig een paar proeven mededeelen van de wijze der voorstelling, en vragen daarbij, of het waar is, wat de Heer heldring in zijn voorberigt zegt, dat hij slechts gegeven heeft, wat hij in de Evangeliegeschiedenissen vond. Daar, waar over de wonder-
{==629==} {>>pagina-aanduiding<<}
bare vischvangst zal worden gesproken, vinden wij de fraaiste romantische schilderingen, maar het eenvoudige bijbelverhaal vinden wij er niet. Volgens den Heer heldring bleven de discipelen gedurende de wintermaanden minder geregeld bij jezus. Nu had petrus bijna een jaar met den Heiland het land doorgetrokken, en komt thans weder te huis. Wij zullen hier een en ander laten volgen van datgene, wat de Schrijver zegt, en waarop mede zijne bekeeringsgeschiedenis van petrus berust. Hij vindt meer in de Evangelie-geschiedenissen, dan Rec. er nog ooit in heeft gezien. Petrus komt te huis. ‘Hoe veel zal er misschien in dien tijd verzuimd zijn, dat hij, ware hij zelf tegenwoordig geweest, met meerdere stiptheid behartigd en dus een rijkeren overvloed voor den wintertijd bijeen gebragt zoude hebben. Hij ziet met zijn vurig oog de vroegere welvaart van zijn huis reeds tanen..... Hij heeft een gansch jaar stil gelegen. De zijnen hebben, ja brood gehad, maar toch nooddruftiger dan wanneer hij zelf er geweest was..... Wij verbeelden ons hem met angstige en teedere blikken de zijnen aanschouwende als het kommerlijke maal op den disch stond, dat hij dan gedacht zal hebben, “zoo kan het toch niet blijven!” Wij verbeelden ons
zijne gade en moeder als tot hem sprekende: meer, o petrus! kunnen wij u niet geven, en nog is het de vraag, of wij tot den oogst zullen uitkomen.’ Treffend, niet waar, lezers? Maar waar staat daarvan een woord in de Evangeliën? Wij gaan verder. ‘Na dagen misschien van tweestrijd, van angstige gejaagdheid, van twijfeling en geklag,’ gaat petrus visschen. Maar dat was eerst, volgens heldring, een vreeselijke nacht! Wij mogen onzen lezers de beschrijving niet onthouden. ‘Misschien trachtte de booze wel, petrus thans als de tarwe te ziften. Misschien had hij hem op de wan en wenschte, dat hij als het kaf in de lucht zoude vliegen en verloren gaan. Hij fluisterde hem in: Is dat nu die goede Heer, dien gij zoo trouw volgt, die u nu zoo laat werken, en dat te vergeefs! Wil hij, dat gij hem volgt, Hij zorge ook voor u en de uwen. Het zegt weinig, dat hij schoone

{==630==} {>>pagina-aanduiding<<}
leeringen mededeelt, zoo hij u van gebrek laat sterven...... Armoede, gebrek, brood, bedelstaf, vrouw, kinderen, en ik weet niet wat al gedachten bestormen de ziel van petrus. “Hij liegt,” zegt de Duivel, “want hoe moest gij gezegend zijn in uwe vischvangst, en Hij u alles toewerpen; en wat hebt gij? wat vangt gij? - Niets! Het is alles mis! schoone woorden en anders niet! Leeft daar eens van. Gij zelf moogt zoo dwaas zijn, u te willen behelpen, maar uwe vrouw en uwe kinderen zullen dat niet doen......” Petrus vergaat van angst en zorg in tweestrijd onder zulke gedachten, die onwillekeurig bij hem opkomen. In het begin komt het beeld zijns Heeren nog wel in al deszelfs aantrekkelijkheid voor zijnen geest, maar het wijkt hoe langs zoo meer. Want naar mate de nacht langer duurt, en de vischvangst vergeefs blijft, wordt hij grimmiger. Hij toornt op de netten, op den visch, op den nacht, op de zee, op het vaartuig, op alles. In drift doet hij de eene dwaze stap voor, de andere na. Hij beschuldigt andreas, - jezus - den hemel - ja alles! Arme petrus! zoo gaat die zondige nacht voorbij.’ Een fraai romannetje; maar de Heer heldring heeft andere Evangeliën, dan wij, zoo hij iets van dat alles daarin vindt.
Wij willen onzen lezers nog een enkel staaltje opdisschen van den stijl en van de begrippen des Schrijvers; het is gekozen uit de voorstelling der lijdensgeschiedenis. Na het vermelden van het uittrekken van 's Heilands kleederen lezen wij: ‘Ziet, Hij, die de menschen met kleederen, de dieren met huiden, vederen, schubben en schilden voorziet, die de aarde met bloemen tooit en den hemel met starren doet prijken, staat daar van alle bekleedsel ontbloot, tot spot en smaad der menschen! Maar gelijk de eerste adam naakt in het paradijs kwam, is ook Hij naakt gekomen in het zijne, en gelijk de eerste adam met onschuld bekleed was, toen hij geene kleederen kende, is Hij, de tweede adam, veel meer dan die, altoos met onschuld bekleed geweest. Uwe naaktheid, o jezus, bekleedt onze zielen niet alleen met onschuld, maar schenkt haar ook de zaligheid. Waart gij niet naakt geweest, wij

{==631==} {>>pagina-aanduiding<<}
zouden met schande en schaamte bedekt zijn. O weldadige naaktheid, waardoor wij voor schaamte bewaard en gekleed worden! O weldadige schaamte, waardoor wij bekleed worden met eere en heerlijkheid! - Al de toeschouwers zijn met warme kleederen bedekt, Hij alleen is naakt uitgekleed, om de wijnpers alleen te treden.’ En elders: ‘Gij, de tweede adam, stondt voor het menschelijke geslacht op dezen boom des kruises, gelijk de eerste adam stond en viel voor het menschelijk geslacht onder den boom der overtreding. Gij droegt onze zonden, uw Vader zag ons in U en wilde ons in U en U voor ons straffen. En hoe konde Hij dan anders doen, dan zijne vertroosting een weinig terug houden, aangezien Hij tot straffen genoodzaakt was?’ - En dat heeten nu bijbelsche, Evangelische voorstellingen! Wij bedroeven en ergeren ons te gelijk, maar vertrouwen, dat de medegedeelde proeven voor onze lezers voldoende zullen zijn, om hun den geest van een werk te doen kennen, dat wij gaarne uit onze letterkunde hadden gemist.





Waarom sterven dikwerf de vromen zoo vroeg, terwijl de slechten blijven leven? Leerrede over Luk. VII:12. Door H.C. Millies, Evangelisch Luthersch Predikant te Haarlem. Te Haarlem, bij de Erven F. Bohn. 1844. In gr. 8vo. 22 bl. f : - 40.

Treffende sterfgevallen gaven aanleiding tot het vervaardigen en uitspreken dezer leerrede. Zij ziet op aandrang van sommigen, die haar hoorden, het licht. De uitgave moet strekken tot ondersteuning van behoeftigen. En er is mede bedoeld, onder hoogeren zegen, bedroefden te vertroosten en in het geloof aan Gods wijsheid en liefde te sterken. Dit een en ander, wèl in aanmerking genomen, stemt ons tot dankbaarheid voor de ontvangst van deze leerrede, die veeleer eene toespraak tot de gemeente heeten mogt en bekende zaken op eenen tamelijk alledaagschen trant behandelt. Of er na treffende sterfgevallen niet

{==632==} {>>pagina-aanduiding<<}
een doelmatiger onderwerp had kunnen gekozen zijn, of de benaming van slechten, tegenover vromen, op den titel gebezigd, goedkeuring verdient, of de tekst niet geheel motto is en zelfs ter naauwernood aanleiding geeft tot het behandeld onderwerp, en of de kanselwelsprekendheid in onze dagen aan hare beoefenaars geene hoogere eischen doet, dan hier vervuld zijn geworden, zietdaar vragen, waarop wij, om het goede doel der uitgave niet tegen te werken, liefst het antwoord schuldig blijven. De Heer millies, ons naauwelijks van aangezigt bekend, houde het ons ten goede, dat wij over deze eersteling van zijnen kanselarbeid, die ons onder de oogen komt, niet gunstiger kunnen oordeelen. Gaarne prijzen wij overigens den gemoedelijken toon en echt Christelijken geest, dien wij hier tot onze blijdschap hebben aangetroffen. Een eenvoudig woord, op dien toon en in dien geest gesproken, kan, ook bij de lezing, goede vruchten dragen.


De beeldtenis van Maria in den hemel, geschetst naar de wenken in de H. Schrift vervat, door N. Roussel. Te Rotterdam, bij M. Wijt en Zonen. 1844. In kl. 8vo. 14 bl. f : - 30.

Een allerliefst boeksken! Onder den vorm eener verdichte briefwisseling uit de 16de eeuw tusschen eene jonge kloostervoogdes en eenen vermaarden kunstschilder, die door de eerstgenoemde wordt uitgenoodigd tot het vervaardigen eener zoo getrouw mogelijke beeldtenis der Moedermaagd, ontvangt men hier wenken aangaande de wijze, waarop men zich die gezegende onder de vrouwen heeft voor te stellen bij het licht der H. Schrift. De bijzonderheden, die de schilder kan opzamelen, komen hierop neder, dat maria bij hare hemelvaart oud, door lijden vermagerd, moeder van verscheidene kinderen was, en er dus geen de minste grond bestaat, om haar beeld zoo sterk te idealiseren, als de Roomsche kerk gewoonlijk doet. De Abdis, verschrikt bij het ontvangen der afbeel-
{==633==} {>>pagina-aanduiding<<}
ding, omdat haar ideaal van jeugd en schoonheid haar ontvalt, voelt al meer en meer hare zinnelijke ingenomenheid met hare schutsvrouw verdwijnen, komt tot het lezen der Evangeliën, en ziet voor haar verhelderd oog het licht der waarheid opgaan. Het geheel stelt het overdrevene der Mariadienst in een gepast daglicht, en kan hen, die ter goede trouw dwalen, de oogen openen.





De Roomsch-Katholieke Godsdienst gevaarlijk voor den Staat. Door A.F.B., te O. Gedrukt voor rekening van den Schrijver. Te Amsterdam, bij J. van der Hey en Zoon. 1844. In gr. 8vo. VIII en 104 bl. f : - 90.

Een zeer lezenswaardig geschrift, welks inhoud niet minder dan de vorm, waarin die inhoud is gegoten, de belangstelling opwekt en levendig houdt. De Schrijver ontmoet eenen vreemdeling, die vroeger Protestant geweest is, maar om een meisje te kunnen huwen, dat Roomsch was, tot de Roomsch-Katholieke kerk is overgegaan. De vreemdeling wordt door de gesprekken met den Schrijver opmerkzaam, komt tot nadenken, en verlaat eene gemeenschap, van welke hij het voor den Staat gevaarlijke heeft leeren inzien. Achtereenvolgens heeft de Heer B. den vreemdeling, met wien hij in kennis is gekomen, aangewezen, 1. dat de Roomsch-Katholieke Godsdienst de zedeloosheid voortplant, 2. dat zij eene vijandin en tegenwerkster der verstandelijke en zedelijke verlichting is, 3. dat zij blinde gehoorzaamheid eischt aan de Geestelijkheid, 4. dat zij het streven der Geestelijkheid naar onbepaalde magt in den Staat begunstigt, 5. dat zij het streven der Geestelijkheid naar rijkdom begunstigt, 6. dat zij op de staatkundige aangelegenheden en deze op de Godsdienst wordt toegepast, en 7. dat zij de grondbeginselen der Jezuiten voortplant. Het slot meldt u dan, dat de vreemdeling besloot, de Hervormde Godsdienst weder aan te nemen.
Ware dit boekje in handen van alle Nederlanders!

{==634==} {>>pagina-aanduiding<<}
Het zoude velen de oogen kunnen openen en de slapenden waakzaamheid kunnen leeren. Treurig toch is het en zeer te bejammeren, ‘dat zooveel onschuldig bloed,’ gelijk de Schrijver, bl. 59, met regt aanmerkt, ‘voor vele Vorsten te vergeefs is gestort, te vergeefs die ondragelijke folteringen zijn gedragen. Immers nieuwe onderhandelingen met den Paus aan te knoopen, gelijk men zegt, dat Rusland voornemens is te doen; Roomsche zusters, onder welken liefelijken naam ook, vorstelijk in te halen, gelijk Napels gedaan heeft; Jezuiten terug te roepen, gelijk Nederland daarvan een schitterend voorbeeld heeft gegeven - in één woord, den Roomschen, ik zeg hier niet den Katholieken, maar den Roomschen de eenmaal ontruimde plaats weder in te ruimen, is, volgens de les der geschiedenis, niets anders, dan een nieuw bloedbad voor te bereiden en de koningrijken aan nieuwe omwentelingen prijs te geven.’
Wij kunnen het niet anders dan goedkeuren, dat de Schrijver niet onbepaald van de Katholieke Godsdienst, maar van de Roomsch-Katholieke, van het Ultramontaansch beginsel daarin, spreekt. Gelijk overigens zijn toon zeer gematigd is, blijft ook zijne stemming altijd rustig. De warmte, met welke hij de goede zaak verdedigt, geeft aan zijne redenen klem en verheft meermalen den stijl boven het middelmatige. Nogmaals - het boekje kome in veler handen. Het dringe door in de paleizen der Vorsten, zoowel als in de woningen der Katholieken. Het kan krachtig medewerken aan de uitbreiding van het rijk des lichts, en een heilzaam tegengif zijn tegen de schoonklinkende voorstellingen, welke van de zijde der Roomsch-Katholieken worden gegeven. Wie ooren heeft om te hooren, die hoore!


Klinische Lessen over de Beenbreuken, door Velpeau, Hoogleeraar te Parijs. Uit het Fransch vertaald door W.C. de Leth, Chirurgijn en Vroedmeester. 's Gravenhage, bij J.H. Bisschop. 1844. In gr. 8vo. 167 bl. f 1-60.


{==635==} {>>pagina-aanduiding<<}

Toen bovenstaand werkje ons in handen kwam, dachten wij bij de aankondiging daarvan zeer kort te kunnen zijn. Reeds bij het lezen van de voorrede van den Vertaler veranderde onze gedachte; daar het bleek, dat deze vertaling niets anders was dan eenige opvolgende artikelen, voorkomende in de Gazette des Hôpitaux (niet Hopiteaux, zie voorrede) van het jaar 1843. Wie de lessen van velpeau zelf gehoord heeft, zal moeten zeggen, dat zij voor het oogenblik, bij gelegenheid dat zij over gebreken handelen, die juist in zijne zalen tegenwoordig zijn, allergeleerdst zijn. Maar er behoort geheel iets anders toe, om gedachten over eene bepaalde rij van gebreken als bijzonder werkje in het licht te geven; met regt mag men daarvan veel meer verwachten. Dit was dan ook blijkbaar de bedoeling van velpeau niet; de herhaling dezer lessen in de Gazette des Hôpitaux moge men veeleer aanzien als eene recapitulatie voor diegenen, welke van de lessen het een en ander gemist hebben, en ten anderen om den Franschen een overzigt te geven, wat er belangrijks in de hospitalen voorvalt. Tot meer wetenschappelijk doel heeft Referent deze geneeskundige courant nimmer kunnen brengen, en uit dien hoofde zal men dezelve waarschijnlijk wel courant genoemd hebben.
In de bewerking dezer verzameling wordt de geleerde velpeau niet teruggevonden; over het algemeen is alles zeer oppervlakkig behandeld, en wel voornamelijk die punten, welke meerdere inlichting noodig hadden, zoodat men dan ook weinige nieuwe denkbeelden vindt. Welk doel de Vertaler dus gehad heeft, om onze taal met dit werkje te verrijken, begrijpen wij niet. Indien het noodig ware in onze taal (de reden waarvan wij niet inzien) een geschikt werk over beenbreuken te bezitten, dan had de Vertaler anderen kunnen vinden, die dit overwaardig zouden geweest zijn. Blijkbaar is het, dat hij zich door den naam van velpeau heeft laten verleiden, en dat het onderwerp zekerlijk niet aan den naam van den Schrijver beantwoordt. De korte inhoudsopgave zal zulks billijken.
Het werkje, zoo als het voor ons ligt, beslaat 167 blad-
{==636==} {>>pagina-aanduiding<<}
zijden, en is voorzien van eene kleine voorrede van den Vertaler, waarin hij den oorsprong dezer lessen mededeelt. Hierop volgt een voorberigt van den Verzamelaar dezer clinische lessen, zijnde Dr. pajot, de chef de clinique van velpeau; die mededeelt, dat de 15 à 20 gevallen van beenbreuken, die korten tijd op elkander in het Hôpital de la Charité aanwezig waren, aan velpeau tot voorbeeld strekten.
Het eerste Hoofdstuk (bl. 2-16) handelt over de sleutelbeenbreuken. Nieuwe denkbeelden vonden wij hier niet in; als een van de oorzaken dezer breuken wordt aangemerkt, de spierzamentrekking (celles qui se produisent spontanément); deze oorzaak wordt gezegd door velpeau slechts eenmaal waargenomen te zijn en dan nog niet bij volwassenen. Bij het foetus werd dezelve nu en dan door hem en anderen waargenomen; wij vragen: moest dit dan altijd deze oorzaak zijn? - Deze breuken zouden in menigvuldigheid gelijk zijn met die der voorhand. - Een tot nu toe opgegeven onderscheidingsteeken ontkent velpeau, namelijk het brengen van den zieken arm naar het voorhoofd; hij zegt, dat zulks immer met eenige inspanning slechts, gedaan kan worden.
Tweede Hoofdstuk (bl. 16-24). Ribbenbreuken. Over het emphysema sprekende, wordt, naar ons inzien, veel te veel gewigt gehecht aan dit verschijnsel; waar dit van zoodanig belang is, daar zal hetzelve zelden het gevolg van eene ribbenbreuk, maar wel van belangrijker beleedigingen zijn. Bl. 19-20 is overigens opgevuld met hinderlijke herhalingen. Op bl. 22 vindt men den raad van velpeau opgegeven, om bij uitstorting van lucht eene troisquartsteek te bewerkstelligen. Dit in ieder geval te doen, zoude, naar het inzien van Ref., niet rationeel gehandeld zijn, daar de dampkringslucht, welke door de gemaakte wond niet geheel afgekeerd kan worden, noodwendig nadeeliger gevolgen zal na zich slepen, dan de lucht, die door de verscheuring van eenige luchtcelletjes buiten de long getreden is en aldaar reeds door het proces der ademhaling aanmerkelijke wijzigingen ondergaan heeft.

{==637==} {>>pagina-aanduiding<<}

In het overigens zeer korte derde Hoofdstuk (24-45) over de breuken van het opperarmbeen, vinden wij eene verdeeling, welke uitmuntend uiteengezet is; wij bedoelen de onderscheiding der breuken van den hals van het opperarmbeen in eenen ontleedkundigen en in eenen heelkundigen zin. Twee onderscheidingen, die bij de behandeling eene groote waarde verkrijgen. - Bij de behandeling der fracturen van het ondereinde van het opperarmbeen, maakt de geleerde velpeau te regt opmerkzaam op de onderscheidingsteekenen tusschen de beenbreuk en de ontwrichtingen van dit deel; een punt, waarop, helaas! reeds menig ervaren practicus gestruikeld heeft, en waarvoor men zich niet genoeg wachten kan. - Ref. vond hier eene opmerking, die door geen' practicus nog, zoo hij vermeent, waargenomen is, namelijk het nu en dan gelijktijdig voorkomen van de breuk van het ondergedeelte des opperarmbeens en van het sleutelbeen.
Vierde Hoofdstuk (45-84). Breuken van den voorarm. De fractuur van het ondereinde van den radius zoude menigvuldiger voorkomen dan die van het been; de oorzaak daarvan spruit voort uit de vroegere verwarring met ontwrichting. - Het punt, of de breuken van het olecranon behandeld moeten worden door geheele uitstrekking of geheele of halve buiging, wordt critisch door velpeau nagegaan, en hij helt over naar de tegenwoordig algemeen in zwang zijnde behandeling, door den voorarm eene ligte buiging te doen ondergaan, waardoor de beenstukken het best bij elkander gehouden worden.
Vijfde Hoofdstuk (bl. 84-91). De breuken van de onderkaak worden, naar het Ref. voorkomt, zeer oppervlakkig behandeld; de belangrijkheid en mindere bekendheid van deze breuk had wel eene uitgebreidere behandeling verdiend. - Velpeau nam bij deze fractuur bijna altijd waar eene vermeerderde afscheiding van het speeksel; waarschijnlijk ten gevolge van een' geprikkelden toestand der, in de nabijheid liggende, speekselklieren.
In het zesde Hoofdstuk (bl. 91-141) worden de belangrijkste breuken, die van het dijbeen, nagegaan; al-
{==638==} {>>pagina-aanduiding<<}
hoewel dit gedeelte het grootste van het werkje uitmaakt, is het evenwel zeer oppervlakkig behandeld. Met het gevoelen van velpeau kan Ref. zich niet vereenigen, dat de herkenning der dijbreuken zoo gemakkelijk is; dikwijls zag Ref. door de aanmerkelijke bloeduitstorting of andere toevallen zoodanig eene belangrijke zwelling bestaan, dat het niet mogelijk was uit de veranderde rigting van het been eene fractuur op te maken. De vergezellende toevallen maken per se iedere beweging van het lid onmogelijk of hoogst pijnlijk, waardoor men en de scheiding in zamenhang zelve en de crepitatie der gebrokene einden zeker niet zal kunnen gewaar worden. - Hetzelfde Hoofdstuk vervolgende, vindt Ref. de uitspraak van velpeau te sterk, als hij zegt, bij eenen lijder, welke eene fractura ossis femoris heeft, en tevens eenige eigendommelijkheden van de breuk van den hals des dijbeens aanbiedt, dit laatste echter niet te kunnen gelooven, alleen omdat de lijder nog geene 40 jaren telt. In tegenspraak is hij hier met zich zelven, te weten, met hetgeen hij een blad vroeger zeide; daar hij het voorbeeld mededeelt dezer breuk op 17 jarigen leeftijd. - De onderscheidingsteekenen der breuk van den hals des dijbeens zijn echt practisch uiteengezet, en hierin, zijnde tevens het sieraad van het werkje, wordt de meesterlijke hand van velpeau herkend.
De behandeling dezer gebreken volgens cooper, door velpeau gewijzigd, kwam ons zeer doelmatig voor.
Zevende Hoofdstuk (bl. 141-144). Breuken van het bekken. Uit deze rij worden alleen vermeld die van het acetabulum; velpeau heeft evenmin als andere practici zekere vaste onderscheidingsteekenen voor deze breuk durven vaststellen.
Wij vinden in het achtste en laatste Hoofdstuk (bl. 144-167), hetgeen over de breuken van het been handelt, niets dat ons bijzonder boeide. Integendeel had Ref. gedacht, dat deze belangrijke breuken duidelijker en omstandiger zouden uiteengezet zijn.
Voor alle breuken geeft velpeau eenige verbanden

{==639==} {>>pagina-aanduiding<<}
aan, en voegt daarbij zijne wijzigingen, niet veel verschillende van de bestaande. In plaats van stijfsel gebruikt hij de dextrine, hetgeen eenige voordeelen boven het eerstgenoemde schijnt te bezitten.
Gaven wij bij onze afkeurende meening van het werkje nog verschillende fiksch geschrevene punten aan, die men daarin aantreft; des te meer leed doet het Ref., de vertaling zelve in haren geheelen omvang te moeten afkeuren. Een wetenschappelijk werkje moet noodwendig de sporen dragen, dat schrijver of vertaler de taal, waarin hij schrijft of vertaalt, magtig is. Den stijl noemen wij zeer gebrekkig, op zeer vele plaatsen stootend, hier en daar onduidelijk, op enkele bladzijden onverstaanbaar. Bijna geene bladzijde vindt Ref., of men kan er eene menigte taal- of schrijffouten uithalen.
Wij stippen de volgende slechts aan: bl. 8, dwarsch; 11, schuin-heid; 14, fassia stellata; 16, me(e)ningen; 17, boogen; 21, diagnostic; 23, weefzel; 58, tusschensbeensruimte; 99, gelo(o)ven; prognostie; 105, menbranosus; 109, zijtwaarts; voetzool is vrouwelijk, evenzoo dij; het verleden deelwoord van kruisen is niet gekruist, maar gekruisd; de onvolmaakte tijd van vervangen is niet vervong, maar verving; het woord toestel is mannelijk, terwijl het door het geheele werkje voor onzijdig doorgaat. Knistering heeft Ref. in geen Hollandsch woordenboek kunnen vinden. Breuk wordt nu eens mannelijk, dan vrouwelijk genoemd; kant en kanker zijn mannelijk. In de eigennamen vooral vindt men nu en dan grove fouten; men oordeele slechts: fabriSius, de hilden (in plaats van fabricius hildanus of ab hildano); dessault; bruning hausen; scouteten; voillemier en vollemier; lallemanT; hervez van chegion; geUsoul; nu eens gresely, dan grijsely; ailken voor aitken.
Wij gelooven echter genoeg aangeduid te hebben, ten einde den Vertaler te doen inzien, dat en vertaling en correctie slordig bewerkt zijn.
.. M...






{==640==} {>>pagina-aanduiding<<}

De Belastingen, vooral die van den Handel, in verband beschouwd met het algemeen Volksbelang. Door A. Elink Sterk, jr., voormalig Hoofdcommies bij het Ministerie van Financiën. Tweede verbeterde druk. 's Gravenhage, bij W.P. van Stockum. 1828-1844. In gr. 8vo. XXIV en 250 bl. f 2 - :

Welk beminnaar der staathuishoudkunde verheugt er zich niet over, dat het in 1828 verschenen werk van den Heere elink sterk over de Belastingen, die in 1841 buitendien Nog iets ter zake van het stelsel van In-, Uit- en Doorvoer en 's Lands financiëel belang dienaangaande, heeft in het licht gegeven, nu in 1844 niet slechts eenen nieuwen druk, maar zelfs eene verbeterde uitgaaf beleeft!
De omwerking betreft vooral de verdeeling en rangschikking, zoodat er van de 9 hoofdstukken nu 12 zijn gemaakt, ten einde het gemak van de lezing te bevorderen, zonder overigens in het wezentlijke van den inhoud verandering te doen ontstaan. De meeste veranderingen, die men, bij eene vergelijkende inzage der beide drukken, bespeuren zal, zijn eigenlijk slechts verplaatsingen, die door de nieuwe afscheiding van hoofdstukken werden vereischt, in dier voege, dat men zeker kan zijn, datgene, hetwelk men op de ééne plaats mist, toch op eene andere plaats terug te vinden. De volgorde van den algemeenen gang des werks is zoo weinig verbroken, dat men van de zaken, die hier op 250 bladzijden behandeld zijn, meer dan 200 op dezelfde bladzijden als in den ouden druk terug zal vinden. Het meeste, dat nieuw is, ontmoet men in de onder de bladzijden geplaatste noten. De hoofdstukken VIII, X, XI en XII verdienen bijzondere opmerking. Bl. 199 en 200 zegt de Schrijver: ‘Mijn stelsel, zoo men het dien naam wil geven, is het stelsel der natuur en der vrijheid. De praktijk, die ik aanbeveel, komt neder op de meestmogelijke handhaving of herstelling daarvan. De kunst, die hierbij te pas komt, be-
{==641==} {>>pagina-aanduiding<<}
paalt zich tot de middelen ter meestmogelijke toenadering daartoe, zonder kwetsing van bijzondere regten of wettige belangen, en tot het behoud van een' vorm van wetgeving, waardoor men zich wapent tegen de inbreuk, die op dezelve, door eene deelswijze verbreking van den natuurlijken zamenhang in andere landen, zou kunnen worden gemaakt.’ ‘De onwettigheid van het doel van bescherming (als beginsel) brengt mede, dat ik dit in mijne beschouwing geheel afscheide van de eigenlijke regten van in-, uit- en doorvoer; die ik daarom, als een zuiver financiëel middel, met het best mogelijke overleg en de meestmogelijke sparing, overeenkomstig derzelver bestemming, wensch toegepast te zien. -
De nog bestaande noodzakelijkheid van bescherming, in bijzondere gevallen, brengt mede, dat ik de daartoe bestemde regten, door vaste regelen, aan die gevallen wensch gebonden te zien, waarin die noodzakelijkheid volstrekt moet worden erkend, en dezelve dus ook allengskens wensch ingetrokken te zie, waar dit, door gepaste maatregelen, zonder eenig bezwaar van iemand, zou kunnen geschieden.’
In het algemeen kan Referent zich zeer goed met de beschouwingen van den kundigen Schrijver vereenigen, en prijst derhalve ook deze tweede uitgaaf even ernstig aan aller overweging en behartiging aan, als hij zulks de eerste, nog altijd bruikbaar blijvende, uitgaaf gedaan heeft. Gaarne hadden wij, in dit anders, ook wat den stijl aangaat, goed geschrevene werk, wat minder gebruik zien gemaakt van deelwoorden, en derhalve die thans nog al dikwerf voorkomende ablativi en quasi-ablativi absoluti meer vermeden gezien. Ook sommige lange volzinnen, b.v. in de Inleiding, bl. VI-VIII: ‘De onophoudelijke eischen der voorstanders’ enz. tot ‘vreest te zullen krenken,’ wenschten wij liever gebroken, in kortere zinnen gerond en afgedeeld. Doch dit zeggen wij niet, om iets af te dingen op de wezentlijke, de wetenschappelijke waarde van het werk.






{==642==} {>>pagina-aanduiding<<}

Algemeene Geschiedenis des Israëlitischen Volks van den vroegsten tot op onzen tijd, door Dr. J.M. Jost. Uit het Hoogduitsch vertaald door M. Mijers, onder toezigt en medewerking van Iz. J. Leon. Te Leeuwarden, bij J.J. van Gelder. 1842, 1843. IIde Deel 377 bl., IIIde Deel 295 bl., IVde Deel 432 bl., benevens 260 bl. Aanteekeningen. In gr. 8vo. f 13-30.

Wij hebben reeds het eerste Deel van dit werk aanprijzende aangekondigd. Waar wij het met de drie volgende Deelen compleet voor ons zien, strekt het ons tot genoegen, den toen uitgesproken lof niet te moeten terugnemen. Het werk van Dr. jost op zichzelf heeft voor de staatkundige geschiedenis des Israëlitischen volks blijvende waarde. De geleerde Bearbeider van dit werk voor ons publiek heeft aan zijne taak grooten ijver en naauwgezette zorgvuldigheid besteed, en de uitvoering van het boek is meer dan middelmatig te noemen.
Het gedeelte der geschiedenis, dat in deze drie Deelen behandeld wordt, vangt aan met david en loopt door tot op onze dagen. De hoofdverdeeling is als volgt: IVde Boek (bl. 1-93.) Geschiedenis der Israëliten onder de Koningen david en salomo. Vde Boek (bl. 94-213.) Geschiedenis van de rijken Israël en Juda tot hunnen ondergang. VIde Boek (bl. 214-293.) Lotgevallen der Israëliten onder vreemde heerschappij tot den bevrijdingsoorlog. VIIde Boek (bl. 294-377.) Joodsche bevrijdingsoorlog en deszelfs gevolgen tot de herstelling des Koningschaps. VIIIste Boek (bl. 1-134, IIIde Deel.) Geschiedenis van den Joodschen staat tot op de verwoesting van Jeruzalem. IXde Boek (bl. 135-217.) Geschiedenis der verstrooide Joden tot op de vernietiging hunner groote scholen. Xde Boek (bl. 218-295.) Toestand van de Joden in de Christenheid, in Perzië en Arabië en later onder het Chalifaat, en derzelver geschiedenis in andere rijken en landen van Azië. - XIde Boek (IV. bl. 1-106.) Geschiedenis van de Joden onder de Muzelmannen, van het verval der Aziatische scholen tot op den jongsten tijd. XIIde Boek (bl. 107-255.) Geschiedenis van de Joden in de Christelijke leenstaten, van karel den groote tot karel V. XIIIde Boek (bl. 256-340.) Geschiedenis van

{==643==} {>>pagina-aanduiding<<}
de Joden in de Christenheid, van den tijd der Hervorming tot op de Fransche omwenteling in 1789. XIVde Boek (bl. 341-482.) Voortzetting dier geschiedenis tot op de Fransche omwenteling in 1830 en derzelver gevolgen.
Wij gaven ons de moeite, dit hoofdplan af te schrijven, opdat daaruit zou blijken, niet alleen wat groote rijkdom van gewigtige bijzonderheden hier in een kort bestek wordt voorgedragen, maar ook omdat de periodenindeeling zelve ons bijzonder wel geslaagd voorkomt, daar zij de beste rustpunten zich heeft uitgekozen, zonder het geheel der geschiedenis te zeer te versnipperen, en bovendien van een' wijsgeerigen blik in de staatkundige ontwikkeling des Jodendoms getuigenis geeft. Natuurlijk moet bij de ontwikkeling van een zoo uitgebreid geheel de voorstelling van afzonderlijke merkwaardigheden zeer beknopt en onvolledig zijn. Gaarne laten wij echter aan den Schrijver den lof toekomen, van meestal met weinig woorden vele zaken te hebben gegeven, en over menige tot nog toe duistere bijzonderheid een nieuw licht te hebben doen opgaan.
Ook bij deze Deelen zijn Synchronistische en Chronologische tafelen gevoegd, die de wetenschappelijke waarde van het werk verhoogen. In de eerstgenoemde, achter het vierde Deel, geeft de Vertaler van eeuw tot eeuw een geleidelijk overzigt van de voornaamste gebeurtenissen, met de Joden voorgevallen in de door hen bewoonde landen der aarde, gedurende meer dan duizend jaren. Voorzeker is aan dit overzigt geene moeite gespaard, en verdient het onzen dank voor de volledigheid en duidelijkheid, die er in heerschen.
Ofschoon de aanteekeningen des Nederlandschen Vertalers geenszins van verdiensten zijn ontbloot, hadden wij hier beurtelings meerdere beknoptheid en grootere grondigheid gewenscht. Waartoe dient b.v., op bl. 201, de opgave van de 30 Hoofdstukken der gouden Bul van karel IV, waarin verreweg het meeste met de geschiedenis des Joodschen volks zelfs niet in de verste betrekking staat? En van de andere zijde, het weinige wat, bl. 153-159, over het regtsgeding tegen den Verlosser der wereld wordt in het midden gebragt, schijnt ons wel te oppervlakkig en te algemeen toe, om, zelfs uit een louter historisch oogpunt beschouwd, deze zaak in het regte licht te plaatsen. - Onder de zeer belangrijke aanteekeningen tellen wij de officiële

{==644==} {>>pagina-aanduiding<<}
opgave, ons, bl. 249 en verv., medegedeeld, aangaande de maatschappelijke verhouding der Nederlandsche Joden tot hunne landgenooten.
Onze voornaamste bedenking, die wij met vrijmoedigheid aan beter oordeel onderwerpen, betreft het theologische, liever moesten wij zeggen antitheologische standpunt van dit werk. Wel weten wij, dat den historieschrijver eene andere taak is toevertrouwd, dan den Godgeleerde van beroep. Maar wij kunnen onze overtuiging niet verbergen, dat men der Israëlitische volksgeschiedenis, althans vóór de Babylonische gevangenis, ziel en leven ontneemt, zoodra men hare Theocratische zijde in de schaduw plaatst, en alleen op hare staatkundige en burgerlijke beteekenis acht geeft. En dat het eerste hier geschied is op eene meer dan dubbelzinnige wijze, is, naar onze meening, de schaduwzijde van dit anders verdienstelijke boek. Wil men eenige proeven, men hoore, Deel II, bl. 114, het oordeel over elia: ‘Hoe minder poëtisch bezielde redevoeringen van hem in omloop waren, te poëtischer werd zijn persoon zelve, en de latere volkssage, en zijne wonderdaden verhieven zijne waarde boven die der volksredenaren. - - Uit de mythische schildering van het leven dezes vereerden Profeets wordt voor de geschiedenis slechts bewezen, enz.’ - Bl. 132, van de wonderen door elisa verrigt: ‘het geloof aan deze wonderdaden hoorde dien tijd niet toe, maar veeleer dien, in welke deze overleveringen later ontstonden, en tot verdere leering opgeteekend werden: dit is voorzeker eenige eeuwen later geschied.’ Daniël wordt, bl. 216, een man genoemd, ‘die nog vele eeuwen later in de volkssage schitterde,’ en de wonderen, met hem en zijne vrienden verrigt, heeten ‘vertellingen, die de geschiedkundige verhouding misvormen, zonder dat wij het vrome doeleinde der volkssage loochenen.’ Ja, het is bijna, als is de Schrijver met opzet onnaauwkeurig en oppervlakkig, zoodra hij den voet op het grondgebied van
het godsdienstige zet, en wat is toch zonder dit Israëlitische geschiedenis? De Cherubynen, op de arke des verbonds, worden bij herhaling Engelen genoemd. Van david wordt, Deel II, bl. 47, gezegd, dat hij beroemd was ‘door eene onophoudelijke betrekking zijner handelingen op een hoogste, hem leidend Wezen, en door de schriftelijke uitdrukking van sterke gevoelens (! ?) vol van dichterlijken geest, ofschoon wij slechts weinigen, die zijnen naam aan het hoofd

{==645==} {>>pagina-aanduiding<<}
dragen, als zijne liederen aanmerken kunnen.’ (?) De hoog religieuse geest, die de ziel van het Israëlitische Profetisme uitmaakt, wordt jammerlijk miskend, en niet moeijelijk zou het vallen, verscheidene plaatsen aan te wijzen, waarin de Schrijver deze eerwaardige mannen of als staatkundige bedriegers, of als welmeenende maar kortzigtige dweepers beschouwt. - En wat de regtspleging van jezus christus aangaat, zonder eenig bewijs wordt er gezegd, ‘dat de slechte behandelingen, die men bij die gelegenheid, den Heer zou hebben aangedaan, strijdig waren met het karakter van de eerbiedwaardigste mannen der natie, en dat daarvan door de heilige schrijvers een te zwart tafereel is opgehangen, het zij uit hoofde hunner eigene belangen, het zij om over de regters een minder gunstig licht te werpen. - - Zijne verguizing aan het kruis was volgens den Evangelist eene spotternij; maar de waardigheid der personen, die ze spraken: hun ambt, hun' ouderdom, de orde(!) en onpartijdigheid (!) welke zij in het geheele regtsgeding in acht genomen hebben, bewijzen derzelver waarachtige meening’! - Wij behoeven niet meer aan te voeren, om de schaduwzijde van het boek in het licht te plaatsen. Het is inderdaad te bejammeren, dat een Schrijver, wiens kunde wij anders hoogachten, op dit ééne grondgebied zooveel partijdigheid met zooveel oppervlakkigheid paren kon. Het is dan ook na te gaan, hoe ongunstig hij zich uitlaat over alle pogingen, die in later' tijd zijn aangewend, om de Joden tot het Christendom te bekeeren. Hij zegt aan de inrigtingen, die daartoe werkzaam zijn, (Deel IV, bl. 420), ‘dat alle hare gevolgen slechts in hare mildheid liggen, dat zij door hare vele pogingen slechts huichelarij gewonnen hebben - - en door de ondoelmatigheid van hare middelen, door de krachteloosheid harer tractaten, door de nog grootere lafheid van de door hare Missionarissen met geleerde Joden gehouden
gesprekken, door derzelver domdriestheid in het onderwijzen van huisgezinnen - hare eigene werkzaamheden dikwijls belagchelijk en afschuwelijk gemaakt, en zeker meer Joden van de kerk afgeschrikt, dan haar aangeschaft (?) hebben.’ Ten slotte wordt dan ook Mr. j.h. koenen scherp gehekeld, omdat hij in zijne bekroonde Prijsverhandeling over de geschiedenis der Joden in Nederland ‘belagchelijke ontboezemingen had gedaan over de blindgeslagenheid der Joden, met opwekking tot en voorbeelden van bekeering.’ - Wij

{==646==} {>>pagina-aanduiding<<}
laten ieder zijne godsdienstige overtuiging, maar hadden gaarne gewenscht, dat de Heer mijers, zoo hij de geschiedkundige geloofwaardigheid van de boeken des O. Verbonds, waar zij wonderen verhalen, niet aanneemt, zoowel zijne historische gronden voor de onechtheid en het mythische karakter dier geschriften, als zijne wijsgeerige bewijzen voor de onmogelijkheid van wonderen, in den eigenlijken zin van het woord, bondig en heider had ontwikkeld. En het smart ons, door een Israëlitisch Schrijver het karakteristieke zijner Godsdienstleer zoover vergeten te zien, dat het Israëlitisch openbaringsgeloof in een dor Deïsme, en de Israëlitische Messiasverwachting in den wensch is overgegaan, om met andere volken gelijke regten te deelen en een gerust staatsburgerlijk leven te leiden, zonder dat verder naar het verschil van Godsdienst gevraagd wordt. Werd de wensch des Schrijvers vervuld, dan smolt welligt Israël te zamen onder de beschaafdere natiën: alleen waar men op Bijbelsch standpunt staat, heeft Israël eene toekomst, eene afzonderlijke, schitterende toekomst. Voor den Rationalist is het afzonderlijk voortbestaan van het Joodsche volk een anachronisme.
Wij zouden onbillijk zijn, wanneer wij, na deze aanwijzing van het hoofdgebrek, aan de groote voortreffelijkheid van dit werk niet wederkeerig regt lieten wedervaren. In het derde en vierde Deel vooral, waar wij ons geheel van theologisch grondgebied kunnen verwijderen, treedt zij ons duidelijk voor oogen. Zij is gelegen in eene voorstelling der geschiedenis, die zich minder door eene aesthetische, dan door pragmatische en critische rigting aanbeveelt, die den gang der gebeurtenissen met helderen, vasten blik overziet, en gematigd is in de beoordeeling van andersdenkenden, ook van de mishandelingen voorheen den Joden door de Christenen aangedaan; wij meenen, dat hier inderdaad voor de algemeene Israëlitische volksgeschiedenis eene hoogst belangrijke bijdrage geleverd is, en waarin veel voorkomt, dat blijvende waarde zal behouden. Het is een teeken van vooruitgang bij de Nederlandsche Israëliten, dat zulk een werk uit hun midden verschijnt, schoon wij den wensch herhalen, dat de echt Israëlitische, Theocratische geest, de sleutel tot verklaring hunner jaarboeken, hier ondubbelzinniger ware uitgedrukt.
Deze algemeene lofspraak, die zich bij het lezen zal be-
{==647==} {>>pagina-aanduiding<<}
vestigen, moge hier volstaan. Bij een werk van dezen omvang laat ons bestek niet toe, over afzonderlijke historische punten, omtrent welke wij van een ander gevoelen zouden zijn, met den Schrijver en Vertaler te redetwisten. - Diezelfde reden houdt ons terug van de mededeeling der aanprijzende proeve, die reeds voor ons lag opgeslagen. Liever verwijzen wij naar het werk zelf, en zijn dankbaar voor de aanwinst, die de vaderlandsche letterkunde in hetzelve bekomen heeft.
De vertaling zou, indien zij minder door Germanismen ware ontsierd, duidelijker en vloeijender zijn, terwijl zij nu op enkele plaatsen bijna onverstaanbaar is, zoo men de taal onzer Duitsche naburen niet kent. Liever dan hen met eene lange zonden- en foutenlijst te bedroeven, maken wij de Heeren bewerkers voor het vervolg op dit aangelegen punt opmerkzaam.


Bijbelsche Geschiedenis voor jonge lieden. Uitgegeven onder toezigt van de Kommissie voor algemeene Letterkunde en Opvoeding, benoemd door de Maatschappij ter bevordering van Christelijke kennis. Naar de tweede Engelsche uitgave, door F.H. Fijnje, S.S. Min. Cand. II Stukken. Te Amsterdam, bij Gebr. Diederichs. In 16mo. XXXVIII, 362, XV bl. f 3-60.

Het eerste stukje dezer reeds vóór geruimen tijd uitgegevene, maar aan Rec. eerst onlangs toegezondene Bijbelsche Geschiedenis behelst hetgeen vóór de geboorte des Heilands is voorgevallen; het tweede loopt van die geboorte tot de verwoesting van Jeruzalem door de Romeinen. Beide hebben echter meer, dan eene eigenlijke Bijbelsche geschiedenis; het eerste door opneming van hetgeen ons uit de ongewijde geschiedenis bekend is nopens de lotgevallen der Joden na den tijd van esra en nehemia; het laatste door aanvulling van de geschiedenis van dat volk na het eindigen der Bijbelsche berigten, gelijk ook een enkel woord over de latere lotgevallen der Apostelen. Zoo doet men het in Bijbelsche geschiedenissen gewoonlijk, en zoo is het ook allezins doelmatig. Maar het is eene misstelling op de titels dezer stukjes, dat op het eerste staat: Eerste Afdeeling: van de schepping der wereld, tot de inneming van Jeruza-
{==648==} {>>pagina-aanduiding<<}
lem door de Romeinen; op het tweede: Tweede Afdeeling: van de schepping enz. eveneens. De woorden: eerste en tweede Afdeeling moesten niet vóór, maar na het overige zijn gesteld geweest.
Engelsche werken, die tot het godsdienstige betrekking hebben, althans indien ze maar iets wetenschappelijks behelzen, voldoen zelden aan de vorderingen van onzen tijd; over het geheel is van het licht, dat in de laatste tijden over den Bijbel, deszelfs geschiedenissen en verklaring is opgegaan, weinig tot den Britschen hemel doorgedrongen. Ook dit werkje draagt op meer dan ééne plaats de sporen, dat de Schrijver niet op de hoogte van den tijd staat, en er althans zijne jonge lezers niet op geplaatst heeft; er zullen er onder hen vele zijn, die door van der palm's Bijbel voor de Jeugd eene helderder voorstelling hebben verkregen. Wij brengen daartoe, onder meer: het verhaal der schepping (het oude gestrenge: in zes dagen en van het gansche heelal vóór zesduizend jaren); van den zondvloed, waar men zich weder in duizend zwarigheden steekt, en tot de verbazendste, geheel doellooze wonderen toevlugt moet nemen, omdat men den Noachitischen watervloed niet van den geologischen onderscheidt; van den doortogt der Israëliten door de Roode zee, enz. Voorts worden vele zaken met de Bijbelsche bewoordingen voorgesteld, ook dan, wanneer wel eenige verklaring ware noodig geweest, en zonder welke men de geschiedenis niet zal kennen. Daartoe rekenen wij: de Heer sloot de ark achter noach toe; de vrouw van loth werd een zoutpilaar; bij den dood der eerstgeborenen in Egypte ging de verderver de huizen der Israêliten, kenbaar aan de besprenging met bloed, voorbij (het Paaschfeest wordt in de geschiedenis van jezus meermalen genoemd het feest der voorbijgangers; nu ja, dat is de beteekenis van het woord, maar toch eene zonderlinge vertaling); simson's kracht, als gelegen in het getrouw
nakomen zijner gelofte als Nazireêr, welke hij schond wanneer zijn hoofdhaar werd afgesneden; waarbij wij vragen, of dan naderhand bij het aangroeijen van dat haar het gedane ongedaan werd?; verder: Israël zondigde in het aangezigt des Heeren; jona's wonderboom, en wat dies meer zij. Wij weten juist niet, welke jonge lieden zich de Schrijver voorstelt, maar daar hij bij jozef en de vrouw van potifar, david en bathseba, amnon en thamar eene prijselijke omzigtigheid in het oog

{==649==} {>>pagina-aanduiding<<}
houdt, hadde hij zijnen lezeren niet behoeven mede te deelen, dat de moeder van icabod door ontijdige barensweeën werd overvallen.
De spelling van eigene namen wijkt hier en daar zeer van de gewone af. Wij weten wel, dat de uitspraak der Hebreeuwsche woorden min of meer onzeker is, maar het gewone heeft zeker burgerregt verkregen, en wij achten het in eene populaire geschiedenis ongeraden, daarvan af te wijken. Dat zou het reeds zijn, wanneer men uit overdreven purisme (hetgeen hier niet gedaan is) ribka voor rebecca, mosche voor mozes, jehuda voor juda schreef; maar athiopel voor achitophel, rehobeam voor rehabeam, sennacheub voor sanherib heeft in niets zijne reden.
Kennelijke misslagen zijn het, wanneer van jeremia wordt gezegd, dat deze (St. I, bladz. 189) des Heilands wondervolle ontvangenis voorspeld heeft, hetwelk, de uitlegging aangenomen, alleen van jesaia zou kunnen gezegd worden (VII:14); dat de Evangelisten een volledig verslag van het openbare leeraarsleven van den Zaligmaker hebben gegeven (St. II, bladz. 23); dat pilatus gezegd wordt naar Galilea (moet zijn Gallië) te zijn verbannen (ald. bladz. 70). Des Schrijvers stelling, dat jozef te Bethlehem zou geboren zijn, (St. II, bladz. 12) achten wij geheel onbewezen; lukas zegt ook niet, dat hij daarom, maar wegens afkomst van david zijner bruid derwaarts bij de volksopschrijving vertrok.
Onze aanmerkingen gelden meer den Schrijver, dan den Vertaler; deze heeft zijne taak goed verrigt, en zich alzoo nuttig bezig gehouden gedurende den tijd, dat hij met zoo vele anderen naar eene plaatsing moet wachten; wij wenschen hem die toe. Onder enkele misstellingen, hem ontsnapt, teekenden wij aan St. I, bladz. 213: ‘Hij verminderde zijne strijdkrachten, door aan allen, die gehuurd of met de zorg van (voor) eigendommen belast waren, verlof te geven, naar huis te gaan.’ Uit 1 Makkab. III:56 blijkt, dat dit gehuwd moet zijn.
De uitvoering van het werkje is goed, maar de houtsnedevignetten zijn althans niet boven het zeer middelmatige.


Leven en Daden van den Zwitserschen Kerkhervormer Ulrich Zwingli. Vrij bewerkt naar het Hoogduitsch van

{==650==} {>>pagina-aanduiding<<}
J.J. Hottinger. Te Amsterdam, bij G. Portielje. 1844. In gr. 8vo. XVI en 164 bl. f 1-65.

Hottinger heeft in 1842 een werk uitgegeven onder den titel: Huldreich zwingli und seine Zeit dem Volke dargestellt. Nu is de vraag, in welke betrekking de Hollandsche vertaling tot het oorspronkelijke staat. De Vertaler antwoordt: ‘Hottinger's werk beschrijft zwingli en zijnen tijd, en voert dus natuurlijk veel aan, wat ons voor den Nederlandschen lezer minder belangrijk voorkwam. Wij hebben zwingli niet slechts de hoofdpersoon laten blijven, maar ook zooveel mogelijk hem alleen geschetst, en vermeden het oog ter zijde te wenden.’ Het zij ons vergund, hier van den Vertaler te mogen verschillen. De schildering toch van den tijd, waarin zwingli leefde, moet licht verspreiden over de plaats, welke hij in de geschiedenis inneemt, en als het ware eenen commentarius geven op zijn leven en zijne daden. Een historisch persoon moet noodzakelijk in de naauwste betrekking met zijnen tijd beschouwd worden, omdat zóó alleen zijne geheele persoonlijkheid juist kan worden begrepen. Dit heeft hottinger ingezien, en daarom zwingli en zijnen tijd tot onderwerp zijns onderzoeks gemaakt. Is nu zwingli's leven voor den Nederlandschen lezer hoogstbelangrijk, is dan het tafereel van den tijd, waarin hij leefde, minder belangwekkend? De Vertaler zegt: ‘Wij beschouwden hem minder als man van wetenschap en schrijver; iets wat wij hopen later meer opzettelijk te doen;’ - maar verliest daardoor deze levensbeschrijving niet in waarde, en zoude zij niet in belangrijkheid gewonnen hebben, als hier alles vereenigd was? Wij geven het den Vertaler in bedenking, of niet dergelijke monographiën alleen door volledigheid blijvende waarde hebben. Eene vrije bewerking van buitenlandsche geschriften is goed te keuren, als het stuk door die vrije
bewerking vermeerderd en verbeterd wordt. Is dit nu bij deze vrije bewerking het geval? Wij betwijfelen het.
Doch laat ons nemen wat men ons geeft. Vooraf gaat eene geschiedkundige Inleiding; daarna volgt de levensbeschrijving des kerkhervormers, in zeven hoofdstukken verdeeld. Het geheel laat zich met genoegen lezen. De voorstelling is boeijend, en doet verlangen naar eene meer grondige beschouwing van 's mans karakter en inzigten, welke

{==651==} {>>pagina-aanduiding<<}
overwaardig zijn om gekend te worden. Overigens houden wij de vertaling van dergelijke werken voor zeer doelmatig, vooral bij gebrek aan geschriften van dien aard in onze taal, hoewel het te wenschen ware, dat er wat minder vertaald en wat meer oorspronkelijks, en dit dan met vereeniging van grondige studie en duidelijke voorstelling, gegeven werd.
Wij wenschen het boek in veler handen.


Geschiedenis van den Opstand in de Cevennen, onder Lodewijk XIV. Naar de bronnen medegedeeld door Dr. J.Chr.K. Hoffmann, Repetent van het Godgeleerd Ephoraat en Privaatdocent bij de Faculteit der Wijsbegeerte te Erlangen. Uit het Hoogduitsch. Te Groningen, bij W. van Boekeren. 1843. In gr. 8vo. 228 bl. f 2 - :

Dit werk wekt reeds belangstelling door den naam van den Schrijver, in de Theologische wereld met roem bekend door zijn onlangs voltooid geschrift: Weissagung und Erfüllung im alten und im neuen Testamente, door hem als Hoogleeraar in de Theologie te Rostock uitgegeven. Deze geschiedenis van den opstand in de Cevennen is uit goede bronnen geput en met veel oordeel beschreven. De vertaling verdient lof, en biedt eene zeer nuttige en boeijende lectuur aan, welke wij in veler handen wenschen, zoowel omdat (gelijk het in de voorrede staat uitgedrukt,) deze episode uit de geschiedenis der Hervormden in Frankrijk niet zonder leering is voor hen, die den invloed van het Jezuitismus (om 't even of hetzelve zich in een R.C., dan wel in een Protestantsch kleed hulle) voor onbeduidend of de inmenging der Regeringen in de godsdienstige overtuiging der burgers voor regtmatig en nuttig houden, als om het liefderijke oogmerk, waarmede de uitgave werd ondernomen.





Geschenk van een' Christelijken Vader aan zijne opwassende Kinderen. Naar den XIVden druk van het Engelsche werk van John Angell James voor den Hollandschen Lezer bewerkt, door Nicolaas Beets, Theol. Dr., Herder en Leeraar te Heemstede. Te Amsterdam, bij J. Müller. 1844. In gr. 8vo. XII en 437 bl. f 4-40.


{==652==} {>>pagina-aanduiding<<}

De bijval, dien het Engelsche werk van james, Christian Fathers Present to his Children, gevonden heeft, deed ons dit werk met eene bijzondere ingenomenheid in handen nemen. De lezing daarvan heeft ons niet teleurgesteld.
Hoe rijk in inhoud dit werk is, moge blijken uit de korte opgave van de stof, welke hier in vierentwintig Hoofdstukken behandeld wordt: over de zucht van Christelijke ouders voor het geestelijk welzijn van hun kinderen. - Over de stemming, waarin wij een onderzoek naar den waren aard der Godsdienst behooren aan te vangen. - Over richtige gevoelens in de Godsdienst. - Over den aard der ware Godsdienst. - Over het voorrecht en de verandwoordelijkheid eener godvruchtige opvoeding. - Van de meest heerschende hinderpalen, welke jongelieden terughouden om een godsdienstig leven aan te leggen. - Van de arglistigheid des harten. - Over voorbijgaande devotie. - Over eene beslissende keuze in het godsdienstige. - Van de genoegens van een godsdienstig leven. - Over de voordeelen van vroege godsvrucht. - Over den invloed der Godsdienst op de tijdelijke belangen van hem die ze bezit. - Over de keuze van vrienden. - Lectuur. - Uitspanningen en vermaken. - Over het Tooneel. - Over het tijdvak tusschen het verlaten der School en de Mannelijke Jaren. - Over de verplichting om ten algemeenen nutte werkzaam te wezen. - Over vrouwelijke begaafdheid, Deugd en Streven. - Over voorzichtigheid, zedigheid, vriendelijkheid. - Over het uitkoopen van den tijd. - Over de keuze van een Echtgenoot. - Over het in 't oog houden van het groote doel des levens. - Hereeniging van een godvruchtig gezin in den hemel.
‘Waartoe dit dor geraamte?’ zoo vraagt gij misschien. ‘Geef liever eene fiksche karakteristiek van den geest, waarin dit boek geschreven is.’ Welnu - zijt gij tevreden, als ik u met den geest des Schrijvers bekend maak? Of wilt gij nog niet liever hooren, hoe de Schrijver zichzelven schetst? Luister. ‘Als christen, gelooft de Schrijver van dit boekdeel, dat er een eeuwigdurende gelukstaat is aan gene zijde des grafs, een gelukstaat hun, maar hun alleen, bereid, die der zuivere en onbevlekte Godsdienst deelachtig zijn; en als vader, wil hij er gaarne voor uitkomen, dat zijne voornaamste zorge is, dat zijne kinderen zich, in dit tijdelijk leven, door geduldige en standvastige plichtsbetrachting, roem, eer, onsterfelijkheid verwerven, dat zij in de toe-
{==653==} {>>pagina-aanduiding<<}
komst door Gods genade de eeuwige zaligheid erlangen mogen. Hij is niet ongevoelig voor de waarde van tijdelijke voorrechten; hij is zoo min cynicus als asceet; hij stelt overvloed, kennis, wetenschap, vermaardheid, op behoorlijken prijs, en wenscht ze voor zich en zijne kinderen in zulk eene mate, als het den Alwijze behagen zal hun die goederen aan te bedeelen. Hij heeft de wereld overwonnen, maar veracht haar niet; hij wederstaat haar juk als een meesteresse, maar hij waardeert hare diensten als slavinne.’ - Verder hecht hij groote waarde aan eene godsdienstige opvoeding. ‘Tot degenen, zoo daar de zoodanigen zijn mochten, die zich verbeelden dat hij zich hieraan al te veel laat gelegen leggen, en dat hij de zaak overdrijft, heeft hij niets te zeggen dan dit eenvoudige, dat ‘hij gelooft, en daarom gesproken heeft’ (2 Cor. IV:13.)
Zulk een' man over onderwerpen te hooren, als die, welke straks genoemd zijn, achten wij van hoog belang. En inderdaad, hij spreekt niet op eenen onvoorwaardelijk veroordeelenden toon; hij ziet niet met een' verachtenden blik neder op hetgeen in het genieten van de vreugde der aarde geoorloofd is, maar is in zijne oordeelvellingen en beschouwingen juist zoo, als wij dit van hem verwachten naar de schets, welke hij van zich zalven gegeven heeft.
Het is niet onmogelijk, ja zeer waarschijnlijk zelfs, dat veel van hetgeen in dit boek geschreven staat aan sommigen vreemd en overdreven zal toeschijnen. Maar bij verschil van standpunt zal dit ook wel niet anders kunnen, en de Schrijver heeft het zelf voorzien. Hoe dit ook zij, wij kunnen dan toch ieder aan het Apostolische woord 1 Thess. V:21 herinneren.
Ofschoon deze bladen voor allen nuttig kunnen zijn, zijn zij toch niet voor iedereen even geschikt. Lezers uit de meer beschaafde kringen zullen er zich meer in te huis vinden, - omdat voornamelijk naar hunne behoeften gesproken wordt. Er wordt bij degenen, voor wie dit werk geschreven is, eene mate van kennis, eene plaats in de zamenleving, in een woord eene beschaving voorondersteld, welke niet bij de zoodanigen gevonden wordt, voor wie een volksleesboek de gewone lectuur is. De Schrijver zegt zelf, dat zijn boek niet voor jongelieden beneden de veertien jaren bestemd is.
De vorm van dit werk is gelukkig gekozen. Teregt merkt de Schrijver aan, dat de preekvorm hier minder gepast zoude

{==654==} {>>pagina-aanduiding<<}
zijn. Boven brieven gaf hij de voorkeur aan eene hoofdstukswijze voorstelling, welke zich dadelijk tot den lezer wendt. De stijfheid van den didactischen stijl is gelenigd door talrijke uittreksels en menige ingevoegde anecdote.
De Heer beets heeft het Engelsche werk voor den Hollandschen lezer bewerkt. Voor de moeite, welke dit hem gekost heeft, moet hij zich reeds rijkelijk beloond gevoelen door de gelukkige wijze, waarop ieder zal moeten toestemmen, dat hij daarin is geslaagd.
Verg nu verder niet van mij, dat ik u meer van dit boek zegge. Lees het, niet hier en daar, want dan rukt gij de zaken uit het verband, waarin de Schrijver wil, dat gij ze zult beschouwen, maar lees het boek van het begin tot aan het eind. Tracht zelf wat u minder gepast zou toeschijnen met iets beters te verwisselen, en valt u dit moeijelijk of onmogelijk, en vindt gij hier menigen goeden wenk en heilzamen raad u gegeven, beken dan met mij, dat gij in hem, die hier spreekt, eenen beproefden raadsman hebt, van wien nog wel iets goeds te leeren valt.





Christelijke Vrouwenspiegel, of mededeeling uit het geloofsleven van Christelijke Vrouwen, naar den Spiegel edler Pfarrfrauen van M.P.Chr.F. Burk, bewerkt door J. Busch Keizer, Leeraar bij de Hervormde Gemeente te Memsingeweer. Te Groningen, bij W. van Boekeren. 1844. In gr. 8vo. XIV en 334 bl. f 3 - :

Opgedragen aan de vrouwenvereeniging, te Groningen gevestigd, ter bevordering van werkzaamheid en welstand onder de geringere volksklasse, is deze Vrouwenspiegel eene hulde aan den Christelijken zin en den Christelijken wandel van eenige vrome vriendinnen des Verheerlijkten. Korte karakterschetsen of trekken uit haar leven doen ons nu eens eenen oppervlakkigen, dan wederom dieperen blik in haar gemoedsleven slaan. Gij ziet u hier in eene galerij van Christinnen verplaatst, waar uw oog genoeg vindt op te merken, en waar het u dikwijls liefelijk te moede is. Stel u voor eene anna zwingli, eene catharina luther, eene margaretha blaarer, eene margaretha baxter, met eene maria love en nog dertig anderen, en gij gevoelt, dat hier genoeg afwisseling is, om eentoonigheid te verbannen. Gaat

{==655==} {>>pagina-aanduiding<<}
het u als mij, dan zal alles u niet evenzeer boeijen, niet evenzeer toelagchen; soms zult gij helderder inzigten in het Christendom wenschen, en het min of meer mystieke en overdrevene uit dit boek geweerd willen hebben. Maar dit kon niet anders, daar hier het inwendige Christelijke leven in zijne verschillende nuances geschilderd wordt. Ergert het u misschien, dat gij onder de 35 beelden slechts ééne vaderlandsche vrouw (anna maria van schuurman) aantreft, hoor dan, wat Ds. busch keizer u in de Voorrede zegt, dat zijn eerste voornemen was, om voor het grootste gedeelte Nederlandsche vrouwen in haar Christelijk leven te beschrijven, maar dat hij voornamelijk daarom zijn plan moest opgeven, omdat hij bij ijverige nasporing zoo weinige bronnen mogt ontdekken, die hem de vereischte stof leverden, zoodat hij zich, niettegenstaande de overtuiging, hoe waardig vele vaderlandsche vrouwen geweest zijn, om in zoodanigen bundel te prijken, beperkt zag tot anna maria van schuurman.
Uit diezelfde voorrede vernemen wij, dat de vermelding van eenig roemrijk feit of op zich zelve staande daad van godvruchtigheid niet voldoende is voor een werk, waarin meer bijzonder de grondbeginselen van het Christelijk leven worden voorgesteld, en dit leven in deszelfs ontwikkeling, bloei en vruchten wordt afgebeeld. Hierdoor wordt het ons duidelijk, waardoor de Schrijver zich in de keuze der beelden voor zijnen spiegel heeft laten leiden.
De wensch des Schrijvers worde vervuld en het doel, hetwelk hij zich voorstelde, bereikt! Men leze met aandacht, toetse alles aan den waren en welbeproefden toetssteen, en spiegele zich waar dit heilzaam is en dienstig kan zijn, om ‘bevestigd te worden in de goede keuze, om aangemoedigd te worden tot volharding, en om oplettend gemaakt te worden op hetgeen men overeenkomstig zijne roeping nog behoorde te bedenken en te behartigen.’





Vraagboekje over de Geschiedenis van de Opvoeding des Menschdoms door God, tot op de komst van Jezus Christus, door P. Hofstede de Groot, Hoogleeraar te Groningen. Te Groningen, bij A.L. Scholtens. 1844. In kl. 8vo. VIII, 112 bl. f : - 40.


{==656==} {>>pagina-aanduiding<<}

Niet gewoon om vraagboekjes te ontvangen uit de hand van Hoogleeraren, was ons dit geschenk van Prof. de groot dubbel aangenaam. Met hooggespannen verwachting namen wij het op en lazen het. Thans zetten wij ons, om onze lezers met hetzelve bekend te maken. Uit ons verslag zal genoegzaam blijken, in hoe verre onze verwachting bevredigd is geworden.
Het vraagboekje is door den Hoogleeraar oorspronkelijk voor zijne eigene kinderen opgesteld, nadat zij de bijbelsche geschiedenis kenden en ook eenig begrip van algemeene geschiedenis en aardrijkskunde verkregen hadden. Hij wilde deels hun herinneren al wat omtrent de aardrijks- en volken-kunde, de Godsdienst, de levenswijze, de kunst, de wetenschap en de lotgevallen der oude volken het meest merkwaardig is, deels en vooral de geschiedenis van Israël voor hunnen blik met die van alle overige volken der oude wereld tot één geheel vereenigen, waarin overal Gods hand en bedoeling zigtbaar is. Geheel in den geest en naar de volgorde van dit boekje begon hij in 1842 over ditzelfde onderwerp voorlezingen te houden voor studenten en burgers. En op verzoek van velen besloten hebbende, die voorlezingen in het vervolg uit te geven, zendt hij dit vraagboekje vooraf in het licht, om het belangrijke denkbeeld, dat Gods voornaamste werk en het doel zijner openbaringen aan ons onze opvoeding is, daardoor meer onder het volk te verspreiden. Het boekje is in 50 § § afgedeeld. De bijbelsche geschiedenis wordt als leiddraad gevolgd. En wat over Egyptenaren en Pheniciërs, Babyloniërs en Perzen, Grieken en Romeinen te zeggen valt, is telkens daar ter plaatse ingevoegd, waar de Israëliten met deze volken in betrekking kwamen. Voorts verklaart de Hoogleeraar, dat het plan, om zulk een boekje op te stellen, bij hem vele jaren oud, en dat de uitvoering er van de vrucht is van vele en langdurige studie. Eindelijk zal niets hem aangenamer zijn, dan dat deskundigen dit werkje aan een streng onderzoek onderwerpen, en hun oordeel hem opentlijk of in 't bijzonder mededeelen.
Gereed, om aan dit verzoek te voldoen, beginnen wij met den onvermoeiden ijver van den Hoogleeraar hoog te roemen. Ook achten wij de uitgave van een geschrift over dit onderwerp regt tijdig en gepast. En de vele verdiensten van dit vraagboekje behoeven wij niet te prijzen, om onze lezers te

{==657==} {>>pagina-aanduiding<<}
doen gelooven, dat het in meer dan één opzigt zeer uitmunt. Maar liever, dan hiermede de weinige plaatsruimte, waarover wij beschikken kunnen, te vullen, deelen wij vrijmoedig onze bedenkingen mede.
Vooreerst kunnen wij de vreeze niet van ons weren, dat de voorstelling van de opvoedingsgeschiedenis des menschdoms, zoo als die hier geschied is, leiden zal tot eenzijdigheid. Het denkbeeld van verlossing, dat in het N.V. zoozeer op den voorgrond staat, treedt daarbij meer in de schaduw. De mensch wordt bijkans uitsluitend voorgesteld, zoo als hij oorspronkelijk was, niet zoo als hij door de zonde geworden is. En christus, die ons van God geworden is tot wijsheid, regtvaardigheid, heiligmaking en verlossing, treedt ons enkel voor oogen als de hoogste Opvoeder van ons geslacht, naar den raad Gods. Is dit overeenkomstig de Schrift? vragen wij.
Ten anderen geven wij in bedenking, of het niet een weinig voorbarig is, eene voorstellingswijze, die nog geenszins algemeenen bijval gevonden heeft onder de geleerden en hun nog meerendeels vreemd is, reeds door middel van een vraagboekje onder het volk te verspreiden. Waren de voorlezingen, door den Hoogleeraar over dit onderwerp gehouden, voorafgegaan, en de denkbeelden, daarin vervat, gangbaar geworden, dan eerst was, onzes inziens, de weg gebaand, om ze in het volksonderwijs over te brengen. Thans zal het vraagboekje bij velen weinig genade vinden, omdat zij met den inhoud te weinig gemeenzaam, met het onderwerp te weinig ingenomen zijn. Niets wordt regt populair, voordat het onder de geleerden tot genoegzame helderheid gekomen is. Wat te dezen opzigte te vroeg geschiedt, loopt groot gevaar van te mislukken.
Ten derden houden wij den vorm van vraagboekje voor zeer ongelukkig gekozen, te meer, omdat de Hoogleeraar niet wil, dat de antwoorden zullen worden van buiten geleerd. Wij voor ons zouden aan een doorloopend geschrift onbepaald de voorkeur gegeven hebben. Het moeijelijk en afgetrokken onderwerp had daarin even duidelijk en populair kunnen behandeld zijn, als in een vraagboekje. Nu schrikt de onbehagelijke vorm velen van de lezing af. Ook de jongelieden, voor wie het in de eerste plaats bestemd is, nemen het met zeker vooroordeel in handen. En het doel van den Hoogleeraar, om het hoofddenkbeeld onder het volk te

{==658==} {>>pagina-aanduiding<<}
verspreiden, zal vóór de uitgave zijner voorlezingen zeker langs dezen weg niet bereikt zijn.
Ten vierden oordeelen wij, dat, nu eenmaal de vorm van vragen en antwoorden gekozen is, er belangrijke aanmerkingen te maken zijn. De vragen drukken vaak geen volledig denkbeeld uit. Ook de antwoorden geven soms veel meer, dan er gevraagd was, of slaan niet geheel op de vraag terug. En niet zelden staan de losse, onbeantwoorde vragen in geen natuurlijk of noodzakelijk verband tot hetgeen voorafgaat en volgt. Proeven, hiervan in menigte bij te brengen, zou ons te ver afleiden. Reeds de 1ste vraag is te onbepaald: ‘wat moet gij bovenal uit de Bijbelsche geschiedenis leeren?’ Ook de 2de vraag klinkt vreemd: ‘welk is het voornaamste werk van God als Vader der menschen?’ Zie ook § 2, vraag 7-10. Zoo begrijpen wij evenmin, hoe deze vragen: ‘wat is de spraak?’ en: ‘waartoe dient de spraak?’ kunnen beantwoord worden, zonder dat het antwoord op de 2de reeds in dat op de 1ste begrepen is.
Ten vijfden komt het ons voor, dat ook de inhoud hier en daar vrij wat stof tot berisping (sit venia verbo!) oplevert. Eene vraag als deze: ‘is ook de beste mensch opgevoed?’ Hebr. V:8, noemen wij eene hoogst onvoorzigtige vraag, en die aanleiding geven kan tot velerlei wanbegrip. Het bevreemdde ons evenzeer, hier te lezen: ‘aanleiding tot de overtreding der eerste menschen gaf eene slang, welke zich in den boom kronkelde en er misschien van at, zonder te sterven, 't welk door Eva werd gezien.’ Waar staat dit in het gewijde verhaal? Zoo komt het ons ook voor, dat vele geschiedkundige daadzaken minder uitvoerig hadden moeten vermeld zijn, daar de kennis derzelve bij den leerling voorondersteld wordt. En de volgorde, waarin de geschiedenis behandeld is, ofschoon in vele opzigten zeer te prijzen, heeft, onzes inziens, dit gebrek, dat de Hoogleeraar, als hij in de geschiedenis reeds verre gevorderd is, telkens als er een nieuw volk met Israël in betrekking komt, vele eeuwen moet teruggaan, om deszelfs oorsprong, opvoeding en lotgevallen te vermelden. Dit geeft aanleiding tot verwarring.
Eindelijk vragen wij, voor hoedanige leerlingen dit vraagboekje ten gebruike bestemd mag zijn? Voor eerstbeginnenden? Maar deze moeten eerst de daadzaken grondig

{==659==} {>>pagina-aanduiding<<}
leeren kennen, eer zij ze pragmatisch, gelijk hier geschiedt, kunnen beschouwen. Voor meergevorderden dan? Maar hoe strookt hiermede de wensch van den Hoogleeraar, dat er, juist niet naar dit opstel, maar in deszelfs geest, iets vervaardigd moge worden voor jongelieden, die op zoogenoemde Fransche en Latijnsche scholen het middelbaar en hooger onderwijs genieten? Juist voor zulken, meenden wij, ware dit vraagboekje meest geschikt. Maar misschien stelt de Hoogleeraar de vatbaarheid der leerlingen hooger, dan wij, naar onze ondervinding, durven doen.
Deze vlugtige bedenkingen mogen van de belangstelling getuigen, waarmede wij dit vraagboekje van den Hoogleeraar ontvangen hebben. Wij zien begeerig uit naar de toegezegde Voorlezingen. Van derzelver uitgave verwachten wij meer, dan van het gebruik van dit boekje. Misschien hebben wij voorbarig geoordeeld. Nu, dan houde de Hoogleeraar het ons ten goede.


Titan, of de edele Jongeling in strijd met de menschen, het lot en het leven. Vrij bewerkt naar het Hoogduitsch van Jean Paul. II Deelen. Te Amsterdam, bij G. Portielje. 1843. In gr. 8vo. 696 bl. f 7-50.

Onze literatuur komt wat achteraan met de vertaling der werken van jean paul. Men heeft zich lang tevreden gesteld met de Gedachten, uit zijne schriften verzameld. En zoo wij de waarheid zullen zeggen, gelijk zij ons voorkomt, zoo was deze verzameling het regte middel niet, om den Hollandschen lezer begeerig te maken naar de volledige werken van den beroemden, oorspronkelijken, maar ook zeker zonderlingen Schrijver. Zij kunnen eigenlijk slechts een hoogst gebrekkig denkbeeld geven van den stijl en schrijftrant van jean paul. Men moet ze lezen, gelijk zij in zijne werken verspreid zijn, gelijk ze in het verband voorkomen, en dezen of genen zijner helden of heldinnen in den mond worden gelegd; en het kwam Rec. altijd een hoogstongelukkig denkbeeld voor, om opzettelijk soortgelijke gedachten te schrijven en uit te geven, die niet, gelijk die van den Duitschen Schrijver, in een bepaald en noodzakelijk verband worden gevonden en door den zamenhang der rede worden ontwikkeld, maar ijdel in de lucht hangen en dan

{==660==} {>>pagina-aanduiding<<}
ook doorgaans met den vrij zonderlingen titel van losse gedachten worden bestempeld.
Intusschen, schoon dan ook laat, men is thans begonnen geheele werken van den beroemden Schrijver over te brengen, aangemoedigd door de belangstelling, in de vroeger uitgegevene en onlangs herdrukte Gedachten betoond. En zeker, wie smaak heeft gevonden in de lectuur van deze, dien durven wij gerust het lezen van een volledig werk van jean paul aanbevelen. Hij is als het ware daartoe meer dan voorbereid, en de moeijelijkheden, daaraan verbonden door den hoogst zonderlingen vorm, door het ongewone der uitdrukking, der beeldspraak, der denkbeelden zelve, heeft hij reeds overwonnen. Hem moet het een eigenaardig genot zijn, van tijd tot tijd oude kennissen terug te vinden in het gezelschap, waarbij zij eigenlijk behooren, en waar zij zich in haar eigenlijk en natuurlijk karakter vertoonen.
De keuze van den Titan ter vertaling komt Rec. zeer gelukkig voor. Veel, wat de Vertaler tot lof van het oorspronkelijke zegt, stemt Rec. ten volle toe en vindt daarin reden, om te vooronderstellen, dat dit boek aan verschillende soort van lezers zal bevallen. ‘Er is hier,’ zegt de Vertaler, ‘meer handeling, dan in zijne overige werken, er zijn verhevener, grootscher, stouter, meer scherp geteekende karakters,’ en het ontbreekt daardoor ook voor den meer gewonen lezer niet aan eene opwekkende, belanginboezemende lektuur. Voor hem is er daarenboven eene frischheid, eene oorspronkelijkheid en nieuwheid in deze soort van roman, of zoo gij het noemen wilt, die hem moeten boeijen. Zonderling, vreemd is, ook uit dit oogpunt beschouwd, de Titan, maar bij al het vreemde voelt men zich toch aangetrokken door het onmiskenbare genie, dat zich vooral ook in de schoone karakterteekening openbaart van de meest onderscheidene personen, sommigen overdreven genoeg zeker, maar toch in die overdrevenheid volkomen karakteristiek.
De vertaling is in gelukkige handen gevallen, in de handen van iemand, die niet blind is voor de gebreken van het oorspronkelijke, die erkent, dat hij dikwijls het snoeimes heeft gebruikt, om het te weelderige van jean paul's schrijfstijl weg te nemen. Daardoor vooral heeft hij, onzes inziens, den Nederlandschen lezer dienst bewezen, en den

{==661==} {>>pagina-aanduiding<<}
Uitgever ongetwijfeld niet minder, omdat hij het boek daardoor meer voor het publiek berekend heeft gemaakt. Zeker zullen de overdrevene bewonderaars van jean paul het hem ten kwade duiden, dat hij eigener autoriteit hem zoo besnoeid heeft, en hier en daar onkruid heeft uitgerukt, waarin zij misschien goede tarwe meenen te zien. Wij behooren niet onder dezulken en houden het er voor, dat het boek er bij gewonnen heeft, zelfs al ware het, dat er een enkele goede aar met het onkruid ware uitgetrokken.
De Uitgever heeft voor eene goede uitvoering gezorgd, en door een zestal geestige vignetten den lezer zoeken te lokken. Gereedelijk hopen wij, dat hem dit moge gelukken, en dat deze poging, om ons publiek met de beste werken van den geestigen en oorspronkelijken Duitschen Schrijver bekend te maken, dien bijval moge vinden, dien het moeijelijke der onderneming en het merkwaardige, geniale en rijke van zijnen schrijftrant verdienen.


De professor en zijne gunstelingen naar het Zweedsch van Emilie Flijgare Carlen. II Deelen. Te Arnhem, bij Is. An. Nijhoff. 1843. In gr. 8vo. Te zamen 455 bl. f 4-50.

Bij de noodzakelijkheid, in welke wij ons dikwijls bevinden, om ex officio kennis te nemen van middelmatige en somtijds minder dan middelmatige werken in het romantische vak, is het ons eene aangename verpoozing, onze opmerkzaamheid te mogen toewijden aan een voortreffelijk gewrocht van deze soort. De naam der Schrijfster, door de vroeger in het Nederduitsch overgebragte Roos van Tistelon reeds gunstig bekend, stelde ook nu onze verwachting niet te leur. De fraaije stijl, de uitmuntende zedelijke strekking, de karakterschildering, de treffend gelijkende voorstelling van het gezellig en huiselijke leven bij den beschaafden stand in Zweden, de reeks der gebeurtenissen, derzelver afwisseling en ontknooping, zoo geheel natuurlijk en echter ook zoo geschikt om de nieuwsgierigheid en belangstelling tot het laatste toe bezig te houden: Zie daar eigenschappen, die in al de deelen van het verhaal, waar zij te stade komen, en niet als gezochte sieraden, maar als kenmerken van den

{==662==} {>>pagina-aanduiding<<}
heerschenden geest der geheele zamenstelling, allerwege aangetroffen worden.
Professor Ling is het modèl van eenen echten menschenvriend, die bij zijnen grooten rijkdom kracht van geest en wijsheid genoeg bezit om zijne weldaden niet uit te reiken, waar zij de ligtzinnigheid zouden bevorderen of laaghartige en eigenbatige speculatiën zouden doen gelukken, maar ook daar, waar hij het geluk van deugdzamen en van wezentlijk berouw hebbenden kan bevorderen, niet aarzelt om te helpen. In Rosa leert men een meisje kennen, hetwelk aan het gevoel van haar edel hart onder de zwaarste beproevingen getrouw blijft, terwijl de door haar beminde Mannerstedt een jongeling is, die, kampende tegen armoede en vernedering, zich door de uitmuntende eigenschappen van zijn hart en door zijnen onvermoeiden ijver het betere lot, hetwelk hem eindelijk ten deel valt, volkomen waardig maakt. Zelfs de aanvankelijk ligtzinnige Ferdinand wordt door het verstandig bestuur en den invloed van zijnen oom, den edelen Professor, niet alleen gered, maar ook op den beteren weg gebragt. Meer willen wij van den inhoud zelven niet berigten, opdat wij den lezer het genoegen der lezing niet verminderen. Wel zijn wij nationaal genoeg, om er ons over te verblijden, wanneer oorspronkelijk Nederlandsche werken zoodanige verdiensten bezitten, die hen aanspraak doen hebben op lof en eene gunstige ontvangst, maar wij zijn toch niet zoo ingenomen met al hetgeen als oorspronkelijk Nederlandsch wordt aangeboden, om niet dezen Professor te schatten boven vijftig en meerdere oorspronkelijke romans van sommige Nederlandsche Heeren en Vrouwen A, B, C, enz. tot Z toe.
Ook de vertaling is over het geheel wèl geslaagd, zoodat wij in alle opzigten de uitgave beschouwen als eene uitmuntende bijdrage tot voorziening in de behoefte van ons lezend publiek.





Wat eene Moeder lijden kan. Ware Geschiedenis, door Hendrik Conscience. (Met) vijftig Houtsneden, geteekend door J. Mathijsen, op hout gesneden door H. Brown. Te Antwerpen, bij J.E. Buschmann. 1844. In 32mo. 69 bl. f : - 60.


{==663==} {>>pagina-aanduiding<<}

De hoofdinhoud van dit, ook voor onze Nederlandsche vrouwen, zoo aanprijzingwaardig boekje is de navolgende:
Eene dame bezoekt met eene harer vriendinnen de armen: de eene is gewoon de verblijven der behoeftigen binnen te treden, de andere niet. Deze wordt dus de stulpen der ellende ingeleid. Diep verval, medelijdenswaardige armoede, tafereelen van kinderlijke behoefte, moederlijke teederheid, echtelijke liefde, te midden van jammer en lijden, aan wanhoop grenzende; folteringen van honger en gebrek bij het aangrijnzen van den dood, tegenover het eerlijk gevoel van schaamte om eenen penning van den vreemde af te vragen, doen ons, in aandoenlijke, roerende, hartverscheurende schilderingen den toestand eens gezins kennen, dat door de beide Dames uit deszelfs verschrikkelijken toestand wordt gered. De wijze, waarop zulks geschiedt, is verrassend, welgekozen, edel en beminnenswaardig, en doet ons de deelneming, de hulpvaardigheid en weldadigheid der twee milddadigen hoogachten en bewonderen; terwijl de dankbaarheid der geredden, zich meer door een welsprekend zwijgen dan door tal van woorden, gevoelig en innig, openbarende, ons de schoonste karakters kennen doet.
Rec. weet, dat er geschreven staat: ‘de barmhartigheid zal roemen tegen het oordeel;’ maar hij weet ook, dat men door goede werken alleen den hemel niet zal binnengaan; daarom had hij wel gewenscht, dat er iets meer van de Dames aan het slot van het boekje werd gevonden, dan: ‘O Adela! ons maetschappelijk leven moge los en ijdel zijn.... de blijde tranen dezer menschen zullen velen onzer zonden herkoopen.’ Wij zullen het hier onze Nederlandsche vrouwen wel niet behoeven te herinneren, dat, wanneer, te midden van zoo vele waardige bemoeijingen tot verbetering van het lot der armen, ook door haar aangewend, liefde jegens God en den Heer het krachtig werkend beginsel is, waaruit zulks geschiedt, verbetering van eigen leven en gedrag ook de zucht der milddadigen wezen zal.
Genoeg van het lieve boekje, dat ons eene nieuwe proeve levert van den gevoeligen, schilderachtigen trant van den Schrijver van het nog zoo kort geleden (1843) verschenen, doch reeds uitverkochte werkje: Hoe men Schilder wordt. Keurig net, beveelt dit zich ook der schoone sekse aan, in wier handen het zeker reeds zijn zal, en die, buiten twijfel, het op het werktafeltje voor zich zal hebben liggen,

{==664==} {>>pagina-aanduiding<<}
om het niet alleen meermalen op te slaan ter bezigtiging van de geestige, met gevoel en uitdrukking geteekende houtsneê-croquis, die het boekje versieren; maar niet minder, om er menige roerende, het oog een' traan ontlokkende plaats in stilte, of aan hare vriendinnen, uit voor te lezen. - Met ruime aanbeveling eindigt Rec. deze aankondiging: die het boekje gelezen heeft, beveelt het zeker een' ander' aan, waarvan Rec. reeds menige proeve bekend is.


De Lijfeigene en mijn uitstapje naar Zwitserland. Twee Verhalen. Te Haarlem, bij de Erven F. Bohn. In gr. 8vo. 268 bl. f 2-75.

Het voorberigt deelt ons mede, dat deze verhalen van de hand eener Duitsche dame zijn, wier stukken in haar vaderland met welgevallen werden ontvangen. Zij laten zich ook zeer wel lezen en behooren onder dezulken, die aanbeveling verdienen. Het komt ons intusschen voor, dat het laatste verreweg het beste is, en veel meer eigenaardigs heeft in schrijf- en verhaaltrant, dan het eerste. De Lijfeigene herinnert in sommige bijzonderheden te veel eene episode uit rellstab's 1812 en is ook over het geheel te avontuurlijk en onwaarschijnlijk. Het tweede daarentegen is los en gemakkelijk, luimig en gevoelig geschreven en had een beter vignet verdiend, dan het karrikatuurplaatje op den titel. Wij bevelen het gaarne ter lezing aan, en zouden met welgevallen de belofte in de voorrede zien vervuld, indien de daar half toegezegde stukken van dezelfde hand en gelijksoortigen geest waren. De vertaling is goed.






P.C. Hooft's Warenar, met eene Inleiding en Aanteekeningen door M. de Vries. Te Leiden, bij H.W. Hazenberg en Co. 1843. In gr. 8vo. XII en 244 bl. f 3-60.

De faculteit der letteren aan de Leidsche Hoogeschool schreef in 1841 eene prijsvraag uit, waarbij eene taal- en oudheidkundige verklaring van hooft's Warenar, benevens eene vergelijking van dit stuk met de Auluraria van plautus en den Avare van molière, werd gevorderd. De Heer de vries had het geluk, den uitgeloofden prijs te behalen;

{==665==} {>>pagina-aanduiding<<}
doch reeds bestond de bezuinigingsmaatregel, die de opname der bekroonde stukken in de akademische Annalen verbood; een maatregel, die tot grove misbruiken aanleiding heeft gegeven en de geheele opheffing der uitschrijving van akademische prijsvragen als eene wenschelijke zaak doet achten: of was het niet een grof misbruik, hetwelk eenen zeer verkeerden geest onder jongelieden opwekt en tot zeer onregtvaardige beoordeeling aanleiding geeft, wanneer men toestond, dat de bekroonden de stukken, waarvoor zij de gouden medaille hadden behaald, later bezigden tot dissertatie, waarop zij promoveerden, en dat men hun dus geheel onverdiend en tegen alle regt en billijkheid aan eene dubbele eere gaf boven hunne commilitones, wier verhandelingen welligt van veel meer kennis en geleerdheid getuigden, maar ongelukkig slechts geene onderwerpen betroffen, waarover het der faculteit behaagd had prijsvragen uit te schrijven? Rec. wil gaarne erkennen, dat hij zich moeijelijk een denkbeeld kan maken van de onbeschaamdheid, die zich aldus eene vereering boven anderen kan laten welgevallen, terwijl zij gevoelen moet, die niet te verdienen, als die volstrekt in niets boven anderen moeite heeft gedaan. Mogten de Hoogleeraars, die thans op nieuw akademische wedstrijden hebben geopend, in het vervolg tegen zulk een misbruik waken! Doch dit ter loops.
De Heer de vries heeft een beter gebruik van zijne prijsvraag gemaakt. Hij heeft zijn stuk omgewerkt, de vergelijking tusschen de drie blijspelen weggelaten, en geeft het thans als eene bijdrage tot de kennis van vaderlandsche taalen oudheidkunde in het licht. Hij heeft hier vele blijken gegeven van den ijver, waarmede hij alles, wat tot de oude vaderlandsche letterkunde behoort, beoefent, en door zijne aanteekeningen eene niet onbelangrijke bijdrage geleverd ter bevordering van de studie, die hem ter harte gaat.
Hij heeft eene uitvoerige inleiding voorafgezonden, die dienen moet om den lezer op het standpunt te plaatsen, waaruit het blijspel van hooft moet beoordeeld worden. Hij handelt daarin over het oude Hollandsche blijspel, waaraan hij over het algemeen geringe kunstwaarde toekent, en waarop hij teregt om deszelfs zedeloosheid laag nederziet. Eene gunstige uitzondering maakt, zijns inziens, de Warenar van hooft. Wie zal dit ontkennen, die acht slaat op het onderwerp, den gang en het doel van dit blijspel, dat meer

{==666==} {>>pagina-aanduiding<<}
is, dan eene gewone klucht, gelijk onze oude comici maar al te dikwijls vervaardigden? Het stuk heeft vele verdiensten, die hier goed worden uiteengezet; doch met dat al kunnen wij ons naauwelijks in eenen tijd verplaatsen, waarin het publiek met goedkeuring en welgevallen een stuk kon zien spelen, in welks taal en uitdrukking voor onze ooren zooveel onkieschs en gemeens wordt gevonden. Dat onkiesche en wansmakelijke, hetgeen, naar Rees. gevoel, door den geest der tijden niet voldoende kan worden geregtvaardigd of verdedigd, moet iederen lezer hinderen, die niet eenvoudig met een letterkundig oog de zaken beziet. De Heer de vries maakt er zich zeer kort af, door te spreken van ligtgekwetste ooren der negentiende eeuw, door met vertrouwen te beweren, dat die enkele (gelijk hij zegt) uitdrukkingen niets onkieschs of onwelvoegelijks bevatten; daarmede is weinig gezegd, dat tot bewijs kan strekken. Gaarne erkennen wij, dat de Warenar zich nog gunstig onderscheidt, ook in dit opzigt; maar hooft geheel vrijpleiten van het gebrek van zijnen tijd, dat kunnen wij niet. Rec. gelooft daarom ook niet, dat het stuk bij het gewone publiek, dat het letterkundige oogpunt voorbijziet, met welgevallen kan ontvangen worden, en zijne eigene ondervinding heeft hem dit in meer dan één voorbeeld geleerd. De taal is dikwijls te vreemd, te zeer afwijkende van datgene, wat in den beschaafderen kring aangenomen is, dan dat de ligtgekwetste ooren niet onaangenaam aangedaan zouden worden. Wij blijven er op vele plaatsen den verkeerden geest en smaak van ons oude blijspel in proeven, al erkennen wij het daarbij gaarne, dat hooft ook in dit opzigt groote verdiensten had en in vergelijking van anderen zeer uitmuntte.
Na eene optelling der verschillende uitgaven en berigt van die, welke hier gevolgd is, geeft de Heer de vries te kennen, wat hij met zijne aanteekeningen beoogde. Het was niet enkel of voornamelijk, ophelderingen te geven tot regt verstand van den tekst, maar in het licht te stellen, wat de Warenar voor de kennis onzer taal oplevert. Uit dat oogpunt zijne aanteekeningen beschouwende, verlangt men dan ook niet, dat hij ze tot het hoognoodige beperkte, maar keurt het gaarne goed, dat hij ze tot taal- of ook oudheidkundige onderzoekingen uitbreidde. Zijne uitgave onderscheidt zich dan ook daardoor van die van bilderdijk,

{==667==} {>>pagina-aanduiding<<}
die met zijne korte aanteekeningen meer bijzonder het verstaan der woorden wilde bevorderen.
Gaarne geven wij den jeugdigen Schrijver den lof, dat hij hier veel goeds en merkwaardigs heeft geleverd, en dat zijn boek eene niet onbelangrijke bijdrage tot de kennis onzer taal en oudheid bevat. Wij hebben de meeste zijner aanteekeningen met genoegen en belangstelling gelezen, en moge men al hier en daar eene zekere breedsprakigheid niet kunnen ontkennen, wij zijn hem dank schuldig voor het vele goede, dat hij geleverd heeft, en wij beloven ons van zijne voortgezette studie veel voor onze vaderlandsche taal- en letterkunde. Op enkele plaatsen veroorlove hij ons eene kleine bedenking.
Bl. 85. Ruimschotel. De Heer de vries wil hier eenen gewijzigden vorm zien van het woord ruimschotig, zoo als verstandel en vernuftel voor verstandig en vernuftig bekend zijn. Maar was dat woord gebruikelijk? Ruimschoots is bekend; ruimschotig luidt vreemder. Bilderdijk zegt ook: ‘Hooft zocht hier eene vis comica in dit woordverbasteren.’ De voorbeelden, door de vries aangehaald, zouden eerder doen denken, dat wel degelijk het Uitl. Woordenb. op hooft gelijk heeft in de verklaring: die ruime schotels heeft of geeft. Overal staat het met brassen en overdadig leven in verband: ruimschoteld verslempen, lekkernij, die ruimschotel maakt, een' ruimschotel opzoeken, om diens goed op te helpen. Heeft de gelijkheid van klank welligt het eerst aanleiding gegeven tot het vormen van het woord, ik geloof niet, dat het als eene verbastering te beschouwen is, maar als eene opzettelijke vorming uit het woord schotel.
Bl. 129. De gissingen, alsof muyeren afkomstig zoude zijn van moderari of van moei, komen ons geen van beide gelukkig voor. De verklaring van weiland in het Uitl. Woordenb., verhelen, verbergen, is zeker op de aangehaalde plaatsen niet toepasselijk. Een zaak modderen, zegt men nog; gelijk ook de vries aanmerkt, is dat ontleend van het wegnemen van den modder, waardoor het water helder wordt? De klank zou er toe kunnen leiden, en de overbrenging op het beredderen, klaren van eene zaak lag voor de hand. Kan daarmede het muyeren in verband staan? Of moet men misschien aan moeijen denken, waarvan in het spreekwoord: veel koeijen, veel moeijen! een

{==668==} {>>pagina-aanduiding<<}
overblijfsel wordt gevonden? Nieuwe gissingen, ligt even weinig aannemelijk.
Bl. 165. Snaer. Wordt dit woord ook niet voor schoonzuster gebruikt? In het gewone leven kwam ons dat meermalen voor.
Bl. 223. Bij het woord duivekater, in lateren tijd als benaming van het booze wezen in zwang gekomen, zouden wij niet denken aan den naam des duivels en de naauwe betrekking, waarin de katers in het oude bijgeloof tot den booze stonden. Wij zouden het voegen bij het groote aantal van basterdvloeken, op bl. 98 vermeld. Den duivel inroepende, bedacht men zich en gaf er eene onschuldige beteekenis aan, door het woord te veranderen in den naam van eene bekende brood- of koeksoort.
Bl. 237. In de pekel laten. Er worden hier twee verklaringen vermeld. Bilderdijk meent, dat het staat voor in de peke met toespeling op het vagevuur of de hel, welke men zich als een pek- of pekvuur voorstelde. De vries denkt aan gewone pekel, en voegt er bij: ‘immers, het vleesch wordt te zout en daardoor oneetbaar, wanneer het te lang in de pekel blijft liggen.’ De eerste verklaring schijnt te gezocht, de laatste minder gepast, omdat de pekel tot behoud dient, en dus kwalijk als beeld van ongeluk en gevaar kan strekken. Het komt ons dus voor, dat men eenen anderen oorsprong voor deze spreekwijze moet zoeken. Maar welke?
Wij prijzen in dit werkje de bescheidenheid, die meestal in stilte voorbijgaat of althans slechts even aanstipt, waar bilderdijk blijkbaar in zijne verklaringen heeft misgetast, en die zich over het geheel onthoudt van dien toon van aanmatiging, welke zoo velen onzer jeugdige letterkundigen kenmerkt. Wij wenschen den Heer de vries geluk met zijne welvolbragte taak, en bevelen de studie onzer oude taal en letteren voortdurend zijnen ijver aan, van welken wij rijke vruchten verwachten.
Druk en uitvoering zijn net, en een aardig vignet duidt de localiteit van een der tooneelen aan.






{==669==} {>>pagina-aanduiding<<}

Evangelische Dichtstukjes, door L. van den Broek. Uitgegeven geheel ten voordeele van de weduwen en weezen der op den 12 October 1843 verongelukten bij Hardinxveld. Te Dordrecht, bij Blussé en van Braam. 1844. In gr. 8vo. 58 bl. f 1-50.

Deze dichtstukjes zijn met een weldadig doel uitgegeven. Koopt ze dus, lezers, en gij zult eene weldaad bewijzen; laat dat u genoeg zijn, want als Evangelische dichtstukjes kan Rec. ze u niet bijzonder aanprijzen. De Heer van den broek verliest zich te dikwijls in bombast en klingklang, die hij misschien voor verhevenheid aanziet, en weet, onzes inziens, slechts zelden den eenvoudigen toon des Evangeliums te treffen. Men hoore het eerste couplet van het vers: Het Oosten.

Beheerscheres van 't rijk der zon! 
Omringd van 't heir der dienaressen, 
Dat spieglend in een zuivre bron 
De breede en schitterende tressen 
Van golvend git, met goud bestrooid, 
U rondom 't elpen voorhoofd plooit! 


Wat beteekent dat? Rec. kan er zich geen denkbeeld bij voorstellen; en in dien trant gaat het voort. Uit menig stukje zouden wij soortgelijke proeven kunnen mededeelen, bijv. uit dat, getiteld Johannes:

Toen 't leven wekkend morgenrood 
Het meer van Galilea kleurde, 
En de eerste straal, dien de ochtend schoot, 
Den nevel van uw oogen scheurde, 
Toen zaagt gij reeds de majesteit, 
Die 't kleed der sterflijkheid omhulde, 
En 't eerste wat uw ziel vervulde, 
Was 't hoog gevoel van zaligheid. 


of:

Ach hadt gij toen maar kracht genoeg 
Toen 't angstzweet paarlde op borst en kaken, 

{==670==} {>>pagina-aanduiding<<}

En toen de meester siddrend vroeg: 
Kunt gij niet éénen stond slechts waken? 
Één druppel van dien dronk, wiens smaak 
U honigzoet wreef op de lippen, 
Had u het troostwoord doen ontglippen: 
Rabboni! zie, hier ben ik - 'k waak! 


Van het eerste couplet begrijpt Rec. de meening niet; van het laatste is de tweede helft hem volkomen een raadsel. Wij zullen onze aanhalingen maar niet verder uitbreiden. Om het doel spijt het ons dubbel, dat ons oordeel niet gunstiger kan zijn.






Zedelijke Verhalen voor de Jeugd. Voor de Nederlandsche Jeugd bearbeid door een' Kindervriend. Naar het Fransch. Te Amsterdam, bij H.M. de Charro. 102 bl. f : - 90.


De Leidsman der Jeugd. 1ste Jaargang, No. 1 en 2. Te Dordrecht, bij P. Los, Gz. f 1-20 den geheelen Jaargang.


De goede Grootmoeder met hare Kleinkinderen. Door Petronella Moens. Te Koevorden, bij D.H. van der Scheer. f : - 10.


Dichtbundeltje voor de beschaafde Jeugd. Door L. Schipper. Te Amsterdam, bij Leepel en Brat. f 1 - :

Bij de aankondiging dezer werkjes voor de jeugd voegt Rec. gaarne zijn oordeel over derzelver inhoud en waarde en beschouwt 1.) de zedelijke Verhalen zeer geschikt om gevoelens van deugd en godsvrucht in de harten der jeugd op te wekken; door welgeschrevene en vrij goed vertaalde voorbeelden ontvangen de kinderen hier zeer doeltreffende aanwijzingen van hunne verpligtingen jegens hunne ouders en anderen. Gehoorzaamheid, zachtmoedigheid, vergevensgezindheid, orde, liefde en vlijt worden hier als zoo vele deugden aangewezen, welke het kinderlijk gemoed, welke den mensch tot sieraad verstrekken. Als leesboekje ten dienste der scholen, waarvoor de uitgave zonder plaatjes is bestemd, kan Rec. het wel aanbevelen. Achter ieder verhaal

{==671==} {>>pagina-aanduiding<<}
worden eenige vragen gevonden, genomen uit het verhaal zelf, ten einde het geheugen der kleinen te oefenen en de opmerkzaamheid bij het lezen meer op te wekken. In de scholen zal men hiervan het nuttige kunnen bespeuren. Boven ieder verhaal zijn een of meer schriftuurteksten geplaatst, wier woorden noch gevolgd zijn naar de Statenoverzetting, noch naar de Vulgata, noch naar eenige andere bekende en gebruikelijke vertaling, maar waarvan hier blijkbaar eene vrije vertaling uit het Fransch is gegeven, die doorgaans vrij lam en stroef is. Hoezeer de teksten wel gekozen zijn, is het te bejammeren, dat er in de aanduiding zoo vele misstellingen voorkomen. Zoo vinden wij, bl. 13 der schooluitgave, joan. eersten Brief CXI: (!) 18; de daar opgegeven plaats wordt aangetroffen 1 Joh. III:18; ook op bl. 38 wordt eene plaats aangewezen, die niet in Ps. CXLIV:15 en 16, maar in Ps. CIV:27 en 28 gevonden wordt; ergens vonden wij 1 Math. (?) Dergelijke fouten moest men vooral in geene werkjes, bearbeid voor de Nederlandsche jeugd, aantreffen.
2.) Is eene lofwaardige onderneming. Rec. wenscht hartelijk, dat deze Leidsman zoo zal blijven voortgaan; dan zal de jeugd aan hem een' gids hebben, die, buiten twijfel, veel zal kunnen toebrengen tot het duurzaam en onvergankelijk geluk van velen. Ook de meer bejaarde, zoo ging het Rec., leest de stukjes voorzeker met genoegen: de Beproeving in No. 1 is een roerend, leerzaam en bevallig geschreven verhaaltje. De in beide nommers voorkomende dichtstukjes zijn wel in den kindertoon, gemakkelijk en vloeijend, en geschikt om spoedig in het geheugen der kleinen eene plaats te behouden. Oordeel zelf, Lezer!

De engelen prijzen, 
Op hemelsche wijzen, 
O Jezus! uw lof. 
De kinderen danken 
Met staamlende klanken 
En knielen in 't stof. 
 
De engelen juichen 
Eerbiedig, en buigen 
Zich neêr voor uw naam. 

{==672==} {>>pagina-aanduiding<<}

De kinderen vouwen 
Met zalig vertrouwen 
De handjes te zaam. 


De uitgave verdient aanmoediging en Rec. ziet met verlangen een volgend nommer te gemoet.
3.) Een tweede druk, van een kinderboekje van Petronella moens. Haar naam alleen is lofs genoeg.
4.) Al weder een dichtbundeltje voor de beschaafde jeugd! Wat zullen wij er van zeggen? De Heer schipper heeft kinderboekjes geleverd, die meer waarde bezitten dan dit. In het rijmlooze vers mag hij bij bellamy en van alphen nog wel wat ter schole gaan; dan zullen zijne stukjes, ook in dien trant, meer poëtisch zijn. Ach, de poëzij zit niet in het rijm! De Heer schipper weet het wel: le rime est un esclave; en daarom hebbe ook hij de overtuiging, dat het rijm toch de plaats van het denkbeeld niet vervangt, en dat het evenmin een denkbeeld aangenamer, levendiger en krachtiger maken kan. Hij haaste zich langzaam, en bedenke, dat het schrijven van dichtbundeltjes voor de jeugd niet gelegen is in het zoo maar wat zamenknutselen van rijmpjes; maar ook hier moeten belangrijke gedachten, gemakkelijk ontwikkeld, bevallig uitgedrukt, het wezen der zaak zijn. Indien hij dit onder het oog houdt, zal hij zich meer moeite geven, en zijne stukjes zullen minder onbeduidend en plat zijn. Dan: hoc opus hic labor est. - De plaatjes zijn maar redelijk. Jetje in de lente versiert maar in het geheel het lentetooneel niet. Het boekje is aan den Erfprins der Nederlanden opgedragen.
En hiermede sluit Rec. de aankondiging dier kinderwerkjes, die, hoezeer niet van gelijke waarde, echter alle eene nuttige en leerzame strekking hebben.



{==673==} {>>pagina-aanduiding<<}

Boekbeschouwing.

Christelijke Overdenkingen omtrent den dood, den staat der afgescheidenheid, en de eeuwigheid; aan mijne Godsdienstige Landgenooten toegewijd. Te Leyden, bij P. Engels. In gr. 8vo. 102 bl. f 1 - :

Deze achttien brieven aan eene vriendin bevatten een onderzoek, hetwelk betrekking heeft tot een zeer gewigtig, maar te gelijk zeer moeijelijk en teeder punt van de Evangelieleer, de zoogenoemde eschatologie, de leer aangaande 's menschen toekomenden stand en de dingen der eeuwigheid. Een onderzoek noemen wij het; alzoo niet, gelijk wij op het eerste gezigt van den titel en van het boekdeeltje dachten, eenige stichtelijke, vermanende en vertroostende vertoogen. Aan de laatsten hebben wij geen gebrek; maar een bepaald, onpartijdig, bedachtzaam onderzoek nopens een of ander, en vooral dus nopens dit punt der Christelijke geloofsleer, achten wij een' verdienstelijken arbeid, ook dan, wanneer de slotsommen, tot welke men komt, niet geheel en al met onze eigene denkbeelden overeenstemmen. Verschil van gevoelen zal ook vooral omtrent deze zaak wel blijven bestaan. Wat wij zijn zullen, is niet (volledig) geopenbaard; als door een mat geslepen glas zien wij in gindsche wereld, want al het onderwijs van den Heer en zijne Apostelen is - kon het ook anders? - in beeldspraak gehuld. Ligt krenkt men de waarheid, wanneer men haar van dit kleed poogt te ontdoen. Ligt ziet men voor de waarheid zelve aan, wat echter slechts inkleeding is; even ligt ook omgekeerd. Elk onderzoek, grondig in het werk gesteld, moet ons nogtans nader aan de waarheid brengen; zij het niet positief ter beantwoording der vraag, wat waarheid zij; dan altijd negatief, door een bijpad te doen onderscheiden van den regten weg.
Maar wij moeten iets van den inhoud zeggen. De eerste

{==674==} {>>pagina-aanduiding<<}
brief dient tot inleiding en spreekt over het moeijelijke en belangrijke van de onderwerpen, die de Schrijver zal gaan behandelen. In den tweeden wordt gesproken over de verschrikkelijkheid des doods, niet alleen op zichzelf, maar ook in betrekking tot het toekomend oordeel. De derde onderzoekt, wat het zegge te sterven. De vierde bestrijdt het zoogenoemde materialismus, of de leer, dat met den dood des menschen zijn geheele bestaan ophoudt. De vijfde tot zevende brieven toonen Gods wijsheid aan, deels in het vroege sterven van jeugdige, verdienstelijke menschen, deels in het toelaten van den dood, ook van vrome menschen, en deels in de onbekendheid van den tijd onzes stervens. Dit alles nu wordt met verstandige gronden, ook volgens den Bijbel, aangetoond en ontwikkeld; het betreft evenwel niet zoozeer moeijelijke of betwiste punten.
Meer is dit het geval met den achtsten tot en met den veertienden brief; waarin de zoogenoemde staat der afgescheidenheid wordt ter sprake gebragt. Wanneer wij de resultaten van den Schrijver kortelijk zamenvatten, dan komen zij hierop neder: Na den dood des ligchaams is de ziel tot op hereeniging met het eenmaal te verrijzen ligchaam in eenen staat der afgescheidenheid. Het ligchaam, het lijk, wordt niet opgelost, maar blijft zulk eene plaats, zulk eene werking in het heelal behouden, als God nuttig keurde. Wat de ziel aangaat: met ontkenning van eenen zoogenoemden zieleslaap, wordt ontwikkeld, dat de ziel zelfbewust en werkzaam is, en tot de opstanding des ligchaams blijft.
Die tusschentijd (sit venia verbo!) tusschen dood en oordeelsdag wordt wel niet gebezigd tot hetgeen men uitdrukt door het woord vagevuur, maar toch zoo, ‘dat in denzelven de zielen zullen worden gelouterd van de besmetting, die haar nog aanhing, om daarna in den hemel eeuwig gelukzalig te kunnen zijn.’ Opmerkelijk is de stelling des Schrijvers, dat vroeggestorven kinderen. Heidenen en Joden in dien tusschenstaat tot het geloof in jezus christus zullen komen (althans het schijnt ons toe, dat zijne uitdrukkingen daarheen willen). De zielen

{==675==} {>>pagina-aanduiding<<}
der afgestorvenen voorts herinneren zich, hetgeen op aarde met haar is voorgevallen; zij hebben echter geene kennis van hetgeen thans nog werkelijk op aarde geschiedt; zij staan evenmin in betrekking tot de nog levenden op aarde. (Deze drie stellingen worden bij redenering en gevolgtrekking, niet uit de H. Schrift behandeld.)
Op dit een en ander merken wij aan:
Vooreerst, dat het eene eenzijdige voorstelling is, wanneer de Schrijver het ligchaam met betrekking tot het toekomende leven zoo scherp van de ziel afscheidt, en aan eene latere hereeniging van beide denkt. De Bijbel spreekt overal van eene opstanding der dooden in het algemeen. En wat dat voortbestaan des ligchaams aangaat: het is waar, dat geen stofdeeltje in de natuur vernietigd wordt, en dat het alleen eene verandering van staat, van betrekking is, waardoor de deeltjes beurtelings zich bevinden in het ligchaam, in den grond, in het voedsel, dat men gebruikt enz.; maar men moet het ligchaam (collective) onderscheiden van de deeltjes, waaruit het ligchaam bestaat; het eerste, niet de laatste, wordt na den dood langzamerhand vernietigd. Anders speelt men met woorden, gelijk wanneer men beweerde, vóór twintig jaren een ander ligchaam gehad te hebben, dan tegenwoordig. Zulke spitsvindigheden leiden niet tot de waarheid, althans niet tot godsdienstig-Bijbelsche waarheid; wij moeten onze hedendaagsche denkbeelden toch niet te veel in den Bijbel inschuiven.
Ten tweede gaan al des Schrijvers redekavelingen uit van het hoofddenkbeeld, dat er een tusschenstaat bestaan zal tusschen het oogenblik des doods en den dag des oordeels. Hij had dus moeten beginnen met, niet te stellen, maar te bewijzen, dat men op Bijbelsche gronden aan zulk een' tusschenstaat te denken hebbe. De voorstelling van een algemeen wereldgerigt, aan den afloop der eeuwen, schijnt wel inzonderheid op de zinnebeeldige rede van jezus gegrond, Matth. XXV:31-48; maar de Schrijver kent - behoort althans te kennen - wat in lateren tijd daaromtrent is in het midden gebragt. Het gaat tegen-
{==676==} {>>pagina-aanduiding<<}
woordig niet meer aan, te schrijven, dat men ‘het gevoelen van hen niet kan aanhangen, die meenen, dat de opstanding van iederen gestorvene in het bijzonder dan plaats zal hebben, zoodra hij den dood op aarde ondergaan heeft, of ten minste zeer korten tijd daarna.’ Men had de onaannemelijkheid daarvan moeten in het licht stellen. Intusschen, wanneer wij ook weder op de grondstelling letten, vanwaar de Schrijver uitgaat, en de meesten, zoo niet allen, met hem, welk ook het gevoelen zij, waartoe men komt; dan stooten wij al aanstonds op dat: ‘eeuwen verloopen tusschen den dood des menschen en zijne opstanding,’ dat hechten aan de eeuwen, die b.v. de dood der Aartsvaders reeds is geleden, dien langen tijd, die er verloopt tusschen den dood van menschen, die wij nog gekend hebben, en het einde van de tegenwoordige huishouding der dingen op aarde, enz. Het is dus, omdat men stoot op, en hangen blijft aan - tijd en tijdsverloop; terwijl het juist een kenmerk der eeuwigheid is, dat het denkbeeld van tijdsverloop er geheel wegvalt, en er b.v. duizend jaren zijn als een enkele dag. Wij kunnen niet zeggen, dat, namelijk in betrekking tot de eeuwigheid, paulus er b.v.
in lateren tijd is aangekomen, dan abraham. Zoodra iemand gestorven is, is hij in de eeuwigheid (want waar de Schrijver zijn zonderling denkbeeld vandaan haalt, om de eeuwigheid eerst na het laatste algemeene oordeel te doen aanvangen, begrijpen wij niet); in de eeuwigheid heeft het oordeel van den Heer over onze daden en de toewijzing van ons lot plaats; maar het is een hangen aan denkbeelden des tijds, daar van eene opvolging van het eene op het andere, van een voorafgaan en volgen, te spreken. Men moet niet zeggen, dat men niet begrijpt, hoe dit zijn kan; het spreekt van zelf, dat wezens, wier denkvermogen binnen tijd en ruimte beperkt is, het denkbeeld van eeuwigheid niet regt kunnen begrijpen. Onze onderstelling strijdt niet tegen den geest of de letter van het onderwijs van jezus en zijne Apostelen. Zij maakt de zaak niet duidelijk, dat erkennen wij; maar de zaak is ook niet duidelijk te maken; dal kan,

{==677==} {>>pagina-aanduiding<<}
mag en moet niet anders; zij komt alle verdere navraag voor; zij is niet (waarmede men haar ligtelijk zou kunnen verwarren) het denkbeeld van een' zieleslaap. Wij kunnen hier onze denkbeelden op dit punt niet breedvoeriger uiteenzetten of staven. Verschillen wij van den Schrijver; wij doen het ook van zijnen beoordeelaar in de Godg. Bijdr. 1842, St. 2, bladz. 207 volgg., den Eerw. canne, die het nieuwe gevoelen eens individuelen oordeels voorstaat. Men vergelijke voorts de verhandeling, die in dat Tijdschrift aan de aangehaalde beoordeeling onmiddellijk voorafgaat, waarin als Inleiding tot een volgend gedeelte (dat wij nog niet zagen bij het schrijven dezer beoordeeling) onderscheidene gevoelens opgegeven worden, o.a. dat van den Hoogl. van oordt in: Waarheid in liefde, 1841. III. 537-601, waaraan zich ons denkbeeld wel niet geheel, maar toch nog het naaste aansluit. De Schrijver van deze Overdenkingen zelf zou tot een geheel ander resultaat zijn gekomen, indien hij van het begin af meer hadde vastgehouden aan hetgeen hij in den vijftienden brief schrijft, dat er in de eeuwigheid ‘geen voortgang bestaat, omdat er geene berekening meer is van het begin tot het einde. Is toch eens de eeuwigheid daar, dan is alle afmeting van tijd, alle optelling en zamenvoeging van oogenblikken, uren, dagen, maanden, jaren, overtollig en ondoenlijk, omdat er dan geene opvolging van oogenblikken en tijdperken meer wezen zal.’ Hier was hij op den weg tot hetgeen ons waarheid dunkt in deze zaak; maar hoe is het mogelijk, dat hij de tegenspraak met zijne vroegere gezegden niet gevoelde?
De drie laatste brieven handelen, de zestiende over de straffen des toekomenden levens, de zeventiende over de eeuwigheid dier straffen, de laatste over de hemelsche gelukzaligheid. De aanmerkingen, die wij inzonderheid op de bewijsredenen van den voorlaatsten brief hebben, zijn ter straks genoemde plaats in de Godg. Bijdr. hoofdzakelijk reeds gemaakt; waarom wij volstaan, met derwaarts te verwijzen. Vooral hebben wij ook gehecht op de ongelijkheid van den Schrijver aan zichzelven nopens de straffen

{==678==} {>>pagina-aanduiding<<}
in de eeuwigheid en den staat der zoogenoemde afgescheidenheid. De Heer canne, die ons ook in andere aanmerkingen op onbewezene gezegden van den Schrijver is voorgekomen, had ook wel kunnen zeggen, hetgeen wij er bijvoegen, dat, alvorens te beslissen, wat er van de volstrekte eeuwigheid (voortduring zonder vermindering of einde) der toekomende straffen zij, men eerst behoorde te onderzoeken, wat de Bijbel door eeuwig verstaat. Als men dit onderzoek zonder den invloed van vooraf opgevatte meeningen van den grond op wilde beginnen, zou men, denken wij, ook al tot andere en onverwachte slotsommen komen, en bevinden, dat Matth. XXV:46 noch ten opzigte van het leven, noch ten opzigte van de pijn, die tijdsbepaling geeft, welke men er doorgaans aan hecht. Doch ook daarvan kunnen wij thans niet meer zeggen. Het onderzoek: quid ם
{== afbeelding 	==} {>>afbeelding<<}
    
וֹע et αἰώνιος sit scriptoribus sacris, ware nog, na al wat er van gezegd is, een fraai onderwerp voor eene Akademische Dissertatie.
Het boekje, om er dit nog van te zeggen, is geene drooge ontwikkeling, maar wordt door het aanslaan van den toon der besturing en vermaning, invlechting van verzen uit de Gezangen enz., praktikaal tevens.





Het Evangelie onder de Heidenen. Overzigt van de Protestantsche Zendingen. Naar het Hoogduitsch van J.C. Wallman, met een Voorberigt van H. Hiebink, Director van het Zendelingshuis te Rotterdam. Te Amsterdam, bij S.J. Prins. 1844. In gr. 8vo. X en 266 bl. f 1-40.

Er bestond in onze dagen onder ons behoefte aan een beknopt en volledig geschrift over de werkzaamheden der verschillende Protestantsche Zendingen en Zendelinggenootschappen. Wat daaromtrent in de laatste jaren hier te lande in het licht verschenen is, leverde daartoe slechts bijdragen. Wie het geheele veld van den arbeid der Zendelingen wenschte te leeren kennen, en de vruchten, die zij

{==679==} {>>pagina-aanduiding<<}
aanvankelijk hebben ingeoogst, en de Genootschappen, door welke zij zijn uitgezonden, moest bij onze naburen ter school gaan. En menigeen heeft jaren lang aan het Nederlandsche Zendelinggenootschap de gewone toelage betaald, zonder regt te weten, waar en op wat wijze en met welk gevolg wij, Protestanten, medewerken tot de uitbreiding van Gods Koningrijk onder de Heidenen.
Aan deze behoefte is thans tot onze blijdschap voldaan door het geschrift van wallman, dat wij hier aankondigen en aanbevelen. Van heeler harte stemmen wij in met den lof, door den Heer hiebink, die boven anderen bevoegd is om te oordeelen, aan hetzelve gegeven. Het is geschikt voor allen. Voor den eenvoudige is het bevattelijk. En ook de meer beschaafde zal het met genoegen lezen. Het schrikt niet af door te groote uitvoerigheid, en behelst toch, wat noodig is, om de zaak in haren oorsprong, den gang, dien zij genomen heeft, den tegenwoordigen omvang en de verkregene uitkomsten te leeren kennen. Wij mogen er, tot aanbeveling, bijvoegen, dat het voor zeer geringen prijs verkrijgbaar gesteld en ten voordeele van het Nederlandsche Zendelinggenootschap uitgegeven is.
Het werk van wallman, zoo als het ons hier vertaald wordt aangeboden, verschilt weinig van het oorspronkelijke. De onnaauwkeurigheden zijn verbeterd, en slechts hier en daar is iets weggelaten of bijgevoegd. Het is in drie Deelen gesplitst. Het eerste Deel biedt een overzigt aan van den godsdienstigen toestand der vijf werelddeelen, en bevat veel wetenswaardigs. Men moet de ellende der Heidenen kennen, om de Zendelingszaak wèl te waardeeren. En wat hier omtrent de brahma-Godsdienst, hel Boeddhismus, het Mohammedanismus en andere Godsdiensten wordt medegedeeld, is daartoe regt geschikt. Het tweede Deel doet de pogingen kennen, ter uitbreiding van het Evangelie door Protestanten aangewend. Hier komen de verschillende Genootschappen, die achtereenvolgens werden opgerigt, ter sprake, van de eerste Zendingen der Evangelischen af. Het derde Deel eindelijk, dat verreweg

{==680==} {>>pagina-aanduiding<<}
het grootste en uit den aard der zaak het meest belangrijke is, vermeldt de gevolgen der pogingen, tot dusverre ter uitbreiding van het Evangelie gedaan. Wij worden hier de Heidenwereld als rondgeleid en allerwegen opmerkzaam gemaakt op den goeden uitslag van hetgeen verrigt is of wordt, zonder dat daarom de keerzijde van dit gunstig tafereel verzwegen zou zijn. Er is geen twijfel aan, of menigeen zal, na de lezing, er voor uitkomen, dat hij niet wist, dat er reeds zoo veel gedaan is. En een iegelijk, die belang stelt in het heil der menschen en in de eer van God door jezus christus, zal er zich door opgewekt gevoelen, om zijnen ijver te verdubbelen en mede te werken, zooveel hij kan.
Wij eindigen met de beknopte opgave van de resultaten, die in dit geschrift voor oogen worden gesteld. Wat den godsdienstigen toestand der volken betreft; men schat, volgens wallman, de bevolking der aarde op 900 millioenen menschen. Van deze zijn, naar het zich laat berekenen, 260 millioenen gedoopte Christenen, van welke slechts 70 millioenen tot de Evangelische kerk behooren, 8 millioenen Joden, 110 millioenen Mohammedanen, en meer dan 500 millioenen Heidenen. Wat aangaat de pogingen, door Protestanten tot uitbreiding des Evangelies aangewend; men telt ten naastenbij 1000 Zendelingsposten met even zoo vele geordende Zendelingen, terwijl al de Zendelinggenootschappen en inrigtingen der Evangelische kerk ongeveer 10,000 arbeiders in hunne dienst hebben, tot welker onderhoud jaarlijks 7 of 8 millioenen gulden worden uitgegeven. En betrekkelijk hetgeen tot dusverre in het algemeen door de zendelingen verrigt is, valt het wel niet te ontkennen, dat zij nog altijd met het voorbereidende werk bezig zijn. Maar de grondslagen van het gebouw zijn toch ook reeds aanvankelijk gelegd. In bijna 100 talen van Heidensche volken hebben de zendelingen, sedert 40 jaren, den Bijbel en vele Christelijke boeken overgezet, dezelve onder die volken verspreid en hun lezen geleerd. Aan vele duizende kinderen geven zij schoolonderwijs. Het jonge geslacht komt, even als de jeugd bij

{==681==} {>>pagina-aanduiding<<}
ons te lande, ongemerkt tot Christelijke kennis. Op vele plaatsen zijn kweekscholen opgerigt, waarin de zendelingen veelbelovende inlanders tot onderwijzers van hun volk opvoeden. Op bijna alle posten tracht men de woeste Heidenen onder wetten en tot burgerlijke orde te brengen. Zoo zijn dan deze Bijbels, deze jeugd, deze inlandsche onderwijzers, deze wetten de zekere grondslagen, waarop zich het heilige gebouw der toekomst zal verheffen. En verheft het zich werkelijk reeds hier en daar, Gode alleen komt daarvoor de dank en de eere toe.
Het zal ons tot blijdschap zijn, indien onze aankondiging van wallman's geschrift velen uitlokt, om het zich aan te schaffen en anderen met den hoogstbelangrijken inhoud bekend te maken.





De Christelijke Echtgenoote in haren omgang met God, bij de verschillende betrekkingen en wisselingen van haar leven. Door A. Radijs, Predikant te Doesborgh. Te Nijmegen, bij J.F. Thieme. In post 8vo. 380 bl. f 2-40.

De Eerw. radijs gaf vroeger een stichtelijk werkje in het licht, onder den titel: De Christelijke Jonkvrouw in haren omgang met God, waarop het voor ons liggende een vervolg is. Dat vervolg schijnt bij het eerste reeds te zijn toegezegd; Rec., die dit eerste niet kent, en wien het ook niet ter beoordeeling is toegezonden, weet niet, of bij de opgave van het plan ook gesproken is van een nog later vervolg: de Christelijke Moeder. Hij zou het echter wel denken, omdat van deze ‘betrekking des levens’ in dit werkje volstrekt niet gesproken wordt. Is dit zoo, dan wordt daardoor de aanmerking op het voorbijzien van een zoo belangrijk punt geheel weggenomen.
De Christelijke Echtgenoote dan, die haar dagelijksch leven en huiselijk verkeer naar de voorschriften en in den geest van het Evangelie wil inrigten, ontvangt hier wenken, raad en troost voor de verschillende betrekkingen,

{==682==} {>>pagina-aanduiding<<}
waarin zij zal, of ook kan komen. Over de volledigheid daarvan oordeele men uit een kort overzigt van den inhoud.
De jeugdige Echtgenoote wordt als ter inleiding opgewekt tot een dankbaar terugzien op de afgelegde levensbaan, ook als grond van vertrouwen op God in haren nieuwen stand. Zij wordt vervolgens onderhouden over de eerste huwelijksdagen, en wijselijk gewapend tegen de teleurstellingen, die zij zou ondervinden, wanneer zij op bestendigheid van dat eerste nieuwe rekende. Bij deze gelegenheid wordt een kort, maar zeer gepast woord gezegd over het schadelijke eener hedendaagsche, meer en meer veld winnende gewoonte, om, aanstonds na het voltrokken huwelijk, voor korter of langer tijd op reis te gaan. Teregt wordt opgemerkt, dat deze nieuwe verstrooijing, na zoo vele andere, alle ernstig nadenken belemmert over den ingetreden echtstaat, en de ziel in eenen voortdurenden staat van bedwelming houdt, die weinig overeenstemt met den hoogen ernst van eenen Christelijken echt. Er ware nog meer en veel te zeggen geweest van het gebruik, om, gelijk een echt vaderlander het noemt, ‘zoodra de verbindtenis burgerlijk is voltrokken en kerkelijk ingezegend, met een' wagen weg te vlugten, alsof het eene schaking ware, of dat men zich over het voltrekken van een eerbaar huwelijk, voor ouders, naastbestaanden en vrienden zoude moeten schamen.’ Men wil, dat eene zekere kieschheid de voorname reden zij; maar de hemel beware ons voor eene overkieschheid, die, zoo als de uitersten elkander meer raken, in den grond zeer onkiesch is. En spreekt men daarvan, dat men voor hetzelfde geld, dat anders eene groote bruiloftspartij kost, een reisje kan doen, en er dan meer genoegen van heeft: wij willen het eens laten gelden, maar vragen, of men het dan voor niets telt, dat de jeugdige echtgenooten terstond in hun huwelijk beginnen met eene meer ruime, weelderige levenswijze, die alligt behoeften leert, die men buitendien niet kennen zou? Kortom, want het is hier de plaats niet, om onze denkbeelden op dit punt nader te ontwikkelen, wij achten dat reizen na het
huwelijk, uit een geldelijk, maatschappelijk,

{==683==} {>>pagina-aanduiding<<}
zedelijk, Christelijk oogpunt, altijd even schadelijk, en wenschten wel, dat zich eens eene krachtige stem verhieve ter overtuiging van velen, die den stroom volgen, maar gewis, overtuigd zijnde, anders doen zouden.
Hierna wordt de jonge vrouw in hare nieuwe betrekking nader ingeleid; tot bedachtzaamheid geraden bij het opvatten van voornemens voor de toekomst, en opmerkzaam gemaakt op de hooge waarde van eenen Christelijken echt, zoo uit aanmerking van het doel des huwelijks, als wegens deszelfs strekking om geluk en vreugde te bevorderen, troost en opbeuring te schenken, werkzaamheid en verbetering te weeg te brengen, aan het algemeene welzijn mede te werken. Zij wordt ook, ter leiding en waarschuwing, opmerkzaam gemaakt op eenige oorzaken, waardoor regt gelukkige huwelijken zoo zeldzaam zijn, en op de vereischten van eenen gelukkigen echt, waarbij niet wordt vergeten, hoeveel vermogen, stand en betrekking afdoen, maar tevens liefde, trouw, matiging in verlangens, openhartigheid, en vooral ware godsdienstigheid worden aangeprezen. Tegen verandering van karakter in het echtelijke leven, in zooverre dat eene verandering ten kwade zou zijn, waarschuwt de Schrijver door het blootleggen van eenige bronnen, waaruit die verandering zou kunnen ontstaan. Ernstig wordt aangedrongen op het bewaren van de waarde der vrouw, met waarschuwing tegen hoogmoed, gelijk vervolgens ook tegen overdrevene gevoeligheid, dweeperij, waardoor zoovele, anders fijngevoelige vrouwen, maar juist door haar te fijn gevoel, zichzelve en hare echtgenooten ongelukkig maken. Regt gepast zijn dan ook de wapenen daartegen; ligchaamstoestand kan er de oorzaak van zijn; maar hoe het zij, verstandig gebruik der rede, vergenoegdheid door opmerking van het goede, huiselijkheid, werkzaamheid, verstandige omgang, en het zorgvuldig aankweeken van godsdienstige beginselen moeten tegen die dweeperij behoeden. Voorts moeten echtgenooten elkander wederkeerig vormen; dit op de regte wijze doen, en wederom vooral eenen godsdienstigen zin bij elkander,

{==684==} {>>pagina-aanduiding<<}
gelijk ook ieder bij zichzelven, aankweeken, waartoe goede lectuur wordt aangeprezen.
Na dit alles wijst de Schrijver aan de Christelijke echtgenoote haar gedrag aan ten aanzien van schoonouders (eene gevaarlijke klip, waarmede wij brave, gevoelvolle, liefderijke, verstandige vrouwen, en ook mannen, dikwijls hebben zien worstelen) - dienstboden - vrouwen - mannen. Hij bereidt haar voor op rampen en zorgen, en wijst aan, hoe zij zich in dezelve, vooral ook met betrekking tot de zorgen van den echtgenoot, te gedragen hebbe. Tegen weelde, koketterie en gemaaktheid, (hier, minder gelukkig, dwang genoemd) benevens gierigheid, wordt zij gewaarschuwd, en tot huishoudelijkheid (met gierigheid zoo dikwijls verward, en daarvan toch zeer onderscheiden), weldadigheid en uiterlijke godsdienstigheid aangespoord. Dit laatste wordt genoemd, dat de vrouw de ‘Priesteres des huizes’ behoort te zijn, en het is uit dien hoofde ook wel wat hoog gespannen. Zij wordt vermaand tegen mistrouwen en jaloezij, en het gedrag der ongelukkige vrouw in een paar brieven geschetst bij de ontdekking der ontrouw van haren echtgenoot. Ook wordt aangewezen, wat zij te doen hebbe, indien haar huwelijk, ook buiten regtstreeksche ontrouw, niet gelukkig is; zij beproeve zichzelve, of ook iets aan haar gedrag zij te berispen; zij merke het goede op, dat in haren echtgenoot te vinden is; zij vergroote nooit zijne schuld; zij houde zichzelve vrij, en hope op God. Ook in het geval eener noodlottige, maar noodzakelijke echtscheiding wordt zij met raad en troost gediend, en eindelijk in het gemis van kinderen bestuurd.
Uit deze vlugtige opgave blijkt den lezer, dat het hier niet ontbreekt aan verstandige, Christelijke lessen, besturingen en vertroostingen. Evenwel is het niet te ontkennen, dat het een en ander wel eens wat breed en hoog wordt opgehaald, of, laat het ons bij den regten naam noemen, wel wat wijdloopig, en daardoor waterig wordt. Dit gebrek schijnt den Eerw. radijs, voor wiens bekwaamheden, menschenkennis en Christelijken ijver wij de

{==685==} {>>pagina-aanduiding<<}
hoogste achting hebben, in alles aan te kleven, wat hij schrijft. Een korter, kernachtiger, hier en daar spreukachtige stijl zou, naar het ons toeschijnt, dit werkje meer aanbevelen. De bezige huismoeder heeft niet altijd tijd, om zulke uitvoerige vertoogen te lezen en te bepeinzen, of liever, aan hare bepeinzing is te weinig overgelaten. De vertoogen zijn over het algemeen te preekachtig. Voor een gemengd gehoor, waaronder vele menschen zijn van mindere beschaving, moet men vele dingen breeder, soms wel met herhalingen, zeggen; maar dit werkje is voor meer beschaafden, aan eenig nadenken meer gewoon zijnde vrouwen geschreven. Bovendien vordert de mondelinge voordragt, waarbij men geen' tijd voor dadelijk nadenken erlangt, meerdere ontwikkeling; de lezeres legt, waar zij iets vindt voor hare bepeinzing, het boekje ter zijde, en heeft mindere behoefte aan ontwikkeling van alles. Uit dit gebrek der breedsprakigheid komen ook onderscheidene herhalingen voort, waartegen de kundige Schrijver ongetwijfeld gewaakt zou hebben, indien hij, wanneer al de vlugge pen aan het voortschrijven geraakt was, strenger ware geweest in het doorhalen.
Wat overigens den inhoud aangaat, moeten wij hulde doen, niet alleen aan de goede bedoeling, maar ook aan de Christelijke levenswijsheid van het werkje. Bij zulk een onderwerp vervalt men zoo ligt in overdrijvingen, die, ja, in de theorie zeer fraai mogen wezen, maar in de praktijk kwalijk met den toestand van het maatschappelijke leven bestaanbaar zijn. En wanneer, al is het maar hier en daar, de Schrijver in eene denkbeeldige wereld rondzweeft, dan loopt hij gevaar, dat ook in datgene, hetwelk niet overdreven is, zijne lessen haar doel zullen missen. Dat er veel in is, hetwelk wel wat hoog wordt gespannen, valt niet te betwijfelen; maar dat hooge is toch niet overal te hoog, en hoe nader eene Christelijke echtgenoote aan de opvolging dezer lessen komt, des te meer nadert zij aan dat ideaal eener volmaakte, waaraan wel altijd bij de eene dit, bij de andere dat te kort komt, maar naar welks verwezentlijking allen moeten streven, en niet alleen moeten,

{==686==} {>>pagina-aanduiding<<}
maar ook kunnen. Gewigtig zijn de zedelijke en Christelijke pligten, die op de vrouw rusten. Van hare leiding, van haren invloed hangt een aanmerkelijk gedeelte van het geluk der huisgezinnen af. Zij vermag op de sterkere helft van het menschdom veel: slechts make zij van dat vermogen een edel gebruik, geen misbruik. Herhaaldelijk wordt zij hier tegen het laatste gewaarschuwd. Dat is ook wel dubbel noodig in onzen tijd, waarin men welligt in sommige opzigten de zoogenoemde égards voor de dames overdrijft; hierdoor worden mannen dikwijls de schuldige oorzaken van gebreken, eigenzinnigheden, koketterie, en wat niet al, waaraan de vrouwen anders niet zouden gedacht hebben. Het Christendom heeft ook omtrent de zwakkere helft van het menschdom onschatbare verdiensten; want het heeft der vrouw hare juiste plaats aangewezen. Haar te verlagen tot de dienaresse des mans, is miskenning van hare waarde; maar de Ridderschap der Middeleeuwen overdreef het tegendeel. Dat strijdt evenzeer tegen den zuiveren geest van het Christendom. Maar dien geest te volgen, leidt de vrouw tot het beantwoorden aan hare waarachtige bestemming. Daartoe kan dit werkje bij uitnemendheid mede dienen. Het beslaat alzoo geene onwaardige plaats naast de werken van ehrenberg, ewald en anderen.
De Schrijver zegt, van geschriften over dit onderwerp verscheidene te hebben geraadpleegd, en zich voor de overdrijving gewacht, die in vele doorstraalt. Ten aanzien van het laatste hebben wij boven zijnen arbeid reeds lof gegeven; ten aanzien van het eerste is moeijelijk na te gaan, wat van hemzelven, wat van anderen is; zulks doet er ook minder toe. Wij hadden gaarne gezien, dat er eene minder Germaansche kleur over den stijl lag. ‘De onderlinge blikken bejegenen zich,’ - ‘waar het mannelijke in zijn karakter zoo overwegend voorwaarts treedt,’ enz. is veelmeer Duitsch, dan Hollandsch. Men moest, voor beschaafde vrouwen arbeidende, het in allen opzigte met smaak doen. De Uitgever verdient in dit opzigt allen lof.



{==687==} {>>pagina-aanduiding<<}

Beroep van den Roomsch Katholieken Priester Dick Addison op het onbevangen oordeel van alle weldenkende Katholieken. Vrij vertaald uit het Engelsch door een' Katholiek. Te Amsterdam, bij J. van der Hey en Zoon. 1842. In gr. 8vo. 62 bl. f : - 60.

Dick addison is een Roomsch-Katholiek priester, die, door opregte zucht voor waarheid bezield, zelf onderzocht, zijne gemeente tot onderzoek der H. Schrift opleidde, tot het inzien kwam van verschillende hoofddwalingen zijner kerk, en, als gewoonlijk, werd afgezet, maar zich nu in ons land ophoudt. Hij begint met den lezer te wijzen op den zedelijken toestand zijner gemeente, als het bewijs opleverende voor de waarheid en bruikbaarheid der meer verlichte grondstellingen, die hij getracht had haar in te prenten. En vervolgens geeft hij een belangrijk overzigt van de verschillende redenen tot aanklagt, die men tegen hem had ingebragt. De eerste was, dat hij de verdoemenis der ketters ontkend, en een' zijner gemeenteleden den Bijbel vergund had. De andere, zijne twijfelingen aangaande het geoorloofde van biecht en absolutie. De derde bestond in de geruststelling, die hij aan eene stervende vrouw opzigtelijk het vagevuur had toegediend, en de laatste, in eenige twijfelingen, die hij waagde over de legende van maria's hemelvaart. In Nov. 1842 over een en ander ter verantwoording geroepen, voor eene vergadering van Bisschoppen, vroeg hij alleen, dat men hem uit den Bijbel zou weêrleggen. ‘Hierop volgde een geruisch en getier, eene vergadering van geestelijken onwaardig. - - Hij werd met scheldwoorden overladen (!!) - en van stonden aan ontzet van zijne priesterlijke bediening.’
Ziedaar de hoofdinhoud van hetgeen hier in een' vloeijenden stijl en op overtuigende wijze onzen Katholieken landgenooten wordt aangeboden. Ten bewijze der onpartijdigheid van addison's regters kan dienen, dat hem twee dagen vóór de gelegenheid ter zijne verantwoording, zon-
{==688==} {>>pagina-aanduiding<<}
der voorafgaande kennisgeving, reeds een plaatsvervanger in zijne gemeente was gezonden. - Het werkje is merkwaardig, als proeve, hoe de geest der gevaarlijke Ultramontaansche partij zich overal en altijd gelijk blijft. Dat het een' Roomschen Vertaler vond, is een verblijdend bewijs, dat er in die kerk, al willen de voornaamste drijvers er niet van hooren, toch nog andersdenkenden zijn, dan de Noordbrabander, de Catholiek en anderen. De geestelijken, die tot de laatste partij behooren, zullen wel zorgen, dat hunne gemeente dit boekje niet in handen krijge. Het zou anders aan velen de oogen kunnen openen. Het zij hiertoe voor vele helderdenkenden onder onze Roomsche geloofsgenooten gezegend! Inderdaad, zoodra priesters of leeken beginnen te denken, is de Achilleshiel van het stevig geharnaste Ultramontanisme gewond. Aan allen, zoowel Roomsch als Protestantsch-Catholieken predike dit geschriftje de les van waakzaamheid en strijd tegen gewetensdwang en priesterlist!





Tijdschrift voor Schei- en Artsenijbereidkunde. Door P.J. Haaxman, Apotheker te Leiden. 1ste Jaarg. No. 1-7. Te Leiden, bij C.C. van der Hoek. 1844. Per jaarg. f 5-50.

Onder dezen titel heeft de Heer haaxman, wiens wetenschappelijk karakter gunstig bekend staat, het vroeger door de H.H. de vrij, eickma en van der vliet uitgegeven Chemisch Pharmaceutisch Archief vervolgd, weshalve de vorm van dit nieuwe Tijdschrift met dien van het Archief overeenkomt. In deze zeven eerste nommers vonden wij slechts twee oorspronkelijke stukken, een van den Heer haaxman, over de methode van reinsch ter opsporing van Arsenicum, over welke de Schrijver iets gunstiger oordeelt dan orfila, en eene teregtwijzing van den Heer kop over het ergotine van bonjean. De overige stukken zijn, meestal geschikt en belangrijk gekozene, excerpten uit Fransche, Duitsche en Engelsche journalen

{==689==} {>>pagina-aanduiding<<}
over schei-, artsenijbereid- en vergiftkunde. Dat de Redacteur gaarne meer oorspronkelijke stukken opnam, blijkt uit de achter No. 1 geplaatste uitnoodiging. Wordt aan deze uitnoodiging niet ruimschoots voldaan, dan blijft den Redacteur niets over, dan stukken uit andere journalen over te nemen. Zoodanige Tijdschriften, zoo als het Pharmaceutisch Centralblatt, de Encyclographie des sciences médicales, en grootendeels ook van eldik's praktisch Tijdschrift, tronep's neue Notizen, schmidt's Jahrbücher enz. zijn, komen Ref. niet ondoelmatig voor, daar het bij de vele en dikwijls kostbare journalen onmogelijk wordt, alle te koopen en te lezen, en het dus nuttig is, het voornaamste in een kort bestek verzameld te vinden. Voor dit doel komt ons echter de prijs van dit Tijdschrift, in betrekking tot den omvang, wel wat te hoog voor. Door den eersten te verlagen, of, doelmatiger, den laatsten te vermeerderen, meenen wij dat het debiet bevorderd en, zoo het laatste plaats mogt hebben, de wetenschappelijke waarde en de volledigheid vermeerderd zullen worden.





Over de voordeelen van een matig leven, of de kunst om honderd jaren oud te worden. Vier Tractaatjes, geschreven door Luigi di Cornaro, in het 86, 88, 90 en 95ste jaar van zijn leven. Naar de 5de Italiaansche uitgave in het Hoogduitsch overgebragt door Dr. Hörner, en naar deze overzetting in het Nederduitsch door F.B. Adèr. Te Utrecht, bij C. van der Post, Jr. 1843. In kl. 8vo. XVI en 123 bl. f : - 75.

Gaarne bevelen wij dit belangrijke boekje ter lezing aan. Wij noemen het niet zoo zeer belangrijk, uithoofde van het in hetzelve behandelde thema: de matigheid in spijs en drank, hoe belangrijk dit reeds op zich zelf mag genoemd worden; noch ook, omdat het werkje nieuw is, of nieuwe gezigtspunten omtrent het onderwerp, hetwelk de titel vermeldt, aanbiedt: och neen! het is reeds bijna drie eeuwen geleden, sints de vier tractaatjes door hunnen

{==690==} {>>pagina-aanduiding<<}
Schrijver zijn opgesteld. Maar wij noemen het daarom belangrijk, omdat in hetzelve de leer der matigheid gepredikt wordt door eenen man, die zelf het sprekend voorbeeld gaf, wat men in dit opzigt door eenen vasten wil vermag, en die zelf als het levend toonbeeld daarstond, om te bewijzen, welke heilrijke vruchten het opvolgen van de gulden lessen der matigheid draagt. Velen onzer lezers zullen, althans bij name, den Venetiaanschen edelman luigi di cornaro wel kennen, die in 1566 op meer dan honderdjarigen leeftijd te Padua overleed, na eenen hoogstgelukkigen ouderdom, zonder de ongemakken aan dien leeftijd eigen, te hebben doorgebragt. Dit lang leven en die vaste gezondheid schreef hij zelf aan zijnen matigen leefregel toe, en het is in de vier tractaatjes, waarvan wij hier de vertaling aankondigen, dat hij zoowel het voortreffelijke van dien leefregel, als het geluk van zulken ouderdom met eenvoudige, maar aangename kleuren schildert. Men krijgt bij de lezing den opgeruimden, jeugdigen grijsaard, die op 80 en 90 jarigen leeftijd zulke woorden sprak, hartelijk lief; en het geheel maakt dien indruk op den lezer, dat hij bijna achter ieder hoofdstuk den wensch bij zich voelt oprijzen: Mogt ook mij een, al is het niet zoo hooge, dan toch zoo gelukkige ouderdom ten deel vallen!
Wij onthouden ons van het geven van een uittreksel uit den inhoud van dit boekje, waartoe deze trouwens ook minder geschikt is, maar eindigen onze aankondiging, met aan hetzelve vele koopers toe te wenschen, te meer, daar ook vertaling en typographische uitvoering allen lof verdienen.





Korte Handleiding tot het redekundig ontleden van voorstellen en volzinnen, door J. van Schreven, Onderwijzer der Jeugd te Zwolle. Derde, verbeterde en vermeerderde Druk. Te Deventer, bij A.J. van den Sigtenhorst. 1843. In gr. 8vo. XVI en 131 bl. f 1-10.

De derde uitgave van de Handleiding des Heeren van

{==691==} {>>pagina-aanduiding<<}
schreven, in het betrekkelijk korte tijdverloop sedert den eersten druk, die in 1832 het licht zag, is in meer dan één opzigt een verblijdend verschijnsel te noemen. Zij bewijst, dat bij het taalonderwijs op onze scholen meer en meer de aandacht op het redekundig ontleden wordt gevestigd, en tevens dat de verkeerde rigting, die sommigen onder ons, in navolging van de Duitschers, aan dat onderwijs willen gegeven hebben, bij velen geenen bijval vindt. De methode toch van becker en wurst, of, om naauwkeuriger te spreken, het op zich zelf merkwaardige taalsystema van becker, door wurst te kwader ure op de eerste beginselen van het lager onderwijs toegepast, achten wij, voor het aanvankelijk taalonderrigt althans, te eenenmale ongeschikt, en het is opmerkelijk, hoe men in Duitschland zelf, waar die leerwijze vroeger zoo zeer werd toegejuicht, thans meer en meer de oogen begint te openen. Er stonden daar in den laatsten tijd, tegenover de Wursten, Anti-wursten op, die den draak steken met scholen, waar men, volgens een geacht paedagogisch tijdschrift, niets hoort dan de Beckersche terminologie, en waar uitdrukkingen als vormwoord, subject, attribut, object enz. onophoudelijk, en dat uit den mond van zeventot tienjarige kinderen, het oor treffen (*).
Eene toejuiching als in Duitschland is aan de Beckersche of Wurstsche terminologie bij ons nog wel niet ten deel gevallen; doch hier en daar verhief zich echter onder ons eene stem te haren voordeele, welker invloed, vooral op hen, die ligtelijk iets nieuws of schitterends najagen, eenigzins te duchten scheen. En uit dit oogpunt vooral noemden wij de herhaalde uitgave van het handboekje, dat voor ons ligt, een verblijdend verschijnsel. In hetzelve toch vinden wij, in eene geleidelijke orde, duidelijk en zonder noodelooze uitbreiding of systematische onderschei-
{==692==} {>>pagina-aanduiding<<}
dingen, de voornaamste zaken voorgedragen, die bij het redekundig ontleden behooren in aanmerking te komen.
Dezen derden druk breedvoerig aan te kondigen, of zelfs den inhoud van het werkje te doen kennen, mag thans als overbodig beschouwd worden. De verbeteringen en vermeerderingen, waardoor deze uitgave zich van de vorige onderscheidt, bestaan hoofdzakelijk in aanteekeningen ter opheldering onder aan de bladzijden, en in enkele bijgevoegde voorbeelden van ontleding. Onder de eerste is er eene, met welker inhoud wij ons niet kunnen vereenigen. De Schrijver geeft namelijk, in de aanteekening op bl. 44 en 45, rekenschap, waarom hij niet alleen, zoowel en dergelijke uitdrukkingen, thans niet meer, gelijk hij vroeger met weiland en anderen deed, voegwoorden noemt. Hij zegt ons echter niet, wat zij dán zijn, en wij kunnen dit ook niet opmaken uit de ontlede voorbeelden, waarin zulke uitdrukkingen voorkomen. Bl. 52 wordt in de ontleding van het voorstel: de deugd is ons van dienst niet alleen in dit leven, maar ook in het volgende, gezegd, dat niet alleen de bepaling is van de bepaling van het gezegde in het leven; doch bl. 53, in het voorstel: kwade gesprekken zoowel, als kwade gezelschappen, kunnen goede zeden bederven, wordt zoowel de bepaling geheeten van het onderwerp kwade gesprekken. Gesteld eens, dat wij ons met de eerste opgave konden vereenigen - hetwelk echter niet het geval is - dan zou daaruit kunnen volgen, dat niet alleen, als nadere omschrijving van eene omschrijving, een bijwoord was; doch tot welk der rededeelen behoort dan zoowel in het tweede voorbeeld? Bijwoorden kunnen toch wel nimmer bepalingen van voorwerpen zijn. Wij geven den Schrijver toe, dat de genoemde woorden méér doen dan verbinden; maar wij ontkennen, dat zij daarom de werkzaamheid van
voegwoorden te buiten gaan. Voegwoorden, die alléén verbinden, bezitten wij er misschien slechts één, namelijk en: al de overigen duiden, behalve de verbinding, nog eene bijzondere betrekking aan, waarin de verbondene deelen tot elkander staan. Wij zien derhalve nog geene reden, om

{==693==} {>>pagina-aanduiding<<}
niet alleen, zoowel en dergelijke uitdrukkingen van de lijst der voegwoorden te schrappen. Er valt daarenboven nog op te merken, dat deze woorden niet op zich zelve staan, maar in verbinding met andere, of liever tegenover dezelve, gebezigd worden. Niet alleen staat over tegen maar ook, en zoowel tegen als: het eerste kan respectivelijk niet van het laatste gescheiden worden gedacht, en beide hebben in het gebruik groote overeenkomst. Gelijk niet alleen behoort tot in dit leven, behoort maar ook tot in het volgende; even als zoowel slaat op kwade gesprekken, kan als gezegd worden te slaan op kwade gezelschappen. Is het dan nu, als de Schrijver, bl. 44, zegt, aan geenen twijfel onderhevig, dat maar ook en als voegwoorden zijn: wat pleit er dan tegen, om ook niet alleen en zoowel daaronder te rangschikken?
In de voorstellen, bl. 26 en 27 voorkomende: de boom wordt groot, de deugdzame mensch wordt gelukkig, noemt de Schrijver groot en gelukkig bepalingen van het gezegde wordt, waaruit dan zal moeten volgen, dat groot en gelukkig hier bijwoorden zijn. Wij meenen echter, dat deze woorden zuivere adjectiven blijven, al zijn zij achter het werkwoord geplaatst en alzoo onverbogen, en wij noemen ze dan ook, in de aangevoerde voorbeelden, bepalingen van het onderwerp. Dat de Schrijver, gelijk hij in de aanteek. op bl. 13 herinnert, worden niet meer, zoo als in de eerste uitgaaf van zijn werkje, als koppelwoord beschouwt, houden wij voor eene wezentlijke verbetering.
Eenigzins vreemd vonden wij, bl. 12, de aanmerking omtrent het niet eigenaardige der benaming koppelwoord, van zijn gebezigd. De Schrijver zegt, dat het woord zijn ‘geene eigenlijke verbinding of koppeling der denkbeelden aanduidt, maar slechts een buigbare vorm is, die geen begrip of denkbeeld bevat, en alleen dient om de uitdrukking van eenig denkbeeld, verbonden met de uitdrukking van een ander denkbeeld, als tegenwoordig, verleden of toekomend voor te stellen.’ - Wij vragen: is het dan zoo oneigenaardig, het woord, waardoor de uitdrukking van eenig denkbeeld als verbonden wordt voorgesteld aan

{==694==} {>>pagina-aanduiding<<}
de uitdrukking van een ander denkbeeld, een koppelwoord te heeten?
Van meer gewigt intusschen is eene andere bedenking, die wij, om het belang der zaak, niet willen achterhouden. Zij betreft den inhoud der § § 16 tot 19, op bl. 66 en volgg., in welke de Schrijver handelt over zoodanige voorstellen, waarbij, naar zijne meening, verkortingen of uitlatingen plaats hebben, en welke uit dien hoofde, om redekundig te kunnen worden ontleed, eerst behooren te worden aangevuld of hersteld. Hiertoe worden gebragt voorbeelden als: de waarlijk deugdzame man, wars van alle ijdele praal, betracht steeds in stilte zijnen pligt; het onderwerp, waarover gehandeld werd, is zeer belangrijk; wij moeten, om ons eigen geluk te bevorderen, de deugd beminnen; en wij hooren hem zingen. De Schrijver verlangt, dat deze voorstellen, alvorens tot derzelver ontleding worde overgegaan, in dezer voege veranderd worden: de waarlijk deugdzame man, die wars is van alle ijdele praal enz.; het onderwerp, waarover men handelde of dat behandeld werd, is enz.; wij moeten de deugd beminnen, omdat wij ons eigen geluk bevorderen; wij hooren, dat hij zingt. - Wij kunnen den grond dezer zonderlinge handelwijze volstrekt niet bevroeden. Waar toch is het bewijs, dat de uitdrukkingen, zoo als de Schrijver die in de taal vond, in eenig opzigt gebrekkig of onvolledig zijn? En zijn zij dit werkelijk, dat zij dan worden aangevuld of volkomen gemaakt, dat het uitgelaten woord dan weder worde ingelascht. Doch wat is nu geschied? de geheele vorm van uitdrukking is weggenomen en door eenen geheel anderen vorm vervangen geworden. Al nemen wij nu aan, dat beide vormen telkens hetzelfde beteekenen, is hunne verwisseling dan nog geoorloofd? en kan de ontleding van den
eenen vorm geacht worden tevens voor die des anderen te moeten gelden? Wij gelooven niet, dat de bekwame Schrijver, bij eenig nadenken, deze vragen bevestigend zal beantwoorden, en wenschen daarom vuriglijk, dat hij, bij een' volgenden herdruk zijner anders veelzins voortreffelijke Handleiding, dit onderwerp in na-
{==695==} {>>pagina-aanduiding<<}
dere overweging zal nemen. Het veroorloven van soortgelijke veranderingen, aangenomen dat het overigens bestaan kon, levert ook nog het nadeel op, dat velen het maar al te gereedelijk te baat nemen, om wezentlijke of vermeende moeijelijkheden, die hun voorkomen, te ontwijken, en zich alzoo van dieper nadenken te verschoonen.






Het belang van het aannemen van het beginsel van Porto-franco voor Nederland, door Mr. P.W. Alstorphius Grevelink, Regter in de Arrondissementsregtbank te Assen. Te Groningen, bij J.B. Wolters. 1843. In gr. 8vo. 108 bl. f 1 - :


Wenken over de oorzaken van achter- en vooruitgang in den Kleinhandel, door L. Frankamp. Te 's Hertogenbosch, bij Gebr. Muller. 1844. In gr. 8vo. 47 bl. f : - 40.

Met kracht van redenen, ondersteund door het gezag der beroemdste Staathuishoudkundigen, betoogt de Heer Mr. alstorphius grevelink, ofschoon in eene landprovincie woonachtig, het heilzame der vrijheid van handel en nijverheid, het verderfelijke van zoogenaamd beschermende regten enz. Hij wenscht wel geheel Nederland allengskens tot eene vrijhaven te maken, maar alzoo, dat dit niet op ééns geschiede, ten einde allen plotselingen schok voor te komen en ieder, die daarbij belang heeft, in de gelegenheid te stellen, om zich op de invoering van het porto-franco voor te bereiden en zijne maatregelen daarnaar te nemen. Hij wil, zonder naar eene daartoe niet noodige herziening der Grondwet te wachten, het beginsel doen aannemen, dat er geene lasten op handel en nijverheid worden geheven, dan voor zooveel noodig is, om de kosten te bestrijden tot beider beveiliging in het algemeen, maar nooit, onafhankelijk daarvan, tot opbeuring of ondersteuning van eenigen tak van handel en nijverheid in het bijzonder. Trapswijze vermindering van

{==696==} {>>pagina-aanduiding<<}
regten acht hij verkieselijk, tot men eindelijk tot de geheele afschaffing kunne overgaan. Dit alles nu laat zich zeer wel lezen; maar hoe zal het middel bevallen, door den Schrijver aangeprezen, om in het daardoor in 's Lands schatkist ontstaande te kort te voorzien? Dit is toch, volgens bl. 90, de belasting op het inkomen. Zouden de handelaars en fabrikanten daar meer mede gediend zijn, dan met de accijnsen; welke de Schrijver geheel wil afschaffen? Zou de natie in het algemeen daar vrede mede hebben? Welke opofferingen heeft men zich nog onlangs getroost, om de belasting op de bezittingen, waaronder tevens als ter sluiks eene belasting op de inkomsten begrepen was, voor te komen! Hoe veel verdiensten derhalve het eerst hier aangekondigde werkje moge hebben, gelooven wij, dat de Schrijver zijn doel in deszelfs geheel niet zal bereiken, zoolang hij er niets proefhoudends op weet te vinden, waardoor het porto-franco zou kunnen worden ingevoerd, zonder andere belasting op het inkomen, dan nu reeds in personeel, patent enz. werkelijk betaald wordt. Kon alles gevonden worden met de door den Auteur tevens aangeprezene belasting op het regt van Successie in de regte lijn, dan zou Referent er nog eerder toe overhellen.
Nuttige wenken voor den Kleinhandel worden door den Heer frankamp gegeven, echter vooral met het doel, om aan gepensioneerden een eenigzins ruimer bestaan te verschaffen. Wij vreezen, dat het meeste hier geschrevene ook al tot de pia vota behoort. Nu reeds kwijnt de Kleinhandel: en wat zal er van worden, indien het heerleger op gering pensioen gestelde Militairen en Ambtenaren zich mede daaraan mogt toewijden, en hoe komen zij tot de zoo noodige practische en theoretische kennis, na tot dusver in geheel andere betrekkingen werkzaam te zijn geweest?


Geschiedenis der Hervorming in Duitschland van 1517-1532, volgens de oude en de nieuwste bronnen wetenschappelijk bewerkt door D.Ch. Gotthold Neudecker,

{==697==} {>>pagina-aanduiding<<}
gewoon Lid van het geschiedkundig-godgeleerde Genootschap te Leipzig. Uit het Hoogduitsch vertaald door J.P. de Keyzer, Kandidaat tot de H. Dienst. 1ste Stuk. Te Utrecht, bij van Dorp en Heringa. 1843. In gr. 8vo. X, 181 bl. tekst, 36 bl. aanteek. f 2-30.

Vele geschriften zijn er sedert de laatste jaren over de Geschiedenis der Hervorming in het licht gekomen. Hier munten, om van anderen niet te spreken, de Geschiedenis van merle d'aubigné en de Voorlezingen van hagenbach uit; maar zij zijn, even als de overigen, te zeer in eenen populairen geest en met een meer stichtelijk, dan zuiver geschiedkundig doel zamengesteld, dan dat zij al de eischen van den onpartijdigen geest des onderzoeks zouden bevredigen. Door het aangekondigde werk van Dr. neudecker is aan dit tot nog toe onbereikte doel voldaan; hier vereenigt zich eene veelzijdige kennis, eene onbevooroordeelde beschouwing der daadzaken, eene onvermoeide nasporing der oorspronkelijke bronnen, met eene heldere wijze van voorstelling, die een juist midden tusschen eene beknopte dorheid en eene vermoeijende breedsprakigheid in het oog houdt. Het eerste stuk, zullende het geheele werk uit drie stukken bestaan, die een boekdeel zullen uitmaken, behelst de eerste afdeeling: Over de omstandigheden, welke ter voorbereiding en aanleiding strekten van de Evangelische Kerkhervorming. Deze afdeeling is wederom in twee boeken gesplitst. Het eerste is de Heerschende Kerk getiteld, en behandelt in twee hoofdstukken: De uitwendige toestand van de heerschende kerk in het algemeen, en deszelfs inwendige toestand of over deszelfs geloof en eeredienst. Het tweede treedt in eene uitvoerige beschouwing van den tegenstand tegen de Heerschende Kerk, en verdeelt deze beschouwing in vijf hoofdstukken, waarin die tegenstand wordt nagegaan 1o. met betrekking tot de wijsgeerige bespiegeling; 2o. ten opzigte van enkele kerkelijke mannen en partijen; 3o. van wege de algemeene kerkvergaderingen en wereldlijke magten; 4o. wordt
de schijnbaar ongunstige uitslag van den geboden tegenstand, en de schijnbaar weder toenemende magt der heerschende kerk overwogen, waardoor weder een nieuwe tegenstand door Conciliën en Vorsten ontstond; terwijl eindelijk 5o. de herleving der wetenschappen en hare toepassing op de leerstukken en toestanden der heerschende

{==698==} {>>pagina-aanduiding<<}
kerk nader wordt toegelicht, en de invloed van mannen als johannes wessel, reuchlin, erasmus en anderen wordt aangewezen, die men als de voorbereiders van de Hervorming van luther kan aanmerken.
Wij zien uit het werk van neudecker, dat deze Hervorming door de gebeurtenissen en de ontwikkeling van den menschelijken geest sedert meer dan twee eeuwen was onvermijdelijk geworden, en er slechts een krachtig man als de Duitsche Augustijner monnik moest opstaan om aan dezelve haar volkomen beslag te geven, terwijl zijn voorbeeld alsdan weldra door anderen, als: zwinglius, calvijn en knox stond gevolgd te worden. Dit alles vinden wij hier meesterlijk uit elkander gezet, in een' eenvoudigen stijl, die alleen de daadzaken laat spreken, terwijl de geschiedschrijver het gebruik van redekunstige bloemen en beelden voor zijn oogmerk ondienstig keurt, zoo als zij hem wezentlijk onnoodig zijn. Wij kunnen dus gerust dit degelijk geschrift naast de voortreffelijke geschiedwerken van den beroemden ranke, de Pausen na de Hervorming en de Geschiedenis van Duitschland tijdens de Reformatie, stellen, als behoorende onder de beste voortbrengselen der historische kunst van onzen tijd.
De Vertaler heeft door deze moeijelijke taak, van onze taal met dit geschiedverhaal te verrijken, den dank van alle echte beoefenaars der historische studie voor zich verworven. Hij heeft zich zelven de moeite, hieraan verknocht, niet ontveinsd, en daarom de getrouwheid in de overbrenging zich tot een' eersten pligt voorgesteld. Hij heeft wèl gedaan, om soms de sierlijkheid van den stijl op te offeren aan zijne zucht om den oorspronkelijken Schrijver geheel en ongeschonden te leveren. De eenige noemenswaardige verandering, die hij zich heeft veroorloofd, bestaat in het overbrengen van eene enkele belangrijke bijzonderheid of daadzaak uit de aanmerkingen in den tekst en het verwijzen van sommige aanhalingen uit den tekst naar de aanteekeningen. Het getal dier laatsten heeft hij weinig vermeerderd; hij stelde zich hierbij ten doel, geschriften van landgenooten over in den tekst behandelde onderwerpen te vermelden, of naar eenig opstel te verwijzen, hetwelk na de verschijning der Hoogduitsche vertaling was in het licht gegeven, en dat te zijner kennisse kwam. Men ziet dus hieruit, dat de Vertaler geen lijdelijk werktuig van overbrenging is,

{==699==} {>>pagina-aanduiding<<}
maar met getrouwheid en zelfstandigheid is te werk gegaan, en blijken geeft van voor deze werkzaamheid zijner keuze goed berekend te zijn. Een boek als dat van neudecker is ook boven het bereik van arbeiders uit de gewone vertaalfabrijk. Ref. moet echter, wat de schikking der aanteekeningen betreft, eene aanmerking maken: de Vertaler heeft goedgevonden, dezelve allen achter den tekst te plaatsen, onder eene verschillende paginering, die bij de twee volgende stukken zal doorloopen. Wat de uitvoerige aanmerkingen aangaat, kunnen wij dit goed vinden, omdat de plaatsing van dezelve onder den tekst dikwijls de lezing daarvan onaangenaam kan storen, maar de menigvuldige aanhalingen der bronnen, die van de groote geleerdheid en onderzoeklievende belezenheid van den Schrijver de duidelijkste bewijzen geven, deze hadden wij gaarne onder aan de bladzijde aangetroffen; want zoo dikwijls achter in de aanteekeningen de talrijke nommers te moeten nazien, stoort de doorloopende lezing van het geschiedverhaal evenzeer. Doch de nu aangenomen orde is niet meer te veranderen, en is slechts betrekkelijk op eenen vorm, die sommigen misschien meer zal behagen, omdat zoo vele aanhalingen onder den tekst aan het werk eene kleur van geleerdheid zouden geven, die hen kon afschrikken. Hoezeer dit werk niet voor oppervlakkige lezers is geschreven, wenschen wij het in veler handen; hierdoor kunnen ook sommigen van hunne oppervlakkigheid in het beschouwen der geschiedenis des menschdoms en des Christendoms genegen worden; het is daarom, dat wij de spoedige verschijning van de twee overige stukken met verlangen te gemoet zien.





Cesar en zijne Tijdgenooten. Door P. van Limburg Brouwer. Iste Deel. Te Groningen, bij W. van Boekeren. 1844. VIII en 377 bl. f 3-60.

Is er een tijdsbestek gewigtig in de geschiedenis van Rome en in haar voor een groot deel der wereld, door Rome beheerscht, het is dat van cesar en zijne Tijdgenooten. Is er iemand onzer geleerde Landgenooten onder weinige berekend, dien tijd en cesar's tijdgenooten ons uit echte bronnen en toch wegslepend en gemakkelijk mede te deelen, het is de Heer p. van limburg brouwer. Indien dit werk

{==700==} {>>pagina-aanduiding<<}
geene belangstelling wekt, geene grage lezers vindt, dan voorwaar weten wij niet, wat wij van onzen tijd en tijdgenooten zeggen zullen. Wij vatten met zekere huivering de pen op, om zulk een werk niet slechts aan te kondigen, maar, er ons oordeel over mededeelende, eenige aanmerkingen over te wagen. Trouwens de aankondiging is minder noodig. Het onderwerp en den vervaardiger te noemen is aankondiging of liever aanbeveling genoeg. In lang lazen wij geen werk met zulk eene belangstelling, aandacht en veelvuldig genoegen. Indien wij bij onze vermelding van dit werk eenige aanmerkingen dus voegen, de Heer limburg brouwer en ook onze Lezers mogen die beschouwen als blijken niet alleen van gezette overweging, maar ook van hulde aan de geleerdheid en kunde des Schrijvers. Of onze beschouwing ten deze beter is en onze aanmerkingen juist zijn, beslissen wij niet. Dit te bevestigen riekt bijna naar vermetelheid. Het oordeel over Rome, de Romeinen, en vooral over cesar en zijne tijdgenooten, moet en mag wel verschillen. De geschiedenis wint door veelzijdige beschouwing. Echter moeten wij de voortreffelijkheid van het geheel niet uit het oog verliezen, en bedenken, dat het grootste deel van het nu geleverde als eene inleiding tot cesar als Cesar slechts is te beschouwen.
Het bevat, behalve eene korte, maar doeltreffende Voorrede, eene Inleiding of korte en toch krachtige ontwikkeling der Romeinsche geschiedenis tot op pompejus, crassus en lucullus, aan wier beschouwing het eerste boek gewijd is. Het tweede handelt over cicero en cato. Het derde, beginnende met bl. 309, alleen over cesar tot aan zijn Consulaat. Men ziet, het gewigtigste moet nog volgen, om cesar en velen zijner tijdgenooten in vollen glans te doen schitteren. Wij verlangen dan ook met hartelijke belangstelling naar het vervolg, wanneer men eerst regt juist en naauwkeurig over het geheele werk en zijne verdiensten zal kunnen beslissen. Spreken wij intusschen over hetgeen thans voor ons ligt.
Om het doel van het werk wel te kennen, is de voorrede juist en genoegzaam. Het tijdperk is natuurlijk meermalen, ja veelvuldig behandeld, maar als met uiteenzetting van doorloopende gebeurtenissen, niet zoozeer als leiddraad der geschiedenis om tot inleiding en als aanvoerster te doen dienen, om meer bepaald de karakters, hartstogten, beweeg-
{==701==} {>>pagina-aanduiding<<}
redenen en handelingen van die mannen te doen kennen, die den overgang van de Romeinsche Republiek tot de Monarchie hebben voorbereid of tot stand gebragt, met andere woorden, die cesar's alleenheersching hebben bevorderd, tegengewerkt of met hem om haar hebben gewedijverd en gestreden. Het denkbeeld tot zoodanig werk betuigt de Heer limburg brouwer ontleend te hebben van den beroemden wieland, die, in zijne vertaling van de brieven van cicero met bijgevoegde aanteekeningen, tot het leveren van eene dergelijke beschouwing over pompejus, cesar en cicero betuigde veel lust te gevoelen, maar dit plan nimmer heeft ten uitvoer gebragt.
Eene van de voortreffelijkheden van dit werk vinden wij hierin gelegen, dat het voor min en meer geletterden tevens is geschreven. Zij die niet zoo zeer in de gelegenheid zijn de geschiedenis en karakters uit de oude bronnen zelve te putten, zullen voldoening erlangen, terwijl de meer geletterden of geleerden in de aanteekeningen de bronnen zien aangewezen. De afzondering van den tekst en de aanteekeningen achter de inleiding en ieder boek zijn zeer oordeelkundig, en die aanteekeningen zelve zijn kort en zonder eenige uitstalling van geleerdheid, waartoe de taak en de kunde van den Schrijver zoo veel verleiding aanboden. Het moet den Heere limburg brouwer moeite gekost hebben, zich ten deze te bedwingen. Wij zijn hem voor dat bedwang dank verschuldigd. Zonder dit toch zou het werk te zeer uitgedijd en tot geheel iets anders verloopen zijn, dan in de bedoeling des Schrijvers lag. De breedvoerige Inleiding met de aanteekeningen daarachter, 122 bladzijden groot, de daarop volgende afzonderlijke beschouwing van pompejus, crassus, lucullus, cicero, cato, en cesar tot op zijn Consulaat, maken een zeker vast plan en geregelde orde moeijelijk. In de inleiding zelve, eindigende met de beschouwing van marius, cinna en sylla, is reeds iets van pompejus, crassus, lucullus, cicero en cato, nader afzonderlijk beschouwd, aanwezig. In het afzonderlijke van den een' is weder iets van den ander', en, daar alles dient tot inleiding van cesar's optreden, is het oordeel over ieder niet volkomen afgewerkt, omdat ieders bedrijf nog nader met dat van cesar zamenhangt. De gevolgde tijdorde en de afzonderlijke beschouwing, met hoeveel kunst ook bewerkt, nu eens met besnoeijing, dan weder met loslating en

{==702==} {>>pagina-aanduiding<<}
ruimte, geven hier en daar wel eens iets, wij zeggen niet overtolligs, maar dubbelaardigs en vermengds. Behalve dit, liggende in het geheele plan van het werk, veroorlooven wij ons nog, hulde doende aan het geheel, de volgende bijzondere aanmerkingen.
In de eerste plaats komt ons de Schrijver te partijdig ingenomen voor de Patriciërs voor. Hij ontkent hunne gebreken wel niet, ja stelt ze hier en daar in het ware licht, maar schuift de meeste schuld toch op de arme Plebejers. Men zou kunnen zeggen, dat het denkbeeld, om alles tot de noodzakelijk beschouwde alleenheerschappij van éénen in te leiden, den Heer limburg brouwer, in een' monarchalen tijd schrijvende, het ware Republikeinsche even- of tegenwigt der Romeinsche Staatsregeling daarlatende, Rome's grootheid al te zeer heeft doen verbinden aan de Patriciërs, die toch maar de vaderlijke Bestuurders van het Volk waren. Het is waar, ook het Romeinsche volk doet hij regt, maar meer als militaire natie, minder als mede den Staat uitmakende in het bestuur.
Eene tweede aanmerking is, dat de Schrijver, onzes oordeels, op het voorbeeld van anderen, niet gunstig genoeg oordeelt over cicero. Welk een' tijd beleefde, onder welke tijdgenooten verkeerde hij! Zacht en niet bloeddorstig als anderen, moest hij zich naar tijden, omstandigheden en de veroveraars van den dag schikken. Hij toonde zich een' waardig vriend en medgezel van den eenigen atticus, maar miste diens vermogen, en daardoor diens onafhankelijkheid. Zij waren de eenige gematigden bij schraapzuchtige en bloeddorstige tijdgenooten. Cicero legde zijn geheele hart open in zijne brieven aan vertrouwde vrienden. O, zagen wij eens die van andere tijdgenooten, ook hunne zelfstandigheid zou, naar alle gedachten, in zulke woelige en afwisselende tijden, schipbreuk lijden. Is het niet hard, daaruit en uit zijne Redevoeringen, bij de Romeinen geheel iets anders dan bij ons Christenen, die het om waarheid slechts te doen is of moest zijn, cicero als te zwak, eerzuchtig en ongestadig te beoordeelen, in vergelijking van anderen.
Eene derde aanmerking is, dat het oordeel over plutarchus ons hier en daar te ongunstig voorkomt. Ons is deze uitstekende schrijver, aan wiens werken een vermaard letterkundige de eerste plaats na de gewijde Schriften toekende, als levensbe-
{==703==} {>>pagina-aanduiding<<}
schrijver steeds waarheidlievend en meestal juist van oordeel, en tevens uitnemend van aanlokkelijkheid en vol menschenkennis voorgekomen. Juist de meer verwijderde leeftijd en het vervreemde van partijschap of de Romeinsche natie, maakten hem boven anderen onpartijdig in onderzoek en oordeelvelling.
Eene vierde aanmerking is hierin gelegen, dat wij pompejus nog veel lager stellen dan de Schrijver. Hem hebben wij steeds beschouwd als een' gelukskind, die op een anders roem teerde of liever dien benaderde, en zelf handelende meestal nietig of slecht was.
Eene vijfde aanmerking ligt hierin, dat, onzes oordeels, cesar niet zoozeer de alleenheersching bedoelde, alswel door de omstandigheden daartoe als van zelfs gebragt werd.
Deze weinige hoofdbedenkingen mogen ten bewijze strekken, dat wij zeer veel uitstekends en ons allezins welgevalligs in dit werk hebben gevonden.
De Heer limburg brouwer houde het ons ten goede, dat wij het werk nog eens even doorbladeren, en of kleine aanmerkingen, of eenige bijzondere plaatsen tot bekrachtiging van deze of gene onzer bedenkingen, hier mededeelen.
In de Voorrede, bl. V, verwonderde het ons, na het bekende van bilderdijk tegen het woord onderhavig, dit nog aldaar gebezigd te vinden.
Bl. 2 wordt aan cicero reeds onmatige eerzucht en zwakheid ten laste gelegd, hetgeen ons te meer leed deed, in de op bl. 2 en 3 uitnemende en fiksche korte schets van cesar en zijne tijdgenooten. Hier en daar vonden wij eenige onnaauwkeurigheid van taal, en drukfeilen. Nu eens heeft de derde naamval in het meervoud van het mannelijke te regt den, b.v. bl. 206, den Comaners gaf hij, en bl. 268, den Tienmannen de handen vrij te geven, meermalen echter de, als b.v. bl. 76, Rome, dat de Koningen de wet voorschreef, zoo ook bl. 245, wie voor wien enz. Dienst is, bl. 14, ondanks het toetreden van siegenbeek later, nog mannelijk gebleven bij onzen Schrijver. Bl. 29 zich voor zien. Trofeen, bl. 40, en bl. 365, Tropeeën. Bl. 32, hoeders voor hoenders; bl. 42, Caudine voor Caudinae; bl. 54, ontbeeert voor ontbreekt; bl. 71, glan voor glans; bl. 127, t' zij voor 't zij; bl. 153, niets voor niet; bl. 240, pogen voor oogen; bl. 303, plut. H.N. voor plin.; bl. 318, het volk tot door voor door het volk tot. Maar wij willen niet verder ons met zulke

{==704==} {>>pagina-aanduiding<<}
kleinigheden, alleen voor een' tweeden druk, dien het werk verdient, opmerkingwaardig, ophouden.
Op bl. 7 en vervolgens, gelijk op vele plaatsen, moeten het de Tribunen bitter misgelden, vooral de Gracchi later.
Op bl. 9 loopt de Schrijver, onzes oordeels, al te los over het gewigtig tijdvak der Tienmannen heen. Men denke aan appius claudius, virginius, virginia, icilius en de gevolgen.
Op bl. 99 doorgronden wij niet, wat de Schrijver door die zoogenaamde tegenwigten bedoelt. Hij wil toch geen absolute Monarchie.
Op bl. 197 krijgen plutarchus en cicero beide weder een veeg. Ook stemmen wij met den Schrijver over den laatste, op bl. 235, slechts voor het eerste deel in, zeggende: ‘Weinig menschen zijn er zeker geweest, die zoo innig de deugd beminden, weinig die zich, alleen uit vrees voor het oordeel van anderen, zoo ver van den weg hebben laten brengen als cicero.’ Zoo hier de weg der deugd bedoeld wordt, doet de Schrijver cicero onregt aan. Regt laat hij, bl. 275, hem weder ervaren, als hij zegt, dat cicero, even als cato, de wijsbegeerte beoefende, omdat hij haar voor de beste leidsvrouw door het leven hield. Eenig onregt doet hij hem weder, bl. 288 en 289, in de verdediging van murena. Op bl. 290 laat hij hem volkomen regt wedervaren; weder niet bl. 296, aanteekening 24; weder wel bl. 336, wegens de Redevoering voor rabirius; weder niet bl. 349. En dit wankelbare in het beoordeelen van denzelfden man brengt ons op eene algemeene aanmerking wegens de beschouwing der karakters door den Schrijver. Men twijfelt of deze of gene wel een waar karakter gehad hebbe, zoo onbepaald, onzeker en ongelijk is hier en daar het oordeel over denzelfden man. Geheel anders de waarlijk door den Schrijver te weinig geroemde en vertrouwde plutarchus. Bij dien is in alles meer eenheid, meer vaste karakterschildering, wel met eenige afwijkingen of uuances, maar toch met een diep en grondig inzien en vasthouden der hoofdbeginsels van ieder.
Het zal misschien den een' of ander' uit al het aangevoerde voorkomen, dat wij op het werk nog al wat aan te merken hebben en alzoo vrij wat afkorten op den door ons gegeven lof. Zij bedriegen zich. Wilden wij, even als de, naar ons oordeel, zwakkere, vele zeer uitstekende punten

{==705==} {>>pagina-aanduiding<<}
en plaatsen, b.v. de echte en juiste schildering, volkomen naar waarheid, van het Romeinsche volk en zijn karakter in tegenstelling ook der Grieken, aanvoeren, wij zouden ruime, zeer ruime stof vinden om vele bladzijden te vullen. Zoo veel gemakkelijk, zoo veel geleerds, zoo veel aanlokkelijks bij zoo veel zaakrijks, alles zoo vloeijend en onderhoudend, ja wegslepend, mede te deelen, is alleen dien toevertrouwd, die even gemakkelijk als bedriegelijk Grieksche romans nabootst, Italiaansche werken vertaalt, als hij over de Classici classiek handelt. In alle talen als te huis, zijnen stijl meester, doorvoed met oudere en nieuwere schrijvers, is de Hoogleeraar limburg brouwer geen kamermaar een wereldgeleerde, voor de kundigsten en minkundigen even belangrijk en aantrekkelijk, een Schrijver van zeldzame gaven, veel omvattende kennis, fijnen smaak, met één woord regt populair om zeer veel nut te doen en zeer veel goeds te leveren, gelijk hij nu weder in den cesar en zijne Tijdgenooten gedaan heeft. Met innig verlangen zien wij het tweede Deel te gemoet. De afbeelding van cesar, schoon niet zeer gelijkend naar die, waarmede wij haar bij anderen vergeleken hebben, goed geteekend en wèl gelithografeerd, versiert den keurigen titel van dit belangrijke werk.


Schetsen en Tafereelen uit China door J.F. Davis. II Deelen. Te Groningen, bij W. van Boekeren. 1843. In gr. 8vo. 536 bl. f 5 - :

Ofschoon de in 1817 en 1818 uitgekomene werken: Journal of the Embassy to China, bij henry ellis, en Narrative of a Journey in the Interior of China, bij clarke abel, de uitkomsten behelzen der zending naar China door de Engelsche regering van Lord amherst in het jaar 1816, bepalen deze schrijvers zich meer bijzonder bij de staatkundige oogmerken en gevolgen. De Heer davis, die nog zeer jong dezen togt bijwoonde, heeft in een reeds vroeger in onze taal overgebragt en door ons aangekondigd werk (*), als de slotsom van een meer dan twintigjarig verblijf in

{==706==} {>>pagina-aanduiding<<}
China, een algemeen verslag over dit rijk gegeven. Intusschen zulk eene langdurige gelegenheid, om hetzelfde land en volk gade te slaan, is genoegzaam geweest, om de meeningen te bevestigen, welke de Schrijver reeds als jongeling op zijne reis naar Peking had opgedaan. Dit bewoog hem, aan wien sedert de hoogste ambten in China door het Britsch Gouvernement zijn opgedragen, om de aanteekeningen van dezen togt, onder den titel van Schetsen en Tafereelen uit China, in het licht te geven. Immers het grootste gedeelte van het onderhavige werk bestaat uit het door den Schrijver gegeven verhaal der reize naar de hoofdstad van China, in het gevolg van den reeds genoemden Afgezant, en der terugreize naar Canton. Vervolgens wijdt de Schrijver een geheel hoofdstuk aan de beschrijving van Canton en Macao, beschrijft daarna het eiland Chusan, den Archipel, die hetzelve omringt, de beide voorname zeeplaatsen Amoy en Fochouw-foe, en den handel van China met het eiland Formosa. De laatste hoofdstukken zijn bijna geheel van eenen geschiedkundigen aard, en maken, door het verhaal van verschillende gebeurtenissen, den lezer bekend met de krijgskundige inrigtingen en oorlogen der Chinezen, hunne versterkte steden, zeemagt en gevechten met de zeeroovers. Zoo komt de Schrijver tot de jongste verwikkelingen der Engelschen met de Chinezen, en eindigt zijn verhaal met de inneming van Chusan door de Engelschen in 1840. Bij het oorspronkelijke werk heeft de kundige Vertaler een aanhangsel gevoegd van vier hoofdstukken, en zet het verhaal voort, waar de Schrijver het afgebroken had, tot aan den in 1842 gesloten vrede. Wegens den hier verhaalden afloop van den
laatsten Chineschen oorlog, door welken het Hemelsche Rijk meer dan vroeger toegankelijk is geworden voor de Europeanen, is iedere bijdrage, om dit zoo merkwaardige volk meer te leeren kennen, en dus ook deze Schetsen en Tafereelen, van groot belang. ‘Wat de toekomst,’ zegt de Vertaler, ‘voor China zal opleveren, is nog in den schoot der tijden verborgen. Zoo ooit en ergens, dan mag men hier zeggen: Le présent est gros de l'avenir. Wie zal berekenen, welk eene omkeering er in de gewoonten en zeden, in de wijze van menschen en zaken te beschouwen, voor China op handen is, nu de ijzeren afscheidingsmuur tusschen de inwoners van het Hemelsche Rijk en de Barbaren gevallen is? Wie zal nagaan, welk een' invloed dit

{==707==} {>>pagina-aanduiding<<}
op het bestuur van dat land, en op zijne betrekking tot de onderdanen kan en moet hebben? En wie zal verkondigen, welke over eene halve eeuw de invloed van het verkeer met driehonderd millioenen (?!) menschen, die tot nog toe voor de Westersche wereld zoo goed als niet bestonden, op Europa wezen moet?’
De lezing van het werk heeft bij ons de herinnering vernieuwd der bewering van den Heer de guignes, dat namelijk omstreeks het jaar 1122 vóór christus eene Egyptische volkplanting zich in China nederzette, van welke de tegenwoordige Chinezen zouden afstammen, of die ten minste hunne zeden en gewoonten en hunne kundigheden aan de oorspronkelijke inboorlingen zoude medegedeeld hebben. Hieruit zou de zonderlinge overeenkomst verklaard kunnen worden tusschen de tegenwoordige Chinezen en de oude Egyptenaars. Ofschoon andere schrijvers dit gevoelen bestreden hebben, is het niet te loochenen, dat beide volken in vele stukken eene merkbare overeenkomst hebben. Onder anderen is het reeds sedert lang bekend, dat het schrift der Chinezen bijna van denzelfden aard is als de oude beeldsprakige figuren der Egyptenaars. Eene bijzonderheid, welke, met betrekking tot dit onderwerp, stof oplevert tot ondoorgrondelijke gissingen, is, dat er, in Egypte, in graven, die sedert de dagen der pharaös niet geopend waren, porseleinen fleschjes zijn gevonden, blijkbaar van Chineesch maaksel, en voorzien van Chinesche lees- en vertaalbare opschriften. De plaat, tegenover bladz. 57 van het tweede Deel, geeft de afbeeldingen van drie zulke fleschjes. De Heer wilkinson, in zijn werk: Over zeden en gewoonten der oude Egyptenaren, zegt: ‘Het toevallig vinden van een enkel fleschje van dien aard zoude natuurlijk onopgemerkt voorbijgegaan zijn, en wanneer wij ons ook al verwonderd hadden, zoo iets in een oud Egyptisch graf te vinden, zoude de eerste natuurlijke gissing daarop gevallen zijn, dat een bezoeker van latere dagen dit toevallig aldaar verloren had, terwijl hij naar meer kostbare oude schatten zocht. Maar deze uitlegging kan niet meer aangenomen
worden, nu wij bevinden, dat dusdanige in meer dan een Thebaansch graf gevonden zijn.’ De Heer davis zegt: ‘Toen ik het exemplaar van Lord prudhoe het eerst zag, gebeurde het juist, dat ik een nieuwerwets snuif- of reukfleschje uit China in mijn bezit had, volkomen daaraan gelijk, wat grootte en

{==708==} {>>pagina-aanduiding<<}
gedaante betreft, maar geheel verschillend in den aard van het porselein. Dat uit het Egyptische graf was bij uitstek grof, terwijl het nieuwe Chinesche fleschje daarentegen uit het schoonste doorschijnende porselein, dat zij nu maken, vervaardigd was, en het licht aan alle zijden volkomen doorliet. Dit verschil in de stof zou tot de gissing hebben kunnen leiden, dat de fleschjes geen Chineesch porselein waren, wanneer de opschriften dit punt niet boven allen twijfel verhieven. Uit den aard der stof van het fabrikaat zou men dus mogen besluiten, dat de Egyptische fleschjes in een tijdperk vervaardigd waren, toen de kunst in China nog in hare kindschheid was.’ Opmerking verdient het, dat drie der fleschjes volkomen hetzelfde opschrift hebben, met eenig verschil in de leesbaarheid der karakters: Hwa kae, yeo, ye nieu, waarvan de zin is: ‘De bloem ontsluit zich, en zie, een ander jaar.’
Moge het ons gelukt zijn, door ons kort verslag de aandacht der beoefenaars van land- en volkenkunde op dit werk van den Heer davis zich te doen vestigen, dan twijfelen wij niet, of het zal bevonden worden eene niet te versmaden bron te zijn voor de kennis van China en de Chinezen. Behalve de reeds genoemde plaat en een titelvignet, voorstellende een gezigt op het eiland Chusan, is nog bij het werk een kaartje gevoegd, voorstellende de Oostkust van China, van Macao af tot Peking toe.


Gustaaf III, zijn geslacht en zijn tijd. Tafereelen uit de Zweedsche Geschiedenis. Door den Baron von Crusenstolpe. III Deelen. Te Haarlem, bij de Erven F. Bohn. 1843. In gr. 8vo. 1064 bl. f 10-30.

In den jaargang van dit Tijdschrift van het jaar 1843, bladz. 610 enz., kondigden wij een werk over hetzelfde onderwerp aan: Von kuhlberg, Gustaaf III en zijn Hof. Het verwondert ons niet, dat hetzelfde thema, zoo wel in romantische tafereelen als in eigenlijk geschiedkundige voorstellingen, door meer dan éénen letterkundige bewerkt is, als zijnde uitstekend geschikt voor den historisch-romantischen vorm. Terwijl kuhlberg zich meer bijzonder bepaalt bij de laatste levensjaren van gustaaf III, levert von crusenstolpe tafereelen uit de Zweedsche geschiede-
{==709==} {>>pagina-aanduiding<<}
nis, reeds van den tijd der troonsbeklimming van gustaaf's vader, Koning adolf frederik, in het jaar 1751. Over het geheel is het thans aangekondigde werk rijker in geschiedkundige waarde. Ofschoon wij liever hadden gewenscht, dat beide de Schrijvers, in plaats van zich te schikken naar den thans heerschenden smaak, en de ware geschiedenis te vermengen met romantische verdichting, zich hadden willen verledigen tot het vervaardigen van zuiver geschiedkundige werken, mogen wij echter aan von crusenstolpe den lof niet weigeren, dien zijne kennis der geschiedenis, zijne onvermoeide nasporingen en de bevallige inkleeding van zijn werk hem in allen deele waardig doen zijn. Bij de mindere bekendheid in ons land van de bronnen, die den Schrijver ten dienste hebben gestaan, kan ook dit werk dienen, om ons lezend publiek meer bekend te doen worden met de geschiedenis van den op den titel genoemden Vorst, en al datgeen, wat zijnen geweldigen dood heeft veroorzaakt. De romantische verdichting heeft slechts op nevenomstandigheden betrekking; de gewigtigste gebeurtenissen worden steeds naar waarheid voorgesteld, terwijl het geheel eene rijke bron is tot leerzaam en aangenaam onderhoud.


Het Leven en de Lotgevallen van wijlen F.P. Leicher, Oost-Indisch Pionnier-Kapitein, Ridder der Militaire Willemsorde enz. Uitgegeven door Ths. Leicher, Visiteur der Rijks In- en Uitgaande Regten en Accijnsen, te Oude-Pekela. Te Groningen, bij P.S. Barghoorn. 1843. XII en 342 bl. f 3-30.

De Uitgever heeft uit de vele aanteekeningen en opgaven, hem door zijnen broeder nagelaten, dit werk opgesteld, als een gering gedenkteeken door een' liefhebbenden broeder voor een' geliefden broeder opgerigt; en hetzelve opgedragen aan zijne Excellentie den Heer Baron merkus de kock, Minister van Staat enz. enz., Opperbevelhebber der Palembangsche Expeditie en Luitenant-Generaal, in 1821.
Het werk is Ref. voorgekomen zeer onderhoudend te zijn geschreven, daarom heeft hij het met genoegen gelezen en beveelt het allen belangstellenden en belanghebbenden met

{==710==} {>>pagina-aanduiding<<}
nadruk aan. Vele plaatsen en verrassende overgangen zullen den lezer buiten twijfel boeijen.
Het in dienst treden van den overleden leicher als kadet bij het 6de bataillon infanterie der Bataafsche Republiek; zijn overgang bij het Fransche leger, na de inlijving van het Koningrijk Holland in Frankrijk; het verblijf aan boord van het fregat la Revanche; het gevecht tegen eene Engelsche korvet; het nemen derzelve en opbrengen van den prijs te Morlaix. is zeer goed geschreven. Het optrekken door Frankrijk en Duitschland naar Rusland; het verblijf in Oost-Pruisen; zijne dienstneming en verrigtingen bij het Pruisische leger en overgang bij de Nederlandsche troepen, zal algemeen bevallen; terwijl, hoe dikwerf de veldtogten van 1814 en 1815 ook door verschillende personen te boek zijn gesteld, de aanteekeningen daaromtrent gansch niet onbelangrijk zijn: met de overplaatsing bij het Oost-Indische leger eindigt het eerste tijdvak.
Het tweede bevat: Het vertrek naar Batavia met troepen op het koopvaardijfregat Delphina. Een opstand onder de troepen, door een komplot, hetwelk onder de Fransche soldaten, die zich bij het detachement bevonden, bestond; de executie van drie medepligtigen; de aankomst op Java; het verblijf op Batavia en plaatsing als Kapitein bij eene kompagnie pionniers, welke bestemd is om de expeditie tegen Palembang mede te maken. Eene beschrijving wat aanleiding tot dezelve gaf. Eene uitvoerige en naauwkeurige beschrijving van de expeditie, waaruit blijkt, dat de Kapitein leicher hier een werkzaam aandeel in heeft genomen; het vertrek der troepen, na den afloop van dezelve, naar Batavia. Leicher blijft met de kompagnie pionniers achter, vertrekt insgelijks naar Java's hoofdstad; verblijf aldaar en - met den dood van den Kapitein, door den Uitgever beschreven, eindigt het tweede tijdvak.
Ziedaar den korten inhoud van het werk geschetst, waarin zeer veel verscheidenheid voorkomt. Voor hen, die zich met vele merkwaardige bijzonderheden omtrent de inneming van Palembang door de Nederlanders en de onderwerping en wegvoering des Sultans wenschen bekend te maken, is het werk zeer lezenswaardig: alle dagorders van den Generaal-Majoor, Opperbevelhebber der Palembangsche expeditie, aan de zee- en landmagt gerigt, worden hier gevonden; ter-
{==711==} {>>pagina-aanduiding<<}
wijl het geheel getuigt van den moed en het beleid, hier door de Nederlanders schitterend aan den dag gelegd.
Het is jammer, dat de Corrector niet meer voor het insluipen van misstellingen heeft gezorgd; ten bewijze hiervoor halen wij o.a. aan: bl. 8, reg. 5 v.o., waar staat met zeil en trein, moet zijn zeil en treil; bl. 78, vertolke voor vertolken; bl. 120 staat Heijerswerda, moet zijn Hoyerswerda; bl. 194, de Bevesier voor bij Bevesier; bl. 209, boch voor doch; bl. 214, kad voor had; wat bl. 215 eene verkeerde zeebaar is, betuigt Ref. niet te weten. Zoo lezen wij, om niet te uitvoerig in deze opgaven te worden, mildadigheid voor milddadigheid; bl. 292, verhinderen voor verminderen, reg. 8 v.o.; op bl. 303, 26stel Julij voor 26ste Junij; bl. 310, hertsel voor herstel; gezang voor gezag en meer zinstorende feilen; bl. 339, Luitenant-Gouverneur voor Luitenant-Generaal. Op dezelfde bladzijde leze men, reg. 13 v.o., voor zijn pligt te pligt te hebben: zijn pligt te hebben. Op bl. 272, 277 en 289 staat de maandopgave verkeerd: het is daar Julij en moet alles Junij zijn; nog vindt men op bl. 231, reg. 8 v.o., 7den der maand Jauboon van het jaar Hegira, moet zijn 7den der maand Sjábân van het jaar der Hegira. Doch wij willen niet verder gaan, maar gehoor geven aan het verzoek des Uitgevers, om de feilen en gebreken, die het werk aankleven, te verschoonen; het zal zeker met genoegen worden gelezen: de opgaven, die wij deden, strekken ten bewijze van de belangstelling en oplettendhid, waarmede wij het in handen hebben gehad. Eene
lijst der Inteekenaren is voor het werk geplaatst. De druk laat nog al wat te wenschen overig.


Uitstapje naar Noord-Amerika van Ch. Dickens. Uit het Engelsch. Te Amsterdam, bij C.F. Stemler. 1842. In gr. 8vo. 441 bl. f 4-50.


Snuifje Charles Dickens aangeboden door eene Amerikaansche Dame. In Brieven van Londen naar Nieuw-York. Te Amsterdam, bij C.F. Stemler. 1843. In gr. 8vo. XIV en 430 bl. f 4-50.

Wij voegen in onze aankondiging deze beide lijvige boekdeelen bijeen, omdat zij met elkander in eene naauwe, schoon

{==712==} {>>pagina-aanduiding<<}
ook vijandige betrekking staan, en omdat het laatste zonder het eerste op vele plaatsen niet duidelijk zou zijn. De titels, gelijk die in het oorspronkelijke luiden, toonen dat verband insgelijks aan. Toen dickens van zijn uitstapje naar Noord-Amerika terugkwam, gaf hij zijne impressions de voyage uit onder den dubbelzinnigen titel van American Notes for general circulation. Op de dubbele beteekenis van het woord Notes, aanteekeningen en banknooten, zinspelende, noemt de Amerikaansche dame hare brieven: Change for the American Notes, gewisseld geld voor de Amerikaansche banknooten. Beide boeken verdienen na elkander te worden gelezen, vooral ook zoo men den geest van beide behoorlijk wil waarderen. De Amerikaansche dame had in zeker opzigt dickens geene grootere dienst kunnen bewijzen, dan door de uitgave van hare brieven. De onaangename, booze, kwaadwillige toon steekt zoozeer af bij den opgeruimden, goedhartigen toon van den Engelschen Schrijver, dat zij hare eigene zaak moeijelijk meer had kunnen benadeelen.
Onder de dingen, waarvan zij dickens vooral beschuldigt, behoort het oppervlakkige zijner beschouwingen. Hij houdt zich, hares inziens, te veel met kleinigheden op en laat de belangrijkste onderwerpen onaangeroerd, waartoe eene beschouwing van Noord-Amerika aanleiding moet geven. Op zich zelve is deze aanmerking niet ongegrond; maar zij verliest geheel hare kracht door het blijkbare doel, hetwelk de Engelsche Schrijver zich heeft voorgesteld. Het was zijn oogmerk niet, om staathuishoudkundige of andere diepzinnige vertoogen over den toestand van Amerika te schrijven. In de laatste jaren is èn in Frankrijk èn in Engeland zooveel van dien aard geschreven, dat hij zich daarvan gereedelijk kon ontslagen rekenen. De titel van zijn werk zelf duidt aan, dat hij zich van dergelijke diepzinnige onderzoekingen dacht te onthouden. Het waren banknooten, tot algemeenen omloop bestemd, en die dus niet te groot moesten zijn, aanteekeningen voor het groote publiek, die dus niet te diep moesten gaan. Wij erkennen dan ook op elke bladzijde schier den lossen, gemakkelijken, luchtigen, geestigen schrijftrant van boz, die zich meer een aangenaam onderhoud met zijne lezers voorstelt, dan dat hij van plan is, hun belangrijk onderrigt mede te deelen. Maar hij is een scherpzinnig opmerker, die de gave bezit, om datgene, wat hij opmerkt, eenvoudig en natuurlijk voor te dragen.

{==713==} {>>pagina-aanduiding<<}
Er ligt over het meeste, wat hij verhaalt, eene waarheid, die ons aan zijne goede trouw niet doet twijfelen. Men zou zich ook zeer bedriegen, indien men meende, omdat de Amerikaansche dame het noodig heeft gevonden, dickens een Snuifje aan te bieden, dat hij over Amerika en de Amerikanen een ongunstig oordeel velde. Integendeel, veel, wat hij bij hen vindt, wordt door hem geprezen, niet zelden zelfs in vergelijking van zijne eigene landgenooten; maar vrijmoedig worden ook die punten in openbare toestanden en zeden gelaakt of bespot, die gisping of bespotting verdienen.
Wij willen hem niet overal vrijspreken van eenige overdrijving, en willen er gaarne wat afdoen, als hij ons eene beschrijving geeft van de varkens en hunne wandelingen door de Amerikaansche straten, van de tooneelen op de zeereis, op de stoombooten enz. Maar het zijn de charges van den caricatuurschilder, die niet beleedigen, maar slechts eenen lach wekken. Over het algemeen erkent men toch overal de zucht, om het goede te zien en op te merken, eene zucht, die waarlijk bij zijne tegenpartij niet gevonden wordt.
Eene andere prijselijke eigenschap van dit boek is deze, dat de vertrouwelijkheid van het huiselijke en gezellige leven niet wordt geschonden. Het is eene klip, waarop reisbeschrijvers ligtelijk vervallen, en een man, als dickens, die zoo gereedelijk de eigenaardigheden en zonderlingheden der menschen opmerkt, loopt daarvan vooral gevaar. Intusschen het is eene schending des vertrouwens, die in geen geval is goed te keuren. Herinnert men zich eindelijk, met welk eene overdrevene geestdrift men den hooggeschatten Schrijver van den dag in Amerika heeft ontvangen en gevierd, dan prijzen wij zijn juist gevoel, dat hem al deze eerbewijzingen met stilzwijgen heeft doen voorbijgaan, en hem alzoo voor de beschuldiging van een tegenwoordig maar al te gewoon egotisme heeft gewaarborgd.
Hij vertrekt met de stoomboot naar Boston, welks merkwaardige inrigtingen in het derde hoofdstuk worden beschreven. Met genoegen volgt men hem, in het vierde hoofdstuk, naar Lowell, de opmerkelijke fabrijkstad, wier wedergade men elders moeijelijk zal vinden, waar de beschaving tot onder de fabrijkarbeidsters is doorgedrongen, zoodat zelfs een door haar uitgegeven tijdschrift eene gunstige vermelding

{==714==} {>>pagina-aanduiding<<}
verdient. Van Boston gaat de reis naar Nieuw-York en van daar naar Philadelphia, waar hij de gevangenis bezoekt, naar het stelsel van eenzame opsluiting ingerigt. Tegen zijne ongunstige beschouwing heeft men zich ook bij ons, en dat op zeer onheuschen toon, verklaard; als of het eene doodzonde ware, over zulk een punt anders te denken dan vele, misschien te regt, doen; en alsof het niet integendeel wenschelijk zij, dat ook de indruk, door het gezigt van dergelijke inrigtingen op andersdenkenden gemaakt, kenbaar worde. Dickens schildert, wat hij zag, en wat dit gezigt op hem uitwerkte, en doet dat getrouwelijk. De onpartijdige wil de zaken wel van alle kanten beschouwen en fulmineert niet op hem, die het niet met hem eens is. Na Washington bezocht te hebben en de wetgevende vergadering, bezocht dickens zuidwaarts Richmond en Virginië en reisde daarop naar het westen. Pittsburg, Cincinnati, Louisville, St. Louis, de Niagara, zietdaar eenige der plaatsen, waarnaar wij den reiziger achtereenvolgens verzellen, om dan nog een uitstapje te doen naar Canada, en eindelijk van Nieuw-York met de pakketboot weder naar Europa terug te keeren. Een afzonderlijk hoofdstuk wordt aan den slavenstand in Amerika toegewijd, en zeker, het tafereel, daarvan opgehangen, is alles behalve aanlokkelijk; maar het bestaat zoozeer uit echte bescheiden, dat aan de waarheid niet valt te twijfelen. Met eenige algemeene aanmerkingen wordt het geheel besloten, dat onderhoudend, luimig en aangenaam geschreven is.
Wij komen tot het boek der Amerikaansche dame, dat een Snuifje zal zijn, aan dickens aangeboden. Bij het lezen van den titel dachten wij, dat hier eene wederlegging zou worden gevonden van datgene, wat de Engelsche Schrijver ongunstigs over Noord-Amerika en de Noord-Amerikanen had gezegd, en wij waren reeds nieuwsgierig naar de logenstraffing van zaken, die allen schijn van waarheid hadden, en waarmede ook andere zaakkundigen, bijv. de geestige Schrijver, bekend onder den bijnaam van Uncle sam, geheel overeenstemden. Het boek zelf toonde ons, dat wij ons hadden bedrogen, en de wijze, waarop de Amerikaansche dame te werk gaat, geeft juist het bewijs voor de waarheid der verhalen van boz. Zij beantwoordt hem, door eene ongunstige en zwarte schilderij van Londen en de Engelschen op te hangen, eene schilderij, die zeker niet gevleid is, en waartoe

{==715==} {>>pagina-aanduiding<<}
hier en daar zeer donkere kleuren zijn gebezigd, maar die toch van den anderen kant even zeker vele gelijkende trekken heeft. Men kan van haar niet zeggen, dat zij sine ira et studio schrijft, en dat haar oordeel onpartijdig is. Het ontbreekt haar intusschen niet aan geest en talent, en ook haar boek laat zich met genoegen lezen, zoo men zich eenmaal over dat opzettelijk booze heeft heengezet. Harde waarheden worden hier dikwijls gezegd, bijv. over het egoisme der Engelschen, over hunne zucht, om met hunne philantrophie in den vreemde te schitteren, terwijl er in hun eigen land nog zooveel voor wezentlijke menschlievendheid te doen overig is. Van tijd tot tijd evenwel, als zij ons staaltjes van de onkunde der Engelschen, vooral ook der Engelsche vrouwen en meisjes opdischt, zouden wij geneigd zijn te vragen, tot welke kringen de Schrijfster toch wel toegang moge gehad hebben, en wij zijn door alles geneigd, om te denken, dat dit wel niet de beste zullen geweest zijn. Erger wordt het, als onze Amerikaansche dame eene Engelsche van grove onkunde beschuldigt en zelve een' leelijken bok schiet. Men hoore, bl. 176: ‘Er is ook eene schilderij van both. Ik hoorde eene Engelsche lady haren cicisbeo vragen: “Welke beide?” (Het woord both beteekent in het Engelsch beide.) Zij scheen te denken, dat het eene schilderij was van de beide meesters, tusschen wier schilderstukken het was opgehangen. Indien de onkunde een zegen is, mag men Engeland allergelukkigst houden.’ Hier kijkt de aap leelijk uit de mouw. De Engelsche lady wist, dat er twee schilders van den naam both zijn geweest, en hare vraag getuigde dus even zeer van kennis, als de schampere aanmerking der Amerikaansche van onkunde.
Met dat al bevelen wij ook haar boek gaarne ter lezing aan, als eene onderhoudende en niet onbelangrijke lectuur.





Hesiodi Theogonia, Librorum MSS. et veterum editionum lectionibus commentarioque instruxit David Jacobus van Lennep. Amstelodami apud J. Muller. 1843. 8o maj. pag. XX et 396. f 5-30.

Het kan geenszins ons oogmerk zijn, om eene eigenlijke beoordeeling van dit werk te schrijven. Zij zou in dit Tijd-
{==716==} {>>pagina-aanduiding<<}
schrift, dat eene lectuur voor het algemeen moet bevatten, geheel misplaatst zijn, en ons tot bijzonderheden leiden, die voor een groot gedeelte onzer lezers niet alleen weinig belangrijk, maar ook geheel onverstaanbaar zouden zijn. Het eenige, wat met den aard van ons Maandwerk overeenkomt, is een kort verslag van datgene, wat hier gevonden wordt, van de wijze, waarop de Heer van lennep bij de uitgave der Theogonie van hesiodus is te werk gegaan.
Wij verheugen ons van ganscher harte over den geleerden arbeid van den Hoogleeraar, die de meerdere rust van ambtsbezigheden, hem bij zijne klimmende jaren geschonken, besteedt tot het volvoeren van de taak, die hij reeds in den eersten mannelijken leeftijd zich had gesteld, maar wier voleindiging werkzaamheden van onderscheiden aard tot dusverre hadden verhinderd. Meermalen hadden wij den moed opgegeven, dat de uitgave van den Ascraeischen zanger, bezorgd door zulke bevoegde handen, het licht zoude zien, en gelijk wij dit als een wezentlijk verlies voor de geleerde wereld zouden hebben beschouwd, het zou ons ook bedroefd hebben om den roem van onzen vaderlandschen geleerde, die door kennis en smaak eene hooge plaats onder de literatoren behoort te bekleeden. Wij waren ook daarom verlangende naar de uitgave van den hesiodus, omdat wij den Hoogleeraar van lennep meer dan anderen tot dezen arbeid bevoegd rekenden. Wie kent niet zijne voorliefde voor het buitenleven, zijne ingenomenheid met alles, wat daarop betrekking heeft? Geen wonder, dat juist diegenen onder de klassische schrijvers, welke daarover handelen, de lievelingsonderwerpen zijner studie werden. Met Rec. zijn er voorzeker vele der vroegere discipelen van den hooggeschatten leermeester, die zich nog met groot genoegen de uren herinneren, waarin zij met hem enkelen dier schrijvers lazen, en hem of de Werken en Dagen van hesiodus hoorden verklaren, of onder zijne leiding de Georgica van virgilius eerst regt leerden verstaan. Boven vele anderen is de Heer van lennep dus de regte man, om de Opera et Dies, reeds zoo keurig door hem in Nederduitsche verzen overgebragt, te verklaren, en wij kunnen het ons verbeelden, hoe hij regt con amore dit gedeelte zijner taak zal bewerken.
Van geheel anderen aard zijn de overige stukken van hesiodus, met name de Theogonie; maar ook dit onder-
{==717==} {>>pagina-aanduiding<<}
werp had sedert lang voor den Uitgever eene eigenaardige aantrekkelijkheid, en wie hem dit stuk op zijne collegiën hoorde toelichten of met hem over de sermo mythicus van hesiodus en homerus sprak, weet ook, wat hij hier van geleerde en schrandere uitlegging heeft te wachten.
Wat de aangenaamheid van stof betreft, had zeker de Opera et Dies de voorkeur van behandeling verdiend; maar wij billijken volkomen de gronden, die den geleerden Uitgever hebben bewogen, om de Theogonia te laten voorafgaan, en willen onze lezers met korte woorden het eigenaardige van deze uitgave en bewerking des Heeren van lennep aanwijzen. Het staat bij den Uitgever vast, dat dit dichtstuk de vervaardiging der Opera et Dies is voorafgegaan; en deze meening heeft op zijne geheele beschouwing van de Theogonia grooten invloed. Het is bekend, dat in vroegeren en lateren tijd over de echtheid van vele grootere en kleinere stukken in dit gedicht door de geleerden is getwist. Men beweert, dat vele brokken van latere hand zijn bijgevoegd, of dat althans het geheel uit verschillende recensiën is ontstaan en derhalve niet tot ons is gekomen, gelijk het van hesiodus zelven afkomstig was. Met veel scherpzinnigheid is dit gevoelen meermalen verdedigd; en zijn de regels aangewezen, die men meende als interpolatie te moeten wegwerpen. Het eigenaardige van deze uitgave van den Heer van lennep bestaat daarin, dat hij dit gevoelen bestrijdt, of liever, gelijk hij zelf zich bescheiden uitdrukt, dat hij aantoont, dat het niet op zulke zekere gronden steunt, of men kan ook het tegendeel niet zonder waarschijnlijke gronden beweren. Het minder volmaakte, het gebrekkige in dispositie, de voorkomende herhalingen, waarin men de bewijzen van interpolatie meent te zien, zouden dit, naar het oordeel van den Uitgever, alleen dan zijn, wanneer men bij hesiodos reeds den geheel beschaafden en gevormden dichter konde verwachten. Was het in die dagen veeleer het genie, dan de kunst, die den dichter maakte, dan hebben wij geene redenen, om ons te verwonderen, dat wij nog zooveel gebrekkigs in zijn dichtstuk
vinden, dat er niet die kunstige schikking in wordt gevonden, welke latere tijden eischten, en dat het niet vrij is van de herhalingen, waarvoor men zich later zorgvuldig wachtte. Evenmin zijn den Heer van lennep regels, gelijkluidend met die van homerus, een zeker bewijs van inter-
{==718==} {>>pagina-aanduiding<<}
polatie, daar de vraag over den leeftijd der beide dichters nog onbeslist is, en het derhalve ook niet is uit te maken, wie van beide aan den ander heeft ontleend, zoo niet beide de eenmaal over zeker onderwerp vastgestelde en algemeen aangenomene uitdrukkingen van oudere dichters hebben gebezigd.
Een en ander moet geenszins strekken ter bewering, dat er geene interpolatiën in de Theogonia te vinden zijn, noch om de moeijelijkheid te loochenen, die sommige plaatsen medebrengen; maar het leidt tot het besluit, dat het vermetel is, om op hoogen toon en met stellige zekerheid te beslissen, wat voor geen zeker bewijs vatbaar is. Wil men zich daarvan overtuigen, teregt beroept de Heer van lennep zich op het verschil tusschen de onderscheidene commentatoren, die, eensgezind omtrent het algemeene punt, de veelvuldigheid der interpolatie, in de toepassing op de bijzondere plaatsen hemelsbreed verschillen. Het subjective gevoel beslist hier doorgaans, en datgene, wat de een voor minder gepast houdt, draagt ligt de goedkeuring van den ander weg. Het is in allen gevalle een zeer gebrekkige en onzekere maatstaf, te zeggen: ‘Zoo dit of dat ontbrak, ware het geheel beter en fraaijer.’ Pas dien regel ook eens toe op onze nieuwere dichters, ook op de meest geprezenen, en zie eens, hoe vele hunner dichtstukken den naam van onecht zouden moeten dragen, hoe vele brokken men zou kunnen afsnijden, en door die afsnijding het geheel in volmaakte schoonheid doen winnen! Ons komt het voor, dat de handelwijze van den Heer van lennep veel meer met den aard der zaak en de waarheid overeenkomt, dan die van hen, welke overal interpolatiën meenen te vinden en met stoute hand wegwerpen, wat hun niet behaagt; het conservative systeem is ook in dit opzigt niet aan de orde van den dag, en de geleerde Uitgever had reden, om aan het slot van zijne voorrede te zeggen: ‘Vix equidem sperare audeo, fore, ut quae in illo Commentario contra inveteratam iam magis magisque opinionem de factis in Hesiodeo carmine interpolationibus, deque variis eius recensionibus disputavi, multos ab opinione illa deducant,
sed tamen futurum spero, ut me dissentientem ab se Viri Docti ferant, utque adeo quibusdam meum illud vetera Veterumque auctoritatem tuendi institutum aliquam habere videatur a novi-
{==719==} {>>pagina-aanduiding<<}
tate gratiam, cum certe novum id videri debeat, pridem in alia omnia digressis eruditorum hominum plerisque.’
Wij vinden in den Commentarius, behalve de gevorderde ophelderingen van woorden en zaken, ook eene naauwkeurige vergelijking van datgene, wat ten aanzien van de Theogonie door homerus en hesiodus is overgeleverd; eene vergelijking, die in vele punten gelijkheid, in sommige punten verschil van gevoelen aantoont; hetgeen tot de meening regt geeft, dat hesiodus, schoon geene nieuwe Goden verdichtende, zijne verbeelding en vinding bezigde bij het verhalen hunner geschiedenis, afkomst, huwelijk enz. Dat daarbij door den geleerden Schrijver niet is voorbijgezien, wat elders aangaande deze Goden wordt gevonden, spreekt van zelf, terwijl eindelijk de mythen en de sermo mythicus hem de stoffe tot belangrijke aanteekeningen opleveren.
Wat den tekst aangaat, deze is met groote zorgvuldigheid bewerkt. Een aantal HSS. zijn vergeleken, en de varianten door onderscheidene geleerden aan den Uitgever medegedeeld, zoodat ook in dit opzigt deze uitgave zeer belangrijk is. Onder den tekst wordt van de gekozene lezing rekenschap gegeven. De Commentarius volgt achteraan en beslaat niet minder dan van bl. 126 tot 396.
Zietdaar, wat wij onzen lezers aangaande dit boek meenden te mogen mededeelen, om hen opmerkzaam te maken op dezen arbeid van den geleerden Uitgever, en hun den aard, de inrigting en het kenmerkende dezer uitgave aan te wijzen. Er is een schat van geleerdheid in den Commentarius verzameld, met oud-Hollandsche vlijt en naauwkeurigheid bijeengebragt. De Heer van lennep sticht zich door dezen arbeid een schoon gedenkteeken, en niets wenschen wij vuriger, dat dat hem leven, gezondheid en krachten mogen gespaard blijven, om zijne uitgave van den geheelen hesiodus te voltooijen. Met groot genoegen zagen wij uit de voorrede, dat hij al aanstonds is voortgegaan, om de Opera et Dies voor de pers gereed te maken. Daarin niet minder, dan hier, zal hij op zijn eigen terrein wezen, en wij verlangen naar de voltooijing van dezen arbeid.
De Heer van lennep heeft dezer dagen aan een ander aanzoek gehoor gegeven, hem menigmalen opentlijk en in het bijzonder gedaan, en heeft zijne verspreide Hollandsche gedichten, vermeerderd met eenige tot nog toe ongedrukte, bijeenverzameld en laten drukken. Hij heeft dat gedaan op

{==720==} {>>pagina-aanduiding<<}
eene wijze, die van zijne kieschheid getuigt, welke den kleinen schat niet voor het groote publiek wilde brengen en dien enkel aan zijne vrienden aanbiedt. Wij verheugen ons, dat hij tot de verzameling heeft besloten, waardoor zijne keurige gedichten aan de vergetelheid ontrukt worden, ofschoon Rec. zijne spijt niet kan ontveinzen, dat hij zelf en vele vereerders van de poëzij des voortreffelijken Dichters door het niet opentlijk uitgeven van het bundeltje buiten staat zijn, om zich in het bezit daarvan te stellen. Het moge klein zijn, maar het is rijk in echte poëzij, die door keurigheid en zoetvloeijendheid, door ware eenvoudigheid en dichterlijke gedachten en uitdrukking boven die van velen uitmunt. De Heer van lennep blijve nog lang een sieraad van onze letterkunde en voleindige gelukkig den nu aangevangen opentlijken arbeid!
Met dezen wensch nemen wij afscheid van zijne Theogonia, die, ook wat druk en uitvoering betreft, allen lof verdient.





De godsdienstige Huisvader. Een Geschenk voor jeugdige Lidmaten der Christelijke Kerk. Uitgegeven door G.C. van Balen Blanken, Predikant te Wognum en Wadway. Te Amsterdam, bij J. van der Hey en Zoon. 1843. In gr. 8vo. 216 bl. f 1-80.

Zonder het tweede gedeelte van den titel zou men hier verwachten eene soort van zedelijk-godsdienstig huisboek, handelende over de pligten des Christelijken huisvaders, hetzij als hoofd des huisgezins, of als echtgenoot, opvoeder zijner kinderen, heer zijner dienstboden en andere onderhoorigen, enz., hetzij onder verschillende omstandigheden, uitwendigen voorspoed, huiselijke rampen, openbare aangelegenheden, en wat dies meer zij. Zoo stelden wij het ons althans voor op de eerste inzage der woorden: de godsdienstige Huisvader. Maar de melding, dat het een geschenk is voor jeugdige lidmaten, wijst op iets anders. De Schrijver stelt zich dan eenen Christelijken vader voor, die aan zijne kinderen in den vorm van verhalen of tafereelen eenige nuttige wenken en besturingen geeft bij gelegenheid van hunne opneming in de gemeente des Heeren. Zij zijn de volgende: de uitnoodiging tot het bal, waarin het gevaar en het voor

{==721==} {>>pagina-aanduiding<<}
Christelijke jongelingen en dochters onvoegzame van dergelijke danspartijen, zoo als zij veelal zijn ingerigt, wordt aangetoond. De inteekenings-lijst op eene te geven opera ten voordeele van [het verbrande dorp] R., behelzende eene aanprijzing der beoefening van zang- en toonkunst, en eene wederlegging dergenen, die, uit overdreven naauwgezetheid, der jeugd het bijwonen van eene goede opera en een welingerigt concert zouden willen ontzeggen, waarbij met een enkel woord te regt wordt opgemerkt, dat geene verstandige en Christelijk-denkende ouders hunnen kinderen het zien van sommige stukken der nieuwe Fransche opera zullen veroorloven, waar deze de dienaresse wordt van groven wansmaak en schaamtelooze onzedelijkheid. Eene wandeling op den Zondag naar den bouwval van W. zegt het een en ander van de regte en verkeerde zondagsviering, ook nog iets over de godsdienstoefeningen der zich noemende Gereformeerden onder het kruis. Het Koffijhuis en de Societeit schetst het gevaar, voor jongelingen gelegen in het te vroeg, te veel en ontijdig bezoeken dier plaatsen, vooral het misbruik van het billard- en andere spelen. Het gemengde Huwelijk is een aandoenlijk tafereel, en behandelt, even als het volgende: de Proselytenjagt, een in onze dagen zeer belangrijk onderwerp. Op het eerste merken wij alleen aan, dat het eenen indruk moet maken, tegenovergesteld aan dien, welke het kennelijk oogmerk van den Schrijver was; want de lezer beklaagt de ongelukkige marianne, en kan het geloof niet onderdrukken, dat zij door een huwelijk met gerard, ofschoon deze Roomsch was, veel gelukkiger zou zijn geworden, dan nu. En wat het laatstgenoemde tafereel aangaat: het kan eene ware gebeurtenis zijn, maar zij is zoo overdreven onwaarschijnlijk, dat zij het bedoelde nut eerst dàn zou te weeg gebragt hebben, indien
verzekering ware gegeven, dat het niet uit de lucht gegrepen, maar waarheid zij. Ten slotte volgt nog eene korte herinnering van eenige voorname Christenpligten.
Het werkje laat zich met genoegen lezen, en bereike, nevens zoo vele andere soortgelijke, zijn oogmerk - nuttig te zijn. De tafereelen hadden ook nog met andere onderwerpen kunnen vermeerderd zijn; doch men behoeft alles niet in hetzelfde boekje te hebben, en het hier gegevene is verstandig, wijs, Christelijk.






{==722==} {>>pagina-aanduiding<<}

Lessen van wijsheid en zedekunde. Eene verzameling van gedachten over verschillende onderwerpen, uit oudere en nieuwere Schrijvers bijeengebragt of vertolkt, door D.J. de Heyder, jr. Te Schoonhoven, bij S.E. van Nooten. 1844. In kl. 8vo. 208 bl. f 1-30.

Op het voetspoor van geleerden en zedeschrijvers van vroeger dagen, ook in later tijd gevolgd door sommige van onze landgenooten, om in kernachtige, leerrijke spreuken, lessen van wijsheid en deugd op te teekenen en bijeen te verzamelen, geeft de Heer de heyder ons hier lessen van wijsheid en zedekunde. Eene verzameling van gedachten over verschillende onderwerpen, uit oudere en nieuwere schrijvers bijeengebragt en rubriekswijze of bij hoofdstukken ingedeeld. In diervoege bestond er nog geene verzameling van dien aard. Het keurige, en in belangrijkheid, puntigheid en kernachtigheid van gedachten uitmuntende werkje, uit het Hoogduitsch vertaald, en dat de Heer de heyder wel had mogen aanhalen, zoo niet ook ter aanvulling zijner verzameling gebruiken, te Bergen op Zoom in 1794 uitgegeven, getiteld: Salomo, of lessen der wijsheid, verzameld en uitgegeven door johann caspar lavater, is ook niet in hoofdstukken verdeeld, hoewel het daarom niet minder lezenswaardig is. De pensées, maximes, reflexions van den Graaf van ségur, ook in onze taal overgezet (Rott., bij j. immerzeel, jun. 1825) ofschoon meer van wijsgeerigen en staatkundigen aard, zijn ook niet in afdeelingen gesplitst, en Rec. vindt dus de wijze van behandeling van den Heer de heyder in deze beter, daar het alzoo gemakkelijker wordt, over een of ander onderwerp eene gedachte of zedeles na te slaan.
Of het niet beter ware geweest, het werkje eenvoudig te titelen: verzameling van gedachten enz., dan wel lessen van wijsheid enz., zou tot eene breedvoerige uitweiding aanleiding kunnen geven. In de zedeles ligt het gebiedende, het verbindende; in de gedachten kan eene schoone waarheid liggen opgesloten, zonder dadelijk nog eene les voor leven en wandel te bevatten, b.v. No. 554: ‘Hecht uw hart niet aan ijdele dingen,’ is eene zedeles; No. 194: ‘Eene goede opvoeding is een der gewigtigste pligten der ouders, zoo voor

{==723==} {>>pagina-aanduiding<<}
hun eigen geluk als het heil hunner kinderen en het algemeen welzijn der gansche maatschappij,’ is eene gedachte, die eene schoone, onomstootelijke waarheid bevat; terwijl No. 196: ‘Onderwijst uwe kinderen’ enz. een voorschrift, eene les voor ouders bevat. No. 551: ‘Hoe koddig speelt het verstand de rol van het hart,’ is weder meer eene mensch- en zielkundige opmerking. ‘Nimmer heeft een wijs man zich in den echt begeven,’ No. 257, is eene magtspreuk van swift. ‘Niemand bezit verstand dan wij en onze vrienden,’ No. 568, is een satiriek gezegde van boileau. ‘De stijl is de mensch’ (van buffon, No. 879) is geene zedeles, is geene gedachte; 't is eene literarische, wijsgeerige opmerking; even zoo, en hoe komt men er toe het in een boekje van dien titel te brengen, is No. 884: ‘Dikwijls heb ik mij verwonderd, hoe wezenlijk anders welbespraakte menschen zulk een' ellendigen stijl kunnen hebben;’ dit is een resultaat van een aesthetisch onderzoek, volstrekt geen zedeles, geen wijsheidsles, geen spreuk of gedachte, en zoo treffen wij er zeer velen in het werkje, dat voor ons ligt, aan. Wij zouden uit het genoemde boekje van lavater den waren aard van zedelessen kunnen opgeven, doch wij verwijzen naar hetzelve, om van het in het oog loopend onderscheid en de meerdere beantwoording aan den titel overtuigd te worden. Onze Verzamelaar heeft zich meer toegelegd, schoone gedachten, uit het gebied van letteren, wetenschappen, kunsten, Godsdienst en zedekunde, bijeen te brengen, en als zoodanig vindt Rec. er waarlijk schoone en belangrijke in.
Rec. ontveinst niet, dat het hem bevreemdt, dat de Verzamelaar geene zedelessen uit de Heilige Schrift heeft opgenomen; velen uit zijn werkje hadden plaats kunnen maken voor sommige dier eenvoudige en krachtige voorschriften. Wij zouden ook minder zwellende en daardoor duistere gezegden aantreffen, die dan ook wel, dunkt ons, het bewijs met zich brengen, dat de Verzamelaar niet altijd op het regte standpunt zich bevonden heeft, om den aard en het wezen van eene zedespreuk of gedachte goed te onderscheiden en te beoordeelen. Uit vele, twee proeven. No. 8: ‘Wanneer eeuwen zoo talrijk als de bloemen der lente bij alle kruiden in den zomer opgetelt (d), beiden vermeerderd met de bladeren in den herfst en allen vermenigvuldigd door de regendroppelen van den winter: wanneer dezen en tienduizendmaal meer, dan door eene gelijkenis kan worden uitgedrukt, of door eenig begrip verbeeld .... allen zullen zijn omgewenteld; zal de eeuwigheid, de onmeetbare eindelooze verbazende eeuwigheid slechts beginnen; of liever (indien ik mij aldus mag uitdrukken) beginnen een' aanvang te nemen.’ Wel geheel in hervey's bespiegelenden toon; maar de lezer oordeele en beslisse. Zoo ook No. 151 van Lord byron: ‘Ligt zij de graszode des grafs, hetwelk haar groen dat van

{==724==} {>>pagina-aanduiding<<}
den smaragd betwistte; het zwart, de kleur der droefheid, zij verwijderd van al hetgeen ons uw aanwezen herinnert, dat bloemen en de altoos groene struik (arbuste) de plaats beschaduwen alwaar uw kil gebeente rust; - men ontware daar nimmer noch den cipres noch het loover van den iep. - Waarom zouden wij over hen, die reeds gelukkig zijn, treuren?’ - Zou b.v. uit de gewijde oorkonde, hier niet de eene of andere uitspraak kunnen genomen zijn? Verstaanbaarder, verhevener en vertroostender woorden had men over dit onderwerp zeker kunnen vinden.
Wij meenen genoeg gezegd te hebben over het werk van den Heer de heyder, wiens eigen ingevoegde gedachten soms wel wat gezocht en gezwollen ons voorkomen en sommige als loci communes kunnen worden aangemerkt, b.v. No. 190: diezelfde gedachte drukt salomo eenvoudiger en daardoor schooner uit; No. 197 honderdmaal gedacht, gezegd en geschreven, en zoo meer anderen.
De Verzamelaar heeft zich echter veel moeite gegeven met al deze spreuken en gedachten bijeen te brengen en te schikken; en wij zeggen hem dank voor dat werk. Aan de ontbijttafel of in zoogenaamde verloren oogenblikken is het een werkje, dat men met genoegen zal opnemen en inzien, als bevattende zeer veel, dat stof tot nadenken en behartiging geven kan, en van hetwelk men, waar men het opslaat, met den wijsten der Koningen zal kunnen zeggen: dat het gouden appelen in zilveren gebeelde schalen zijn.
Buiten de aangewezen verbeteringen door den Verzamelaar zijn ons nog de volgende misstellingen voorgekomen. No. 8 opgetelt voor opgeteld. No. 92 van der hoeve voor van der hoeven, veropenbaard voor geopenbaard No. 101. Ook worden onder twee rubrieken dezelfde spreuken of gezegden aangetroffen. No. 242 vindt men in de afdeeling de man en het eensluidende in No. 259 in de afdeeling het huwelijk; dit had de Verzamelaar, daar beide afdeelingen rijk in nommers zijn, kunnen vermijden. No. 260, reg. 6, staat als, moet zijn al. In No. 271, reg. 9, zijn zeker twee syllaben uitgevallen. No. 322 staat hallen, moet zijn haller No. 365, reg. 3, de voor den. No. 535 platarchus voor plutarchus, en anderen, die bewijs leveren, dat de correctie niet zeer aandachtig is nagegaan.
Zoo de gegevene wenken den Heer de heyder, bij het in het licht zenden eener tweede verzameling, als waarvan hij in het voorberigt spreekt, zullen kunnen van dienst zijn, zal het Rec. aangenaam wezen, die met den Verzamelaar hartelijk wenscht, dat zijn arbeid der wijsheid en deugd en der letterkunde nuttig wezen moge.

Boekbesch. No. XII, bl. 568, r. 8 v.o. staat: cetoe, lees ietoe.






{==725==} {>>pagina-aanduiding<<}

Boekbeschouwing.

Kerkelijke Raadvrager en Raadgever, door Jodocus Heringa, Eliz. zoon. IVden Deels 1ste en 2de Stuk. Te Utrecht, bij J.G. van Terveen en Zoon. 1843. In gr. 8vo. Te zamen 510 bl. f 4-40.

Het godgeleerd publiek ontvangt in deze beide stukken het laatste wat uit de papieren van den beroemden heringa te verzamelen was, ter aanvulling van 's mans Kerkelijken Raadvrager en Raadgever. De Hoogleeraar vinke, die dezelve met een kort voorwoord heeft ingeleid, verdient onzen dank voor de zorgvuldigheid en moeite, aan de uitgave dezer nalatenschap des waardigen mans te koste gelegd. Nadat dit reeds zoo dikwijls is geschiedt, nogmaals in den lof des ontslapenen opzettelijk uit te weiden, of zijne verdiensten, bepaaldelijk ook aangaande de practische godgeleerdheid, bij herhaling in het licht te stellen, komt ons onnoodig en weinig passend voor. Onze aanmerkingen, waar wij die hebben, mede te deelen op den arbeid des waardigen mans, die nu reeds tot een rijk van hooger licht en deugd is ingegaan, zou even min hier voegen. Wij vergenoegen ons dus met de opgave van de verschillende stukken hier van heringa's hand voorkomende, met derzelver opregte aanprijzing aan alle Evangeliedienaars (voor zoover die bij heringa's talrijke leerlingen en vrienden niet noodeloos mogt wezen), en met de verzekering, dat men hier nergens te vergeefs naar de sporen zal zoeken van heringa's wijze bedachtzaamheid, rijke ervaring en gemoedelijke godsvrucht.
Wij ontvangen hier eene voorlezing over de waarheidsliefde, bij den beoefenaar der wetenschappen. - Jezus christus, de beste Leeraar en Opziener. - De Apostelen, 's Heilands plaatsvervangers, als Leeraars en Opzieners. - Vergelijking van het ambt des tegenwoordigen

{==726==} {>>pagina-aanduiding<<}
Leeraars en Opzieners met dat der Apostelen. - Betrekking der Leeraren op de burgerlijke overheid en de maatschappij. - De vereischte hoedanigheden van een Leeraar en Opziener. - Jodocus van lodestein beschouwd als Volksredenaar. - Over het betamende lofgeven aan lofwaardigen. - Een opstel over de voorbereiding tot het Herders- en Leeraarsambt. - Over het cathechiseeren. - Hoe te handelen met hen, die uit een ander Christelijk genootschap tot het onze wenschen over te komen; hoe inzonderheid met Israëlieten, alsmede met Heidenen, die Christenen willen worden? Bijvoegsel ter aanprijzing van deelneming aan de werkzaamheden van Bijbel- en Zendelinggenootschappen.
De Hoogleeraar vinke heeft aan het einde van het tweede Stuk uitgegeven de eerste Geloofsbelijdenis der Nederlandsche Hervormde Kerk, door hem toevallig op de bibliotheek der Utrechtsche Hoogeschool gevonden. Ofschoon hare uitgave, die voorzeker niet onbelangrijk kan geacht worden, te dezer plaatse geschieden kon, hadden wij haar echter liever eene plaats vergund gezien in het Nederlandsch Archief voor Kerkgeschiedenis der Hoogleeraren roijaards en kist. Zij helpe eene nog duistere bladzijde in onze vaderlandsche Kerkgeschiedenis verklaren!





Antwoord aan de Redactie van het Tijdschrift, Waarheid in Liefde, op de beoordeeling van zijne uitgegevene Leerredenen, in dat Tijdschrift voorkomende, door N.E. Vinke, Hoogleeraar te Utrecht. Te Utrecht, bij J.G. van Terveen en Zoon. 1843. In gr. 8vo. 137 bl. f 1-25.

De Hoogleeraar vinke had, in eene zijner uitgegevene Leerredenen, over Joh. XVI:7-15, over de nuttigheid van 's Heilands henengaan naar den Vader sprekende, onder anderen de onfeilbaarheid der Apostelen, in den eigenlijken zin van het woord, als deszelfs zegenrijk gevolg

{==727==} {>>pagina-aanduiding<<}
in het licht gesteld. Bij de uitgave dier leerrede had hij het genoemde gedeelte met eenige zinsneden vermeerderd, de strekking hebbende, om eenige, naar zijn gevoelen, hoogst gevaarlijke dwalingen op dit aangelegen punt, in den laatsten tijd voorgedragen, kortelijk te ontzenuwen, en de gemeente desaangaande gerust te stellen. Deze handelwijze lokte eene vrij scherpe beoordeeling uit van het Groningsche Tijdschrift, Waarheid in Liefde, 1843, IV, bl. 830-840. De Hoogleeraar misleidt zichzelven niet aangaande het geringe nut, dat uit strijd- en twistschriften voor de twistende partijen zelve voortvloeijen kan. Hij meent echter, dat dezelve voor onpartijdige beschouwers hunne nuttigheid kunnen hebben. ‘Zijne eer, de betrekking, in welke de Voorzienigheid Hem aan Utrechts Hoogeschool heeft geplaatst, de waarheid en het heil der gemeente vorderen, dat hij voor het oog der gansche Nederlandsche Hervormde Kerk op die beoordeeling antwoorde.’ En de waarheid gebiedt ons te verklaren, dat, zoo afkeerig wij ook anders van Theologische strijdschriften zijn, wij met het onderhavige ten hoogste zijn ingenomen, en wenschen, dat wie ooit over godgeleerde punten een' pennestrijd voeren moet, denzelve op zoo waardige wijze voere, als de Hoogleeraar vinke hier heeft gedaan. Niet alleen toch wordt met de noodige volledigheid al wat tegen hem ingebragt was beantwoord, maar ook wordt alles afgesneden, wat niet tot de zaak in quaestie behoorde. Wat wij vooral roemen, is de hoogst gematigde, liefderijke, echt Christelijke toon, die hier, ook bij regtmatig gevoel van krenking, wordt aangeslagen, en, wij mogen het niet ontkennen, bij verscheidene uitdrukkingen, in Waarheid in Liefde t.a.p. aan te treffen, gunstig afsteekt. De schrijver dier beoordeeling, nu nader ingelicht aangaande vinke's bedoeling, zal voorzeker de eerste zijn, om in te stemmen, dat hij zich hier en daar
min juist heeft uitgedrukt, en zich met ons verblijden, dat menige verkeerde bedoeling, die hij den Hoogleeraar meende te moeten toeschrijven, ongegrond en thans in een bevredigend licht geplaatst is. Dit zal bepaaldelijk aan-
{==728==} {>>pagina-aanduiding<<}
gaande de beschuldiging der tekstverdraaijing van toepassing zijn.
De Heer vinke heeft zich intusschen niet vergenoegd, met ieder krenkend vermoeden van zich af te werpen, maar tevens deze gelegenheid te baat genomen, om de Groningsche opvatting van het leerstuk des H. Geestes, en den laatsten grond des Protestantschen geloofs, aan scherper toets te onderwerpen. Hij geeft de gronden op, wat het eerste betreft, waarom hij het er voor houdt, dat wij door den H. Geest, welken de Heer zijnen Apostelen heeft toegezegd, geenszins te verstaan hebben het Goddelijk levensbeginsel, in christus aanwezig en door Hem in de Apostelen opgewekt, maar dat wij hier wel degelijk aan iets objectiefs te denken hebben. En aangaande het andere wijst hij aan, dat de Groningsche opvatting: wij gelooven de Apostelen, omdat wij zien, dat zij waarheid spraken, geheel subjectief is; terwijl hij zijn standpunt: wij gelooven de Apostelen, omdat zij onfeilbaar waren, als objectief en daarom vast en onveranderlijk leert kennen. Hij wil wel de subjectieve gronden des geloofs geenszins gering achten, of beweren, dat het geloof alleen op gezag gebouwd moet zijn. Maar waar hij toegeeft, dat men tot subjectief inzien moet trachten te komen van de waarheid en voortreffelijkheid des Evangelies, en dat daarin een veelzijdige grond van overtuiging is te vinden, wil hij echter, aan de andere zijde, het gezag van Gods onfeilbaar Woord als zoodanig voor den eersten grond hebben aangemerkt, waarop het geloof is te bouwen. Vruchteloos beroepen zich de Groninger Godgeleerden op Art. 5 der Nederlandsche Geloofsbelijdenis, ten bewijze, dat ook de leer der Hervormde kerk op hun bloot subjectief standpunt staat. Immers, het getuigenis des H. Geestes is in de kerkleer geheel iets anders, dan naar hunne opvatting der leer van den H. Geest. En die
uitsluitend subjectieve geloofsleer is, naar het gevoelen des Hoogleeraars, zoowel met de waarheid in strijd, als allergevaarlijkst. Het eerste wordt in het licht gesteld door te wijzen en op het karakter van het Christendom, als eene positieve en buiten-
{==729==} {>>pagina-aanduiding<<}
gewone openbaring, en op de geschiedenis van deszelfs invoering in de wereld. Het andere zullende ontwikkelen, schrijft de Hoogleeraar: ‘Meent niet, dat ik door dit te beweren u ga aanklagen bij de Nederlandsche Hervormde kerk, of uwe achting bij haar zoek te verminderen. Verre van daar. Ik lees, wat gij schrijft, met onpartijdige waarheidsliefde, en sluit mijne oogen niet voor het ware en goede uwer bedoeling - - wie moet haar op zichzelven niet goedkeuren en prijzen? Ik houd mij verder verzekerd, dat gij van ganscher harte gelooft, wat gij belijdt, en ik verklaar hieruit den gemoedelijken toon, die in uwe schriften heerscht, en den ijver, dien wij bij u opmerken. Ik betuig hier tevens, dat ik menig stuk uit uw Tijdschrift met groot genoegen heb gelezen, dat ik menigmalen over uwe liefde tot den Heere christus en uwe ingenomenheid met het Christendom mij verblijd heb, en dat ik meermalen door u ben gesticht geworden. En echter houd ik mij overtuigd, dat het standpunt, waarop gij staat, en anderen zoekt te plaatsen, hoogstgevaarlijk en nadeelig is voor de beoordeeling van de kenbron der Christelijke waarheid - voor de opvatting van het Christendom - voor deszelfs waardeering - voor deszelfs beoefening, en voor de onderlinge vereeniging der Protestanten.’ Deze vijf bijzonderheden maken den inhoud van het slotgedeelte des geschrifts uit, en wij konden niet nalaten eenige regelen af te schrijven, als proeven van den milden, echt Christelijken geest, die hier leeft bij groot verschil van gevoelen.
Het belangrijkste echter, wat wij hier aantreffen, is hetgeen de Hoogleeraar, naar aanleiding van eenige door hem gehouden collegies, mededeelt over het gezag der Apostelen volgens de Apostolische Kerkvaders. Het strekt ter beantwoording van hetgeen Ds. stüffken, in zijne geleerde verhandeling over de kerkelijke overlevering, heeft beweerd, dat het gevoelen dier mannen ongunstig voor de leer der Apostolische onfeilbaarheid zou wezen. Wat de Heer vinke aangaande het ongegronde van die bewering in zijne leerrede had gezegd, tracht hij hier in bijzonder-
{==730==} {>>pagina-aanduiding<<}
heden te bewijzen. Hij bepaalt zich daartoe bij twee vragen: de eerste (bl. 35-62.) ‘Welk gezag hebben de Apostolische Kerkvaders aan de Apostelen als leeraars toegekend?’ De tweede (bl. 62-91.) ‘Welk gezag hebben de Apostolische Kerkvaders aan de Schriften der Apostelen toegekend? Bij de eerste neemt hij ook op, wat er uit de Brieven van paulus aan timotheus en titus blijkt aangaande het gezag, dat de beide laatsten moeten toegekend hebben aan den hoogverlichten Apostel, hunnen leermeester en vriend. En het resultaat van het geheele onderzoek is, dat de Apostolische Vaders reeds begonnen zijn, de Schriften des N.V. in denzelfden rang met die des O.T. te plaatsen, en ze als kenbron der Christelijke waarheid aan te merken. Het geheele stuk is met groote zorgvuldigheid bewerkt. Geene plaats van eenig belang is voorbijgegaan. Ook de zoodanige zijn opgenomen, die door stüffken, van heyst en credner waren weggelaten. En wij ontvangen hier eene bijdrage tot de kennis van het standpunt der eerste Kerkleeraars na de Apostelen, die in meer dan één opzigt
hoogst belangrijk is te achten.
Ons bestek laat niet toe, over het punt in quaestie zelf ons hier uit te laten, en met opgave onzer gronden partij te kiezen. Het zou anders niet moeijelijk zijn, sommige plaatsen op te geven, in wier verklaring of toepassing wij van den Hooggel. Schrijver in alle bescheidenheid zouden moeten verschillen. Doch het is eene weinig uitlokkende taak, waar men zelf niet in den strijd betrokken is, eene critiek van eene anticritiek te schrijven. Ook vernemen wij, dat de geleerde stüffken zelf reeds in eene opzettelijke verhandeling zijn gevoelen bij vernieuwing heeft verdedigd. Het audi et alteram partem moet dus hier van toepassing zijn. Al meende men echter het gevoelen van den laatstgenoemde te moeten kiezen, dan nog zal men toestemmen, dat de Heer vinke door deze wèlgeschreven brochure zijn karakter als mensch, Christen en geleerde waardiglijk gehandhaafd heeft. Wij voor ons althans belijden gaarne deze overtuiging even onbewimpeld, als wij

{==731==} {>>pagina-aanduiding<<}
vroeger over de behandeling van het betwiste punt in eene leerrede min gunstig oordeelden (nog vóór wij de Groningsche recensie zagen); een oordeel, dat wij na de lezing van dit Antwoord grootendeels terugnemen.


Wederlegging van de Grondstellingen der Roomsch-katholieke Kerk. Naar aanleiding van twee Brieven van den Heer R.W. Sibthorp, vroeger Predikant van St. James te Rijde, op het eiland Wight, thans Roomsch-katholiek Geestelijke te Nottingham. Te Amsterdam, bij J.M.E. Meijer. 1843. In gr. 8vo. 361 bl. f 3 - :

De Anglikaansche Predikant r.w. sibthorp is uit zijne kerk overgegaan tot de Roomsch-Katholieke, en heeft van dezen zijnen stap rekenschap gegeven in twee brieven, van welke de inhoud, in den vorm van vijf stellingen, wordt opgegeven in deze wederlegging, bl. 10-12. Het is tegen de vijf stellingen, die in deze twee brieven worden voorgedragen en verdedigd, dat de vertaler van ellendorf's onderzoek nopens het verblijf van petrus te Rome, te velde trekt, zoo dat hij eerst deze stellingen des Heeren sibthorp wederlegt (bl. 14-337), daarna eenige gedeelten van de leer dezer kerk vergelijkt met het onderrigt, door jezus en de Apostelen gegeven, ten einde het blijke, hoe verre men in dezelve ook van dat onderrigt is afgeweken.
Eerste gedeelte. Wederlegging van de stellingen des Heeren sibthorp. § 1. Van zijne stelling, dat onder de Roomsch-Katholieken hooger godsvrucht wordt gevonden, dan onder de Protestanten. § 2. Wederlegging van de stelling, dat vooral de schrijver van den brief aan de Hebreën de kerk onder het O.T. zoude hebben voorgesteld als eene volkomene voorbereiding van de Christelijke; dat de inrigting der laatste, dienovereenkomstig, volgens de bedoeling diens schrijvers, van jezus zelven en van paulus, met die der eerste geheel zoude moeten overeenkomen, en dat daarom de Roomsch-Katholieke, in

{==732==} {>>pagina-aanduiding<<}
welke die inrigting volkomen zoude worden wedergevonden, uitsluitend Christelijk zij. § 3. Wederlegging van de stelling, dat jezus voor zijne kerk een opperhoofdig bestuur verordend, en petrus, boven zijne overige Apostelen, tot hoofd over dezelve zoude gesteld hebben; dat de Bisschoppen van Rome diens wettige opvolgers zouden zijn; en dat deswege de Roomsch-Katholieken in al wat betrekking heeft op de Christelijke Godsdienst, aan die Bisschoppen te regt zouden gehoorzamen; terwijl dus allen, die weigeren aan dezelve zich te onderwerpen, met de Christelijke kerk geene gemeenschap zouden hebben. § 4. Wederlegging van de stelling, dat éénheid in leer, bestuur, eerdienst en tucht, voor de Christelijke kerk onmisbaar is, zal zij hare algemeenheid en haar stelsel van zaligmakende waarheid kunnen bewaren; dat daarom slechts de Roomsch-Katholieke kerk, welke alleen in het bezit is van die eenheid, echt Christelijk en zaligmakende zijn kan, en dat bij gevolg iedere afwijking van de leer en tucht en eerdienst, welke de bestuurders van de Roomsch-Katholieke kerk, naar de meening van den Heer sibthorp, overeenkomstig met de bedoeling van christus en diens Apostelen, in die kerk hebben ingevoerd, minachting is van den Goddelijke wil. § 5. Wederlegging van de stelling, dat het leerstelsel, in de kerkvergadering van Trente voor de Roomsch-Katholieke kerk ontworpen en vastgesteld, en vervat in den Trentschen kathechismus, een volkomen zamenstel bevat van de Christelijke Godsdienstleer. Dat hetzelve het werk van God is, openbaring en voorzorg der oneindige wijsheid en liefde, voor het geluk en de heiligmaking der menschen; zoodat alles, wat met dat leerstelsel niet volkomen overeenkomt, als onchristelijk moet worden verworpen.
Tweede gedeelte. Aanwijzing dat de, door de kerkvergadering van Trente vastgestelde, en in de Roomsch-Katholieke kerk aangenomene geloofsregelen, nopens de wijze van verkrijging van Gods weldaden in christus, de aanbidding van God, en den toestand van de zielen der afgestorvene Christenen, niet overeenstemmen met

{==733==} {>>pagina-aanduiding<<}
hetgeen christus en zijne Apostelen nopens dit een en ander geleerd hebben, noch met de uitspraken der gezonde rede. Dit wordt dan in 3 § § nader ontwikkeld.
Wij kunnen niet anders, dan hulde doen aan de goede bedoeling van den Schrijver, en aan de vele bewijzen van kennis en belezenheid, die er in zijn werk overal gevonden worden. Het zij ons evenwel veroorloofd, eenige bedenkingen in het midden te brengen, die vooral betrekking hebben op den vorm van zijn geschrift.
De Schrijver volgt de Brieven van den Heer sibthorp, zoo als het schijnt, nog al op den voet, en houdt zich aan het daar ten voordeele der Roomsch-Katholieke kerk geschrevene. Hij is hierdoor aan zijne tegenpartij als het ware vastgebonden, en moet zich bewegen, zoo als deze zulks verkiest en werwaarts deze het wil. Hierdoor heeft de Wederlegging niet dat algemeene karakter, dat haar eene meer blijvende waarde had kunnen geven. Inhoud en vorm zijn bepaald door, en afhankelijk van de gevoelens, door sibthorp voorgedragen, en van de wijze, waarop hij die heeft bekend gemaakt, waardoor dit werk overal de likteekenen nog op het voorhoofd draagt, door de wijze van zijn ontstaan daarin gedrukt. Het ware beter geweest, dat de Schrijver eerst voor zijnen voet eenen vasten grond zich verzekerd had, om daarna de tegenpartij van uit de sterkte aan te vallen. Wij moeten hier aan een woord van ebrard herinneren, die in zijne (zoo als wij hopen) welbekende Wissenschaftliche Kritik der Evangelischen Geschichte, S. 21, van de vroegere tegenschriften tegen strauss zegt: ‘Hoe voortreffelijk nu ook deze werken als tegenschriften tegen een enkel werk zijn mogen, zoo is toch hunne beteekenis en waardij voor de verdere ontwikkeling der kritiek slechts betrekkelijk; het zijn Remonstraties; maar het is hun niet gelukt, de kracht der negatieve kritiek te breken. Het is van veel belang, in te zien, waaraan dit is toe te schrijven. Al die schriften volgen namelijk hunne persoonlijke tegenpartij voet voor voet, hetgeen groote nadeelen met zich sleept. In de eerste plaats wordt op deze wijze altijd slechts één

{==734==} {>>pagina-aanduiding<<}
criticus geslagen; alleen zijne stellingen worden wederlegd; wat drie anderen vervolgens verder zullen zeggen, daarvoor is geen dam gelegd. Dan gaat het met de Apologetiek, als met den min geoefenden schaakspeler, die door zijne tegenpartij tot elken zet gedwongen wordt, uit zijne verdedigende stelling niet in de aanvallende kan overspringen, en zoo het mat te gemoet ijlt, hetgeen hij slechts met moeite kan vertragen;’ enz. enz., want de geheele redenering van ebrard is voor Apologeten overwaardig om gelezen - en behartigd te worden. Onzes inziens had alzoo het tweede gedeelte het eerste moeten voorafgaan, maar dan ook vollediger moeten zijn, en veel moeten overnemen, van hetgeen nu sporadisch in het eerste deel besproken is.
En nu het eerste deel? Ja, wij zouden met § 3 begonnen zijn, maar ook eene geheel andere verdeeling gevolgd hebben, door § 3-5 als één geheel te beschouwen, maar in onderdeelen te verdeelen, en daarin den inhoud van § 2, indien niet veel daarvan reeds in de grondleggende afdeeling behandeld was, op te nemen. Dit is zeker, van § 1 had geene sprake moeten zijn. Waarom toch meende sibthorp in de klaarblijkelijke toewijding, met welke de Roomsch-Katholieken hunne kerkelijke pligten vervullen, hooger godsvrucht te zien, dan onder de Protestanten gevonden wordt? (Zie bl. 10.) Omdat hij het Pelagiaansche beginsel huldigt. Het is waar, door onzen Schrijver wordt het beweerde van sibthorp op eene waardige wijze teruggewezen. Maar waartoe die woordenwisseling over de meerdere of mindere mate van godsvrucht onder Katholieken of Protestanten, vooral in eene wederlegging van de zijde der partij, die zich niet op uiterlijke godsvrucht, als bewijs voor de door haar beledene waarheid, nog minder om daarop te roemen, zich beroepen mag? Daarom is het oogmerk des Schrijvers niet minder lofwaardig; de vraag is alleen: doet het hier veel af?
Wat den inhoud van dit werk betreft, de aanmerkingen, die wij daarop zouden kunnen maken, hangen te zamen met die over den vorm. Geleidelijke ontwikkeling

{==735==} {>>pagina-aanduiding<<}
en hoogere eenheid ontbreken dikwijls, en dit kon niet anders; maar dit is te bejammeren, om den rijkdom van zaken, die hier wordt aangeboden, zoowel in den tekst, als in het talloos heir uitvoerige en dikwijls zeer geleerde aanteekeningen. Multa! Multa! Beknoptheid had het evenwel den lezer dikwijls gemakkelijker kunnen maken, terwijl nu de aandacht meermalen geheel van den tekst wordt afgeleid door de uitvoerige redeneringen in de noten, die, hoe geleerd, hoe bevattelijk, hoe ter zake ook, dikwijls een' min bevattelijken lezer van den regten weg af op allerlei zijpaadjes voeren.
Met een gerust geweten bevelen wij echter dit werk aan allen ter lezing, grondige toetsing en behartiging aan; den Schrijver brengen wij onzen dank voor de waarlijk niet geringe moeite, die hij op zich heeft genomen en zich heeft getroost, met den wensch, dat het door hem beoogde doel bij velen moge bereikt worden. Ten slotte vragen wij hem, of eene beknopte, grondige, (waarom zou beknoptheid en grondigheid niet zamen kunnen gaan?) en populaire wederlegging, als uittreksel van dit grootere werk, van zijne hand niet een welkom geschenk zoude zijn voor hen, bij wie minder kennis, bevatting en beschaving kan voorondersteld worden, dan bij de lezers, voor wie het voor ons liggende werk uitnemend is geschikt? Daarin worde dan de vorm niet verwaarloosd. De wetenschap is geenszins onverschillig (gleichgültig) jegens den vorm; een populair geschrift evenmin. En neemt Rome met hare trawanten alle vormen te baat, om hare magt te behouden en uit te breiden, zal de Protestantsche wetenschap dan mogen nalaten, voor de stof eenen harer waardigen vorm te zoeken; zal inzonderheid de Apologeet ook hierin niet het geoorloofde, het noodwendige moeten te hulp roepen? Was dit maar niet al te veel vergeten!






N.H. van Charante, Dissertatio historico-medica inauguralis de Antonii Leeuwenhoeckii meritis in quasdam partes Anatomiae microscopicae. Lugd. Bat. apud

{==736==} {>>pagina-aanduiding<<}
J.H. Gebhard et Socios. 1844. Form. 8o. pag. 75.

Hoewel de verdiensten van onzen beroemden landgenoot leeuwenhoeck door de beoefenaars der ontleedkunde te allen tijde zijn erkend, zoo noemen wij het een hoogst gelukkigen inval van de Heeren le sueur fleck, halbertsma en van charante, om dezelve nogmaals te overwegen. Derzelver waarde klimt, wanneer men aan den eenen kant aanwijst, dat 's mans ontdekkingen door de nasporingen der ontleedkundigen van onze dagen bevestigd worden, die zoo veel meer volkomene werktuigen tot hunne dienst hebben, en aan den anderen kant in 't gemis dier laatste eene oorzaak vindt van de dwalingen of minder juiste begrippen, welke leeuwenhoeck aankleefde.
De Heer van charante bepaalt zich in deze verhandeling tot die onderwerpen, welke de Heeren le sueur fleck en halbertsma niet behandeld hebben. De vier verschillende Hoofdstukken hebben tot opschrift: de Nervis, de Epidermide, de Pilis, de materia ad dentes haerente. Bij derzelver afzonderlijke behandeling geeft de Schrijver de ondubbelzinnigste bewijzen van zijne grondige bekendheid met de ontleedkundige ontdekkingen onzer eeuw, terwijl zijn gezond oordeel telkens doorstraalt, wanneer hij de redenen opspoort, waardoor leeuwenhoeck ten opzigte van sommige punten dwaalde. Op meer dan ééne plaats worden wij van 's mans verdiensten overtuigd, terwijl wij aan den anderen kant op nieuws in ons gevoelen bevestigd worden, dat de microscopische ontdekkingen van latere schrijvers nog veel te wenschen overlaten, daar dezelve zoo zeer uiteenloopen en niet zelden elkander weêrspreken. Bijzonder valt zulks in 't oog bij de korte, doch volledige opgave der verschillende gevoelens aangaande de zamenstelling der zenuwen en die van de huid. Het bevreemdde ons intusschen, dat de Schrijver bij de behandeling van zijn onderwerp, vooral bij 't tweede en derde Hoofdstuk, geen gewag maakt van de nasporingen van den Weener Hoogleeraar berres, wiens werk, Ana-
{==737==} {>>pagina-aanduiding<<}
tomia partium microscopicarum corporis humani, hem niet onbekend kan zijn, die zoo vele bewijzen van zijne bekendheid met de ontleedkundigen van dezen tijd op meer dan eene plaats levert.
Akademische Verhandelingen, zoo als die, welke wij thans voor ons hebben, strekken zoowel tot eer van de Hoogeschool als tot die des Schrijvers, en overtuigen elk onpartijdig beoordeelaar, dat het onderwijs op onze Hoogescholen niet op zulk een' lagen trap staat, als sommigen wel eens beweren.


Theoretisch en Practisch Leerboek der Algebra, of Stelkunst, voor de Scholen. Door F. Lagerwey, Kostschoolhouder te Weesp. IIde Deel. Te Dordrecht, bij H. Lagerwey. 1843. In kl. 8vo. X en 256 bl. f 1-80.

Was het eene aangename taak, het eerste Deel van dit leerboek te beoordeelen, eene niet minder aangename is het, deze beoordeeling voor het tweede Deel te vervolgen; want ook dit verdient alle aanbeveling, en maakt, naar onze gedachten, met het eerste zulk een goed geheel uit, dat zij te zamen, als een beknopt en tevens volledig leerboek voor de gronden der algebra, veilig door iedereen kunnen gebruikt worden.
Uit de voorrede blijkt, dat de eerste, ongenoemde, bewerker reeds in het begin van het eerste Deel door omstandigheden gedrongen werd, zijnen arbeid te staken, om denzelven aan een ander te zien overdragen. - Of het werk al of niet hierbij gewonnen heeft, valt moeijelijk te bepalen; maar daar zich noch in plan, noch in uitvoering eenig verschil tusschen het begin en het verdere bespeuren laat, gelooven wij, den Heer lagerwey, die zoo bescheiden was, eerst nu zijnen naam bekend te maken, gerust den lof te mogen geven, die den bewerker van het geheele leerboek toekomt.
Ook in dit stuk bestaat die juiste verdeeling, waardoor de onderwerpen elkander in eene natuurlijke en geleidelijke orde opvolgen en de overgangen gemakkelijk worden gemaakt, iets, dat van zoo veel belang is bij de beoefening eener kunst, waarin iedere volgende stap tot eenen voor-
{==738==} {>>pagina-aanduiding<<}
gaanden in een noodzakelijk verband staat, en uitermate veel bijdraagt tot de ontwikkeling van een jeugdig verstand. - Men vindt hier weder kortheid en juistheid in de bepalingen, volledigheid in de theoriën en grondregels, die door even goede voorbeelden gevolgd, als door degelijke bewijzen voorafgegaan worden. Van iedere gelegenheid wordt weder gebruik gemaakt tot het maken van belangrijke aanmerkingen, en allerwege komen weder die nuttige wenken voor, die den leerling leiden kunnen en zijnen aanleg ontwikkelen, en die den kundigen onderwijzer zoo gunstig doen uitkomen. Het is gelukkig thans niet meer noodig, aan te toonen, dat eene zoodanige leerwijze, behalve dat zij den geest juistheid geeft en levendig houdt, bij slot van rekening ook veel korter is, dan die, welke men gewoon is, eene korte te noemen, en die daarom, ten minste stellig in vele gevallen, voor de beste gehouden wordt, - dit is voor lang door verdienstelijke geleerden, ook in ons land, gedaan, die op deze leest hunne leerboeken geschoeid hebben. Van het vele goede, dat in zoodanige werken te vinden was, heeft de Schrijver een verstandig gebruik gemaakt; en geeft het hier en elders opgezamelde, met de vruchten van eigene studie en ondervinding verrijkt, als een goed en bruikbaar geheel terug.
Bepaalde het eerste Deel zich enkel tot onderwerpen, waarbij slechts de eerste magt voorkomt, het tweede houdt zich bezig met die, waarbij hoogere magten, en meer bepaald de tweede magt, voorkomen en worden daarin magten en wortelgrootheden, magtsverheffing en worteltrekking, en verder de vergelijkingen van de tweede magt behandeld, terwijl de leer der reeksen en der logarithmen, voor zoo ver dezelve niet reeds in de beginselen der cijferkunst te huis behooren, hoewel vroeger beloofd, uit vrees voor te groote wijdloopigheid, geheel achterwege gelaten worden.
Reeds in het eerste gedeelte, over ontwikkeling en herleiding van magten en van wortelgrootheden handelende, vonden wij die vroeger zoo geprezene goede volgorde, deugdelijke bewijzen en volledigheid weder. De optelling, aftrekking, vermenigvuldiging en magtsverheffing der wortelgrootheden konden om die reden beknopt worden afgehandeld. De deeling van deze en van de onbestaanbare vormen wordt duidelijk voorgedragen, en hoewel slechts de eenvoudigste uitdrukkingen behandeld worden, wordt er genoegzame aan-
{==739==} {>>pagina-aanduiding<<}
leiding tot meer zamengestelde gegeven. Zeer goed beviel ons ook de behandeling van de worteltrekking uit wortelgrootheden, terwijl de bewijzen, die bij de tweedemagtsworteltrekking uit tweeledige vormen, zoo als later ook voor de cubiekworteltrekking, gegeven worden, nuttige voorbeelden in hoogere beschouwingen kunnen zijn. Hierop volgt eene nette behandeling van de leer der gebrokene exponenten, welke, gevoegd bij de bovengenoemde beschouwing der magten en wortelgrootheden, den leerling genoegzaam in staat zal stellen, om zich verder in de door alle deelen der algebra zoo noodzakelijke kunst van herleiden te oefenen. - Het Binonium wordt, op het voetspoor van meerdere schrijvers, op de leerstukken van combinatiën en permutatiën gegrond. Mogten sommigen van oordeel wezen, dat die theoriën, zoo als zij hier voorgedragen zijn, wat te hoog loopen voor een leerboek, dat de vergelijkingen van de tweede magt niet te boven gaat - anderen gelooven weder, dat men leerlingen, die, op welke wijze ook, nut van hunne studiën zullen trekken, zoo spoedig mogelijk met deze voor het regelmatig leeren denken zoo geschikte leerstukken bekend moet maken, en wat meer is, ze zelfs eenigzins in toepassing leeren brengen. De gebezigde notatie kan tevens een klein denkbeeld geven van de wijze, waarop men in de algebra zijne gedachten beknopt en duidelijk weet uit te drukken, en den jongen beoefenaar vroegtijdig gewennen, om toch nooit bang te
worden voor dingen, zoo als vreemde teekens, waarvan de moeijelijkheid slechts ingebeeld is.
Langs eenen goed gebaanden weg komt men zoo tot de algemeene formule van magtsverheffing, waarna eenige fraaije eigenschappen van de binomiaal-coëfficiënten, een proefje van herleiding van onbestaanbare vormen en in weinige regels de beginselen van de magtsverheffing van veelledige uitdrukkingen gegeven worden. Hierna worden op eene zeer duidelijke wijze de vierkants en ook de hoogere magtsworteltrekking uit getallen en uit stelkunstige uitdrukkingen behandeld. Door gepaste en zelfs noodzakelijke uitvoerigheid en door gegronde redeneringen en goede aanwijzingen wordt de leerling in staat gesteld, om zich in deze bewerkingen, welker gronden veelal een struikelblok zijn, op eene begrijpelijke wijze te oefenen, en tevens voorbereid tot juist en regelmatig benaderen, zoo als hij dit in de toepassing iederen oogenblik zal noodig hebben. Daarop volgen de bepaalde

{==740==} {>>pagina-aanduiding<<}
vergelijkingen van de tweede magt, welker theorie door het behandelen van de verschillende gevallen, die er kunnen voorkomen, de noodige volledigheid heeft om met vrucht te kunnen gebruikt worden, en waarbij een bewijs, dat eene tweedemagtsvergelijking slechts twee wortels hebben kan, de ontbinding van stelkunstige uitdrukkingen van den tweeden graad in hare factoren en de nette verklaring van een bijzonder geval, dat zich meermalen bij de oplossing van vergelijkingen van de tweede magt voordoet, den gebruiker ongetwijfeld welgevallig zullen zijn. - Dit nuttig gedeelte wordt met eene menigte goed gekozen en volledig opgeloste vraagstukken besloten, waarbij duidelijk de kracht van beide wortels wordt aangetoond en die, van gepaste aanmerkingen vergezeld gaande, den leerling als voorbeelden tot oefening kunnen wezen, waar vaste regels niet wel te geven zijn. - De beknopte behandeling der vergelijkingen van twee termen, waarvan hier slechts de beginselen konden gegeven worden, wordt met een paar nuttige opmerkingen besloten en gevolgd door de hoogere magtsvergelijkingen van den tweeden magtsvorm en de oplossing van stelsels van vergelijkingen van de tweede magt tot meerdere onbekenden, welk laatst belangrijk onderwerp ook, zoo ver dit hier geschieden kon, duidelijk behandeld en door goede voorbeelden en nuttige aanmerkingen is opgehelderd.
Het theoretische gedeelte eindigt met de leer der onbepaalde vergelijkingen van de tweede magt, door eenige goede voorbeelden genoegzaam, voor dit leerboek, toegelicht, en het geheel wordt, even als het eerste Deel, door een' ruimen voorraad van vraagstukken besloten, waarvan de antwoorden, en van vele uitvoerige oplossingen, in een apart stukje gegeven zijn.
Allerwege vindt men belangrijke noten, die van zelve in het oog vallen, en daar de gezegde aanmerkingenen nuttige wenken zoo veelvuldig voorkomen, meenen wij ons veilig van aanhalingen te mogen ontslaan.
Wij wenschen nogmaals den Schrijver met zijn, thans geheel, volbragt werk geluk en hopen, dat vele jonge lieden, aan zijne leiding toevertrouwd of door zijn leerboek in de beginsels van de kunst ingewijd, lust en geschiktheid zullen gekregen hebben, om haar ook verder met ijver en goed gevolg te blijven beoefenen.
Voor de zeer nette en tevens min kostbare uitvoering van

{==741==} {>>pagina-aanduiding<<}
het geheele werk mag den Uitgever wel een ruim debiet ten deel vallen - hij hebbe daardoor de aangename zelfvoldoening, aan de verspreiding van nuttige kennis, in groote mate, bevorderlijk geweest te zijn.





Bedenkingen tegen de zich vestigende Jurisprudentie van den Hoogen Raad der Nederlanden, aangaande overtredingen, door Notarissen in de uitoefening hunner bediening te begaan, en de straffen daarop gesteld. Door Mr. G.A. Fokker, Advokaat te Middelburg. Te Middelburg, bij J.C. en W. Altorffer. 1842. In gr. 8vo. 48 bl. f : - 70.

Bij de Arresten, den 7 Januarij 1840 en den 22 April 1841 door den Hoogen Raad geslagen, was als beginsel vastgesteld, dat de wet van 25 Ventôse, XIde jaar, slechts disciplinaire maatregelen tegen de overtredingen van Notarissen daarstelt, en dat die overtredingen niet als eigenlijke misdrijven kunnen worden beschouwd, omdat de burgerlijke regter daarvan kennis neemt, als van inbreuken op eene burgerlijke wet.
Hoewel met eenige huivering (zie de voorrede), geeft de jeugdige, maar oordeelkundige Schrijver zijne bedenkingen tegen deze zich vestigende Jurisprudentie in het licht, en deelt alzoo zijne overtuiging mede, dat achtbare regtsvergaderingen, als de Hooge Raad der Nederlanden en het Hof van Cassatie in Frankrijk; dat beroemde schrijvers en regtsgeleerden, als merlin en anderen, dwalen in de beschouwing van het onderwerp, door hem in het hier aangekondigde opstel behandeld. Dit heeft, gelijk hij zelf erkent, wel eenigen schijn van vermetelheid; doch hij verklaart, zich in het belang der wetenschap verpligt te gevoelen, de gronden van zijne meening aan het oordeel zijner mederegtsgeleerden niet te onthouden; en hij gaat, naar ons inzien, met bescheidenheid bij de ontwikkeling zijner denkbeelden te werk.
Het komt er nu voornamelijk op aan, te onderzoeken, of de Schrijver op het punt in questie gelijk heeft. Wij zullen daartoe zijne redeneringen kortelijk zamentrekken, en, na ons gevoelen er over te hebben gezegd, met een woord over de zoogenaamde Jurisprudence des Arrêts besluiten.
Eene eigenlijk gezegde burgerlijke wet, merkt de Schrijver

{==742==} {>>pagina-aanduiding<<}
aan, regelt de regten der burgeren onderling; eene eigenlijk gezegde strafwet, de regten van den Staat tegen de burgers, die deszelfs wetten overtreden. De wet op het Notariaat is zoo min het ééne als het andere; zij is eene staatswet, even als die op de regterlijke organisatie. In beide die wetten worden de bevoegdheid, de regten en pligten van eene bepaalde klasse van openbare ambtenaren voorgeschreven, in beide worden belooningen toegekend, in beide worden straffen tegen overtredingen gedreigd. Derhalve vervalt de bewering, dat boeten enz., aan de Notarissen wordende opgelegd, geene straffen zouden zijn, omdat zij zouden voorkomen in eene burgerlijke wet: want de wet op het Notarisschap is geene burgerlijke wet.
Maar, al ware zij eene burgerlijke wet, dan vloeit daaruit nog niet voort, dat boeten, schorsing en ambtsontzetting geene straffen zouden zijn, of men zou eveneens moeten aannemen, dat de gevangenisstraf van minstens zes maanden, die bij Art. 156 van het Wetboek napoleon wordt gedreigd tegen den ambtenaar van den Burgerlijken Stand, die eenen zoon van beneden de 25 jaren met eene dochter beneden 21 jaren in den echt zal verbonden hebben, zonder melding te hebben gemaakt van de toestemming der tot verleening of weigering daarvan bevoegden, insgelijks geene straf, maar slechts een disciplinaire maatregel is.
Wijders, het openbaar Ministerie vervolgt de overtredingen van Notarissen, en dus is het eene penale actie. Door van die vervolging een burgerlijk regtsgeding te maken, vervalt men, zoo op het punt van verjaring, als op de uitlegging en toepassing der wet, mitsgaders den aard van het door den eischer, dat is hier door de vindicta publica, te leveren bewijs, tot de grootste ongerijmdheden, gelijk bl. 13 wordt aangetoond.
Trouwens, wordt een Notaris wegens overtreding der wet op het Notariaat vervolgd, het geschiedt niet ex contractu, vel quasi ex contractu, maar de verpligting der overtreders om boete te betalen of zich aan schorsing of ambtsontzetting te onderwerpen, wordt geboren ex delicto. De wet op het Notariaat is geen contract, door de gezamentlijke Notarissen aangegaan met den Staat, maar het is eene van hooger hand hun opgelegde wet, welker overtreding gestraft moet worden. Het publiek Ministerie kon dan ook van de eenmaal aanhangig gemaakte zaak niet afzien, gelijk een

{==743==} {>>pagina-aanduiding<<}
eischer in burgerlijke zaken zijne vordering kan laten varen. Hiermede stemt overeen het Arrest van 't Hof van Cassatie van den 20 Nov. 1811, geslagen overeenkomstig het requisitoir van merlin.
Boeten, schorsing en ambtsontzetting, zijn straffen: want ze zijn een malum passionis propter malum actionis. Met de leer van 't bovenaangehaalde arrest van 20 Nov. 1811 is wel in strijd de latere, zoo van merlin, als van 't arrest van 30 Junij 1814; doch daar staat weder tegenover het arrest van 't Hoog Geregtshof te 's Gravenhage van 9 Jan. 1829, waarbij beslist is, dat de wet van 25 Ventôse, XIde jaar, strafbepalingen inhoudt: eene leer, die wederom verworpen wordt bij de jongste arresten van den Hoogen Raad. De Heer fokker wil hiermede doen zien, hoe verkeerd het is, zijn gevoelen afhankelijk te maken van de gevoelens van dezen of genen regtsgeleerde, en zelfs van arresten, en hoe gevaarlijk het is, hem gelijk te geven, die op zeker bepaald tijdstip de meeste arresten te zijnen voordeele heeft, indien niet de kracht der redeneringen zelve het gegronde van eenig aangenomen stelsel bewijst.
Dat ook de straffen, die door de burgerlijke regtbank, krachtens een privilegium fori der Notarissen, doch ten gevolge van den eisch van het publiek Ministerie, hun worden opgelegd, geene disciplinaire maatregelen zijn, laat zich daaruit afleiden, dat de disciplinaire maatregelen genomen werden door de Kamers van discipline. Dat in het vervolg de regtbanken ook de discipline zullen uitoefenen, verandert de zaak niet: want ook dan blijven de disciplinaire maatregelen onderscheiden van de straffen, die door het openbaar Ministerie ter rolle worden gevorderd; en door de regtbank opentlijk uitgesproken. Het blijkt al verder uit Art. 27 van het Ned. Burg. Wetb., vergeleken met Art. 854 van het Wetb. van Burg. Regtspl., en de aldaar plaats hebbende verwijzing naar het Wetb. van Strafvordering, dat de zaken van het publiek Ministerie tegen ambtenaren van den Burg. Stand, Notarissen enz. zijn buitengewone strafzaken, alleen daarin van de gewone onderscheiden, dat zulke contraveniérende ambtenaren, om hen wegens verzuim, onoplettendheid of dergelijk, niet even als dieven of moordenaars te behandelen, eershalve voor den burgerlijken regter, schoon geenszins als litigerende partijen, maar als aangeklaagden, te regt staan.

{==744==} {>>pagina-aanduiding<<}

Wij kunnen ons met de redekavelingen van den Heer Mr. fokker, althans op de eigenlijke punten van verschil, volkomen vereenigen, en besluiten nu met een woord over de jurisprudence des arrêts.
Behalve hetgeen daaromtrent in het onderhavige werkje is aangemerkt, rijst bij ons de vraag: Hoe komt het, dat in Frankrijk, waaruit zij is overgewaaid, die regtsstudie zoo veel opgang gemaakt heeft? Het schijnt ons toe, dat het Catholicisme, als Godsdienst van de meerderheid der Franschen, ten deze van niet weinig invloed is geweest. De beroemde bossuet geeft als grondbeginsel van het Catholicismus op, de bijzondere rede aan de algemeene rede te onderwerpen. De algemeene rede drukt in de kerk zich uit door de besluiten der conciliën. Daaraan onderwerpt de katholiek zijn bijzonder gevoelen. Ook bij hen, die van de Godsdienst hunner vaderen min of meer afvallig zijn geworden, zit dat grondbeginsel ingeplant, en het laat zich gelden, zonder dat zij zelven er aan denken. De arresten van Hoven, en vooral van 't Hof van Cassatie, zijn in het regtsgeleerde vak gelijk te stellen met de besluiten van bijzondere en algemeene conciliën in het godgeleerde. Men gevoelde althans eene neiging, om ook hier de bijzondere rede voor de beslissingen der zoogenaamd algemeene rede te doen zwichten. Men zocht eenheid in de regtsleer door erkenning van zeker regelend gezag. Wij weten: dit alles is gissing, maar wij geven haar aan wijsgeerige beoefenaars van het regt ter toetsing.


Geschiedenis der achttiende Eeuw en der negentiende tot op den ondergang van het Fransche Keizerrijk. Door F.C. Schlosser, Hoogleeraar te Heidelberg. VIIde Deel. Te Groningen, bij W. van Boekeren. 1843. In gr. 8vo. 426 bl. f 3-60.

Het zevende Deel dezer hoogstbelangrijke geschiedenis is, gelijk al de overigen, rijk van inhoud en brengt ons den tijd der Fransche revolutie nader, die door de voorafgegane gebeurtenissen schier onvermijdelijk werd. Moeijelijk is het intusschen, met korte trekken een overzigt te geven van het vele belangrijke, dat hier wordt gevonden. De lezer, die nu reeds bekend is met schlosser's denk- en spreek-
{==745==} {>>pagina-aanduiding<<}
wijze, zal ook in dit Deel wel eens oordeelvellingen vinden over personen en zaken, waarmede hij zich niet geheel zal kunnen vereenigen. De Duitsche Geschiedschrijver behoort onder die menschen, welke ligtelijk genegen zijn, om de dingen van de donkerste zijde te beschouwen, en die de zwakheden en gebreken der menschen, welke op het tooneel der wereld eene rol hebben gespeeld, met een scherp oog ontdekken. Misschien gaat hij daarin somtijds wel eens wat verre, of althans zijnen strengen blik ontgaan ook die punten niet, welke door een minder naauwkeurig opmerker worden voorbijgezien. Doch het is niet te verwonderen, dat de Schrijver eener geschiedenis van een tijdvak, waarin de menschelijke boosheid en dwaasheid tot zoo veel jammer en ellende aanleiding gaven, van tijd tot tijd zich wel eens tot te ongunstige oordeelvellingen laat verleiden, en bij het nasporen van der menschen beginselen en drijfveren wel eens de zoodanige vindt, die voor den mensch zelven schier verborgen waren, maar toch in waarheid heimelijk krachtig bij hem werkten.
In dit Deel vangt schlosser aan met de behandeling van Duitschlands geschiedenis, en het hoofdstuk, hetwelk dit boek opent, het vierde van dit tijdvak, loopt over Duitschland, jozef II en frederik II, tot op het Duitsche Vorstenbond, over Beijeren en de Jezuiten. De opheffing der Jezuitenorde, de innerlijke toestand van Beijeren en de reactie, in Duitschland ontstaan, maken den inhoud van de eerste § uit. De opheffing dier orde was het middel, waardoor de geest der achttiende eeuw ook in het Katholijke gedeelte van Duitschland kon doordringen. ‘De loop der dingen, dus Gods eeuwige wijsheid,’ zegt schlosser, ‘beroofde de orde van de steunsels harer wereldlijke magt, welke de Vorsten, die haar hersteld hebben, haar nimmer kunnen terug geven. Deze steunsels waren uitsluitende heerschappij over alle onderwijs, onmetelijke rijkdommen en bezittingen, heerschappij over de Vorsten en de aristocratie door middel van de biechtvadersposten.’ Wij kunnen den Schrijver niet volgen in zijne ontwikkeling van datgene, wat de opheffing der orde voorbereidde en vergezelde, maar toch niet nalaten de woorden van Keizer jozef II aan te halen, welke hij aan den Spaanschen gezant te Parijs, den Graaf van aranda, schreef: ‘Clemens XIV heeft zich door de opheffing der Jezuiten een' duurzamen roem verworven; hun

{==746==} {>>pagina-aanduiding<<}
naam zal voortaan slechts in de geschiedenis der kerkelijke twisten en van het Jansenismus vermeld worden. - Het synedrium dezer Loyoliten had den roem der orde, de uitbreiding harer grootheid en de verdonkering der overige wereld tot het eerste oogmerk zijner plannen gemaakt. Hunne onverdraagzaamheid was oorzaak, dat Duitschland de ellende van den dertigjarigen oorlog verduren moest. Hunne beginselen hebben de hendriks van Frankrijk van leven en kroon beroofd en waren oorzaak van de schandelijke opheffing van het edict van Nantes,’ enz. enz. Weinig voorzag de verlicht denkende jozef, dat de verderfelijke orde het hoofd zoo spoedig weder zou opsteken, en op nieuw overal hare pogingen zou aanwenden, om het licht onder de korenmaat te zetten en hare heerschappij wijd en zijd uit te breiden.
Het was er echter verre vandaan, dat met de opentlijke vernietiging der orde ook haar invloed en hare werkzaamheid in Duitschland zouden hebben opgehouden. De tot martelaars geworden Exjesuiten, zegt schlosser, werden als sluipende oppositie in geheime gezelschappen, in duizenderlei verschillende gedaanten nadeeliger, dan zij vroeger als heerschende en benijde magt geweest waren. Tegenover deze geheime woelingen ontstond een ander geheim verbond, waarvan de leden zich Illuminaten noemden, ter aanduiding van hunne zucht, om licht te verspreiden, in spijt van de pogingen der Exjesuiten, die zich overal indrongen en hunnen invloed meer en meer uitbreidden. Van een en ander en van de vervolging, waaraan de knapste en helderstdenkende mannen blootstonden, levert de tweede § met het opschrift: Stattler en Sailer. Jezuitismus. Illuminaten en Vrijmetselaars. Innerlijke gesteldheid der Duitsche staten en van hunne politie, ons de duidelijkste proeven; terwijl zij ons tevens tot de dwaasheden en verkeerdheden der geheime genootschappen inleidt. In eene volgende § wordt de staatsgeschiedenis vervolgd, en frederik en jozef tot op den tijd van het Duitsche Vorstenbond geschetst. Frederik's finantiële maatregelen worden daarbij in het ongunstige licht geplaatst, dat zij verdienen, en zijne tyrannieke handelwijze niet verbloemd; maar daarbij wordt tevens aangetoond, hoe zeer bij hem het belang van den Staat, gelijk hij zich dit voorstelde, de drijfveer was zijner willekeurige handelingen; terwijl aan andere hoven de willekeur

{==747==} {>>pagina-aanduiding<<}
van gunstelingen en maitressen tot het nemen van soortgelijke maatregelen voldoende was. Met dat al laten zich deze maatregelen, die het volk onschuldig genot, b.v. het gebruik van koffij, ontzegden, of het prijs gaven aan de afpersingen en knevelarijen der Fransche pachters van de belastingen, of het door de toelating van loterijen in het verderf stortten, volstrekt niet verdedigen; en waarlijk, Hertog ferdinand van Brunswijk gaf frederik een zeer gematigd antwoord, toen deze van hem de goedkeuring van zijn gedrag verlangde en uit zijnen mond hoorde: ‘Sire, uwe onderdanen klagen welligt alleen daarover, dat gij hen minder vertrouwt, dan de Franschen.’ En dit bescheiden, maar toch ingewikkeld afkeurend antwoord bragt eene breuke tusschen de beide mannen te weeg, die niet weder geheeld werd; een trek, die frederik weinig vereert. Wat jozef betreft, dit gedeelte der geschiedenis wijst ons op zijne pogingen, om het regtsweeen in het Duitsche rijk te verbeteren, waarbij de veelvuldige tegenstand zijne beste bedoelingen verijdelde, en op zijne heimelijke onderhandelingen, om zijn rijk door bijvoeging van Beijeren uit te breiden, waarvoor hij zelfs België in ruil wilde afstaan. Deze onderhandelingen leidden echter tot geene uitkomst, maar bragten te weeg, dat frederik, gebruik makende van de jaloezij der overige staten, eene soort van verbond der Vorsten tot stand bragt tegen den Duitschen Keizer, om de integriteit der staten te waarborgen en hunne regten tegen alle inbreuk te handhaven. De zaak had echter geene gevolgen. ‘Over het Vorstenbond,’ zegt schlosser, ‘werd veel gesproken en, volgens Duitsche manier, veel geschreven en gedrukt; doch toen frederik in het volgend jaar overleed, spatte het gansche werk als
een luchtblaas uiteen, zonder ook slechts een spoor van zijn bestaan achter te laten.’
Belangrijker en onderhoudender zeker is het vijfde hoofdstuk, dat met bl. 153 van dit Deel eenen aanvang neemt, en over Frankrijk en Engeland handelt tot op het tweede jaar van den Noord-Amerikaanschen oorlog. Wij naderen nu den tijd, waarin wij het voorspel der Fransche revolutie aanschouwen, en zien alles tot deze vreeselijke losbarsting voorbereiden. De eerste § loopt over Engeland tot op 1772. Het was een tijd voor dezen staat van inwendige beroeringen, waartoe de dwaze maatregelen van den Koning en zijne

{==748==} {>>pagina-aanduiding<<}
Ministers dikwijls de grootste aanleiding gaven. Men vindt hier de geschiedenis der staatkundige loopbaan van den verachtelijken wilkes, wien men juist door deze verkeerde maatregelen tot eenen martelaar verhief en tot een gewigtig persoon maakte, hetgeen hij anders niet ware geworden en nog minder verdiende te zijn. In ditzelfde tijdvak vallen ook de bekende brieven van junius, die meesterstukken van Engelsche prozastijl, over wier schrijver zooveel getwist is, zonder dat men immer tot voldoende zekerheid heeft kunnen geraken. De eerste beginselen van den twist, tusschen het moederland en de Noord-Amerikaansche koloniën dagteekenen ook van dezen tijd. Het was de strijd over het regt, om belastingen uit te schrijven. De Amerikanen wilden dit regt aan het Engelsche parlement niet toekennen, en de stijfzinnige Koning wilde juist daarom de zaak te ernstiger doorzetten en feitelijk toonen, dat het bedoelde regt hem en zijner regering toekwam. De wet op het zegel werd aangenomen, en daardoor de eerste aanleiding gegeven tot de latere afscheiding der Noord-Amerikaansche staten. Wat over het een en ander, over Lord bute en Lord north gezegd wordt, verplaatst ons geheel en al in het Engelsche staatsleven. Franklin treedt hier ook op, om de regten van zijn vaderland te verdedigen, gelijk wij hem in de laatste § § van dit Deel met gelijk oogmerk in Frankrijk werkzaam zien. - De tweede § zet het onderwerp voort, en verhaalt den afval der Amerikaansche koloniën en den strijd met de Londensche burgerij tot 1776. Wij behoeven den Schrijver hier niet te volgen. De gebeurtenissen zijn bekend en hier duidelijk uiteengezet.
Niet minder belangrijk is de volgende §, die Frankrijks toestand tot 1777 ons met levendige trekken voor oogen stelt. Welk een treurig tafereel! Een wellustig, bedorven hof, maitressen, die het roer van staat in handen hebben, Ministers, die zich geheel naar haren wil schikken, eene uitgeputte schatkist, millioenen verkwist aan de buitensporigheden van den Koning en zijne gunstelingen, de onophoudelijke strijd met de parlementen! Het moest alles wel uitloopen op eene geheele ontbinding der bestaande orde van zaken, te meer toen na lodewijk XV de goedhartige maar zwakke lodewijk XVI den troon beklom. De geschiedenis loopt hier tot op den tijd, toen turgot uit het ministerie

{==749==} {>>pagina-aanduiding<<}
werd verwijderd, waaraan de Koningin en het hof niet de minste schuld hadden.
Een levendig tafereel van den Noord-Amerikaanschen oorlog tot op 1781 eindigt dit boekdeel; een merkwaardige strijd, bij wiens bijzonderheden onze aandacht gaarne verwijlt. En zoo ontbreekt het ook dit Deel van schlosser's geschiedenis niet aan rijken overvloed van belangrijke zaken. Een volgend Deel zal ons weder het oog op den invloed der letterkunde in dit tijdvak doen slaan.


Napoleon en Maria Louize. Geschiedkundige herinneringen van den Baron de Meneval, vroeger Secretaris van Napoleon en de Keizerin Regentesse. Naar het Fransch. Te Amsterdam, bij J.C. van Kesteren. 1844. In gr. 8vo. 336 bl. f 3-25.

Onze Fransche naburen blijven onverzadelijk in hunnen honger naar geschriften, napoleon en zijnen tijd betreffende, en onophoudelijk verschijnen er meer of minder belangrijke werken over den Keizer en zijne regering. Het spreekt wel van zelf, dat eene dergelijke begeerte bij onze natie niet kan worden gevonden; onze herinneringen van de Fransche overheersching zijn nog te levendig. Doch met dat al is napoleon zulk een belangwekkend persoon, dat ook onze aandacht zich gaarne bij hem bepaalt, en ook wij de werken, die hem schetsen, gaarne ter hand nemen. De dagen zijn ook voorbij, waarin men niets dan kwaad van hem wilde hooren, en hem schier tot eenen duivel in menschelijke gedaante maakte. Wij twijfelen daarom ook niet, of dit boek zal ook bij ons belangstellende lezers vinden. Het voert ons vooral ook tot zijne huiselijke betrekking, en levert ons de geschiedenis van zijne verbindtenis met de Oostenrijksche Vorstin. Zij is beschreven door eenen man, die door zijne ambtsbetrekking volkomen in staat was, om haar te kennen, blijkbaar een bewonderaar van zijnen Keizer, in wiens gunst hij grootelijks deelde, maar ook een voorbeeld van die gave van bekoring, welke napoleon in hooge mate bezat, en waardoor hij allen, die in zijne onmiddellijke nabijheid kwamen, met de hechtste banden aan zich wist te verbinden. Wat men in de gedenkschriften van Mevrouw d'abrantes dikwijls als overdrijving beschouwde,

{==750==} {>>pagina-aanduiding<<}
de innemendheid van den Keizer, gelijk die daar beschreven werd, dat hebben ook latere berigten bevestigd. Merkwaardig zijn in dat opzigt de herinneringen van Mevr. abell, die als kind een tijdlang napoleon tot huisgenoot had, toen hij op St. Helena aankwam, en wier verhalen hem juist in die bekoring van zijnen omgang afschilderen.
Ook de berigten van den Baron de meneval verdienen uit dit oogpunt opmerking, en wij bevelen ze gaarne ter lezing aan. Moge men ook hier en daar zekere partijdige vooringenomenheid niet kunnen miskennen, men zal toch met genoegen den Schrijver volgen, en menige belangrijke bijzonderheid aantreffen, zoowel wat het karakter als wat de geschiedenis van napoleon betreft. Tot de laatste rekenen wij ook het verdwijnen der brieven, tusschen hem en de gekroonde hoofden van Europa gewisseld; eene verdwijning, die de laatsten niet zeer tot eere verstrekt.
De vertaling is zeer middelmatig, soms verkeerd, gelijk b.v. als, bl. 10, gezegd wordt, dat napoleon de bourbons niet kon aanhouden; continuer staat zeker in het oorspronkelijke, hetgeen hier geheel iets anders beteekent; hij kon de reeks der bourbons niet vervolgen, niet als hun opvolger in de koninklijke waardigheid optreden. Met de namen van plaatsen is hier en daar ook zonderling gehandeld. Overigens is de uitvoering zeer netjes.






Finland en de Finnen, door F. Derschau. Naar het Hoogduitsch door D. Bomhoof, Hzn. Te Amersfoort, bij W.J. van Bommel van Vloten. 1844. In gr. 8vo. 114 bl. f 1-50.

Een boekje, dat over een bij ons minder bekend land handelt, en dat ons over hetzelve en over de bewoners veel wetenswaardigs mededeelt. Wij bevelen het daarom gaarne ter lezing aan. Overigens is het als opstel zeer gebrekkig; de vorm heeft weinig aanlokkends, en niet zelden wordt het eene dorre optelling van plaatsen met hare bijzonderheden. Het is jammer, dat de Schrijver zijne bouwstoffen niet wat meer heeft verwerkt tot een aangenaam leesboek, of ook somtijds zoo in de haast heeft geschreven, dat hij zich op dezelfde bladzijde wederspreekt, b.v. op bl. 14, waar hij boven aan de bladzijde verhaalt, dat de rijtuigen niet zoo

{==751==} {>>pagina-aanduiding<<}
dikwijls goed als slecht zijn, en onderaan verklaart, dat ellendige rijtuigen hoogstzeldzaam zijn, en de Finlander bij de geringste middelen eenen behoorlijken wagen heeft. Over het karakter en de zeden der Finnen wordt hier veel goeds gezegd, en wij leeren uit de beschrijving het volk liefhebben. Ook bij het minder behagelijke van den vorm durven wij het boekje gerustelijk aanbevelen bij allen, die in landen- en volkenkennis belang stellen, en houden ons overtuigd, dat zij het niet onvoldaan uit de handen zullen leggen.


De Franschen op Taïti, van het jaar 1833 tot in Maart 1844. Uit het Fransch en Hoogduitsch, met bijgevoegde Aanmerkingen van den Vertaler. Te Zwijndrecht, bij J. Boden. 1844. In gr. 8vo. 32 bl. f : - 45.

Het is nog maar weinige maanden geleden, dat de spanning, tusschen Engeland en Frankrijk over de wederzijdsche gedragingen hunner gemagtigden in de Stille Zuidzee ontstaan, eene der aanleidingen scheen te zullen geven tot de verbreking der vriendschapsbanden, welke, gedurende eenige achtereenvolgende jaren, tusschen die beide groote Mogendheden ongeschonden bewaard gebleven waren. En moge het sedert aan de bezadigde staatkunde der mannen, welke in beide Kabinetten het roer der zaken sturen, gelukt zijn, die dreigende wolken te doen overdrijven, de gebeurtenissen op het verafgelegen Otaheite hebben niet slechts toen en vroeger de algemeene aandacht een' geruimen tijd bezig gehouden, maar zullen in de geschiedenis, en wel naar mate zij die in oorzaken en aard meer opheldert, gewigtige bladzijden blijven beslaan, en uit meer dan één oogpunt voor de nadenkenden belangrijk blijven.
Elke bijdrage tot verspreiding van licht over deze gebeurtenissen moet ons derhalve welkom wezen, en niet het minst zullen zulks de hier geleverde zijn. De eerste en uitvoerigste toch, een Fragment uit het onuitgegeven Dagboek van een' Fransch zeeöfficier, die den togt met de Artemise mede maakte, bevestigt, juist om de daarin doorstralende partijdigheid voor de verrigtingen der Franschen, op de Vrienden-Eilanden, de beschuldigingen, van de andere zijde tegen hen in het midden gebragt; terwijl het

{==752==} {>>pagina-aanduiding<<}
Bijvoegsel en Naschrift, waarvan het eerste een artitikel uit een Nederlandsch dagblad, het andere een meer uitgebreid artikel uit een Duitsch Tijdschrift bevat, tot nader ovorzigt van het gebeurde dienstbaar kunnen wezen.
Men zal zich, bij het lezen van het Fragment, te regt verbazen over de verregaande onbeschaamdheid, met welke de ligtzinnige Franschman erkent en roemt, dat het zijnen landgenooten, - en dat nog wel landgenooten, die opzettelijk afgezonden waren om geestelijke Missionarissen te beschermen, en het doel hunner zending te ondersteunen, - in hooge mate gelukt is, een vroeger afgodisch en, althans onder de laagste klassen, zedeloos volk, maar hetwelk, door het Evangelielicht bestraald, aanvankelijk zekeren trap van zuivere godsdienstkennis en meerdere ingetogenheid bereikt had, op nieuw in den poel der schandelijkste ontucht en losbandigheid te dompelen. Vrij moge de Jezuitsche Propaganda de Protestanten van laster beschuldigen, wanneer deze haar verwijten, dat zij de verachtelijkste middelen niet ontziet om haar doel te bereiken, hier vinden wij de onwederlegbare bevestiging dier beschuldiging, in het onbemanteld verhaal van een harer dartele, maar opregte verdedigers, ja in uittreksels uit brieven, door een der deftigste Fransche Ministeriéle bladen in zijne kolommen opgenomen. Zonder ons in beschouwingen over de politieke zijde der gebeurtenissen in de Stille Zuidzee te verdiepen, of ons tot eene onbepaalde verdediging der handelwijze van den Heer pritchard en de overige Engelsche Zendelingen geroepen te achten, mogen wij dit boeksken der lezing van allen aanbevelen, die in gezuiverde Godsdienst, en reinheid van zeden, als vrucht daarvan, belang stellen, opdat zij zien mogen, wat van Godsdienst en zedelijkheid worden zou, wanneer het, - wat God verhoede! - den Jezuiten en hunnen handlangers gelukken mogt, eene zoo waarlijk helsche magt, als wij hier onder deze goedhartige maar zinnelijke eilanders werkzaam zien, verder en verder uit te breiden.
De ongenoemde maar blijkbaar kundige Vertaler heeft, door korte en krachtige aanteekeningen onder den tekst, deze kleine verzameling nog meerdere waarde bijgezet, en de uitvoering van het boekje is zeer net.






{==753==} {>>pagina-aanduiding<<}

Gedichten van W. Kraan. Te Brielle, bij C.G. de Graaf. In gr. 8vo. VIII en 171 bl. f 2-50.

Deze bundel gedichten maakt geene aanspraak op hooge vlugt. Zij verdient evenwel eenige opmerking, wanneer men bedenkt, dat hier iemand optreedt, ‘die van alle letterkundige opvoeding verstoken en van zijne vroegste jeugd af aan het onbestendig en ondichterlijk beroep van schipper verbonden was.’ Inderdaad, wanneer wij dit in het oog houden, dan moeten wij erkennen, dat deze gedichten merkwaardig zijn. Men vindt in dezelve gemakkelijkheid van versificatie, en over het algemeen zuiverheid van taal en zoetvloeijendheid. Een stuk behaalde te Brugge, in 1826, den gouden eereprijs. Zonder hooge dichterlijke verdiensten aan dezen bundel toe te kennen, geven wij gaarne den lof, dat hij van goeden smaak, vlijtige oefening en goeden geest getuigt.


Dinter's nalatenschap, een gids op den weg des geluks. Een stichtelijk Leesboek voor allen, die waarheid en deugd beminnen, en troost en geruststelling zoeken. Vertaald en vermeerderd door J. van der Zwaag, Predikant te Foudgum en Raard. Te Groningen, bij W. van Boekeren. In gr. 8vo. 286 bl. f 1-80.

Uit het voorberigt leeren wij dinter kennen als een' Schrijver, die voornamelijk weldadig op het schoolwezen gewerkt heeft, inzonderheid door de vervaardiging van eenen Schoolonderwijzers-bijbel. Het thans aangekondigde geschrift is eene omwerking van dinter's oorspronkelijken arbeid tot een stichtelijk volksleesboek. Het werk bevat 25 korte vertoogen, onder de volgende opschriften: Waarde des menschen. Het worde licht. Zoek God in de natuur. Huiselijk geluk is de hemel op aarde. De aarde is onze weg, de Hemel het doel. Wij zien elkander weder. Hemel en Hel. Vrees voor den dood. Wat wordt er van den mensch, als hij niet aan onsterfelijkheid gelooft? De spraak. De vriendschap. Zorg voor uw onderhoud. Geloof en ongeloof. De kerk en derzelver bestemming. Verdraagzaamheid. Het wondergeloof. De wereldregering van God. Onheil en lij-
{==754==} {>>pagina-aanduiding<<}
den; vervolg van het vorige. Gods voorzienigheid neemt de vrijheid des menschen weg. Is dit waar? Geen mensch, geen stand is nutteloos voor de geheele maatschappij. Waardering van het vergankelijke en onvergankelijke. Achting voor den Bijbel. Het voornaamste gebod. De slechten onder de goeden. Kracht der gewoonte.
Wij ontkennen niet, dat wij in het werk veel goeds, vele nuttige leeringen hebben aangetroffen. Vooral heerscht er een goede, stichtelijke, Christelijke geest in deze vertoogen. Maar veel oorspronkelijks, veel hetwelk bijzonder treft door het nieuwe der voorstelling van dikwijls behandelde onderwerpen, hebben wij niet gevonden. Ook stieten wij op valsch vernuft, zoo als onder anderen in het volgende: ‘De kroon der zondendienst laat nog dikwijls van voren de doornen bemerken, die zij van achteren draagt; maar wanneer hare dienaren haar niet schijnen te dienen en haar met den mond verloochenen, dan let men vaak niet op die kroon, die zij hun ten loon schenkt.’ Het subject is de kroon der zondendienst, hare dienaren zijn dus dienaren van die kroon. En zij, namelijk de kroon, schenkt aan hare dienaren die kroon. Wat moet dit beteekenen? Wij betuigen, het niet te weten. Het werk is ook niet vrij van willekeurige opvattingen, zoo als bij voorbeeld, dat jacob op den weg was om (jozef) zijnen lieveling te bederven, en dat de droomen van jozef in zijne jeugd bewijzen zijn, dat in hem eene neiging was tot ijdelheid, tot trots, tot heerschzucht. Dit was wel de hatelijke opvatting van zijne broeders; maar het is in den geest van den geschiedschrijver, dat deze droomen van den jongeling werkelijk gewisse voorteekenen waren van zijne toekomstige grootheid. De Vertaler heeft achter ieder vertoog eene soort van epilogus of toepassing geplaatst. Maar dewijl de vertoogen zelve dikwijls met zulk een toepasselijk slot besloten worden, is de narede van den Vertaler al dikwijls eene toepassing van eene toepassing, of een betoog van den Vertaler tot bewijs der voortreffelijkheid van het vertoog des Schrijvers.
De slotsom van ons oordeel over het werk is, behoudens het aangemerkte, dat wij het rangschikken onder de bruikbare middelmatige, juist omdat het niet vele diepzinnige, afgetrokkene redeneringen behelst. Daardoor is het bijzonder bruikbaar voor dat publiek, hetwelk de Vertaler baar-
{==755==} {>>pagina-aanduiding<<}
blijkelijk meestal voor oogen heeft, namelijk hetwelk overhelt tot een zoogenaamd lijdelijk Christendom en tot steile en onverdraagzame gehechtheid aan formulieren.





De Bastaardbroeders, door A.R. Sloos. Te Utrecht, bij L.E. Bosch en Zoon. 1844. In gr. 8vo. 278 bl. f 2-50.

Het handschrift van den roman, dien de Heer sloos bij dezen ons lezend publiek aanbiedt, was reeds in 1839 in handen van de Heeren l.e. bosch en zoon, te Utrecht. Niet dan na eene correspondentie, die een boekdeel kon vullen, waren genoemde Heeren boekdrukkers te bewegen, om het werk uit te geven. Ach! dat zij den goeden genius, die hen waarschuwde, toch maar gehoor hadden gegeven! Ook deze correspondentie zou kunnen uitgegeven worden; maar de goede Heer sloos werd daarvan teruggehouden door de overtuiging, dat dezelve ‘eene zeer vervelende lectuur’ zou zijn. En het proefje, dat hij er in de voorrede van geeft, doet ons deelen in zijne overtuiging. Ware de man zich in dezen maar gelijk gebleven! want de lezer moet al een zeer taai geduld hebben, wien de lezing van dezen, post tot molimina rerum ter wereld gebragten zoogenaamden roman niet zal vervelen. Het meisje, dat zich zoo gemakkelijk laat verleiden door ‘eenen jongeling met een ledig hoofd, die aan de dames aardigheden kon zeggen, waarover een eerbaar vrouwelijk hart moest blozen,’ is wel te beklagen, maar heeft geene aanspraak op zoo veel belangstelling als hier aan haar wordt toegewijd. Tot het vermoeden, hetwelk de Heer sloos heeft willen afweren, alsof hij vermaarde en deugdzame menschen in een nadeelig daglicht heeft willen stellen, geeft hij wel degelijk aanleiding, wij gelooven wel niet voorbedachtelijk, maar door de onmogelijkheid, waarin hij wegens zijn gebrek aan wereld- en menschenkennis, wegens zijne bekrompene inzigten verkeert, om zich op het standpunt te verheffen van menschen, onder anderen, als de Raadpensionaris schimmelpenninck, dien hij zich echter vermeet te laten praten, gelijk misschien een politieke tinnegieter, te Winkel, dit zou doen. Maar de man is, naar zijne eigene bekentenis, ‘een onverbeterlijk
schrijvertje,’ en werpt den recensenten de namen:’ ‘Anonyme mannetjes’

{==756==} {>>pagina-aanduiding<<}
en ‘gemaskerde Heeren’ naar het hoofd. Onzentwege moge de Moriaan zwart blijven!


Vooroordeel en Pligt. Een romantisch Verhaal. Uit het Hoogduitsch. Nieuwe Diep, bij C. Bakker, Bz. 1844. In gr. 8vo. 386 bl. f 3-80.

‘Goede wijn behoeft geen' krans,’ had de Vertaler behooren te bedenken. Indien de roman, dien hij zijnen landgenooten aanbiedt, inderdaad naar zijne schatting zoo voortreffelijk is, als hij beweert, had hij geene zoo aanprijzende recensie, bij wijze van voorrede, moeten laten voorafgaan. Nu hij dit gedaan heeft, wekt hij verwachtingen op, die bij de lezing niet bevredigd worden. Vooreerst treden er zoo vele personen in het drama op, dat de meest oplettende aanschouwer ze in zijn geheugen niet uit elkander kan houden, zoodat het verhaal minder heeft van een geregeld geheel, dan van het bonte gewoel van eene carnavals-maskerade, waar ieder zijn' eigen' dikwijls grillîgen smaak volgt. Het hofleven wordt, in afgesletene caricaturen en intrigues, zoogenaamd afgebeeld, maar met zoodanig eene overdrijving, dat de waarheid moeijelijk te herkennen is. In één woord, deze roman behoort, voor zoo veel het aesthetische betreft, tot de middelmatige, en, wat het zedelijke aangaat, tot de zoodanige, die goed noch kwaad zullen te weeg brengen; in zoo ver zij namelijk niet die schade veroorzaken, dat zij den lezer eenen tijd doen verkwisten, dien hij nuttiger had kunnen besteden. - Behalve andere taalfouten, troffen wij ook aan: eeten voor eten, en telkens: gepensioenneerd voor gepensioneerd.


{==1==} {>>pagina-aanduiding<<}

Mengelwerk.

Verhandeling, over de ontwikkeling der wijsgeerige begrippen;

(Vervolg van bl. 785 des vorigen jaars.)

Tweede hoofdstuk.


Over het eerste tijdperk, van de Geschiedenis der Wijsbegeerte, van derzelver oorsprong, tot op het einde der oude Wijsbegeerte in de zesde Eeuw onzer jaartelling.

Er bestaat een groot onderscheid tusschen de wijsheid (Sophia) der Oostersche volken en de Wijsbegeerte (Philosophia) der Grieken. Deze wijsheid was de vrucht van eene onmiddellijke verstandelijke opvatting van menschen en zaken, gepaard met eene levendige verbeeldingskracht, die de grondwaarheden der rede of het zedelijk gevoel, op de werkelijkheid toegepast, in een zinnelijk en dichterlijk kleedvoordroeg; of die van eene langdurende ondervinding en oplettende beschouwing der natuur, en van de handelingen der stervelingen, die de schoonheden der eerste bezong, en zedelessen over het verkeer met de laatsten welmeenend aan tijdgenoot en nageslacht overleverde. In dien zin waren de priesters en de godsdienststichters van het Oosten, wijzen. Hunne vurige verbeelding, door het schitterende der zigtbare schepping, die hen omringde, ontvlamd, gaf het aanwezen aan de verschillende Cosmogoniën, of verklaringen van den oorsprong der dingen, of tafereelen der wereldschepping, en die alle min of meer blijken van een scherpzinnig dichterlijk vernuft, te gelijk ook van grove onkunde en bijgeloovigheid, dragen. Doch alhoewel men in de Cosmogoniën der Brahminen het pantheïsmus, in die der Parzen het dualismus, en in die der

{==2==} {>>pagina-aanduiding<<}
Buddhisten en Chinezen het materialismus, zien doorstralen; zijn deze gezigtspunten geenszins op een wetenschappelijk onderzoek gegrond, noch op eene met redelijke bewijsgronden gestaafde wijze ontwikkeld en voorgedragen; maar schijnen als uit een innig gevoel en eene dichterlijke inblazing voort te komen.
De leer der Chinezen is de meest zedelijk beredeneerde van het Oosten, doch zij verheft zich echter niet tot eene redelijke beschouwing der onzinnelijke wereld, en blijft in den verstandelijk zinnelijken kreits beperkt. Zoo waren ook david, salomo, jesaia en meerdere propheten der Hebreërs, wijzen, die de stem der verbeelding, van het gevoel en der ondervinding in een dichterlijk lied en in kernachtige spreuken omkleedden; doch hunne voordragt heeft niets wijsgeerigs, en was geenszins het gevolg of de slotsom van een onderzoek naar vaste en algemeen geldende grondbeginselen.
Sedert eenigen tijd heeft men ons met onderscheidene zoogenoemde wijsgeerige stelsels der Brahminen bekend gemaakt. Hoezeer deze hier en daar, met den algemeenen dichterlijken geest, die er in doorstraalt, eenen eenigzins wetenschappelijken vorm hebben; is de tijd van hunne zamenstellingen en de zekerheid van hunnen oosterschen oorsprong te ongewis, om de stelling, dat de wetenschappelijke Wijsbegeerte in Azië of in Egypte nimmer gebloeid heeft, te kunnen omverwerpen. Indien men op de uittreksels, die men ons van die stelsels gegeven heeft, mag afgaan, is er de wetenschappelijke uiteenzetting zeer gebrekkig van, en verre het meeste gedeelte is in den mystieken pantheïstischen geest der Veda's op eenen dogmatischen en soms prophetisch beslissenden toon voorgedragen. (*)

{==3==} {>>pagina-aanduiding<<}

Het is dus bij de Grieken, dat men den oorsprong der Wijsbegeerte als wetenschap zoeken moet. Schoon zelfs zij in het begin geen juist denkbeeld van deze wetenschap hadden, en andere wetenschappen, als natuur- en praktische staatkunde, er mede vermengden; beseften zij al vroeg dat hij, die op den naam van wijsgeer wilde aanspraak maken, zich door zijne bespiegeling boven de zinnenwereld moest verheffen, om de grondoorzaak van dezelve op te sporen en tot de kennis der algemeene beginselen te komen.
De zedelijke kennis vooral had zich reeds bij het ontluiken der beschaving onder de Grieken verspreid; de Homerische gedichten zijn hiervan het onwederlegbaar bewijs, voornamelijk door den algemeenen bijval, die zij bij tijdgenoot en nakomelingschap vonden. Hesiodus had later die kennis nog meer uitgebreid, en na hem hadden de zedespreuk- of Gnomische dichters het hunne bijgebragt, om die kennis algemeener te maken. De praktische levenswijsheid der zeven wijzen van Griekenland was van eenen grooten invloed op hunne eeuw; hunne wijsheid had met die van het Oosten nog wel eenige overeenkomst, doch het bedaarde en wikkende verstand had reeds op de verbeeldingskracht en het dichterlijk gevoel den boventoon. Een

{==4==} {>>pagina-aanduiding<<}
hunner, thales, verhief zich tot eene meer afgetrokkene natuurbeschouwing, hij wordt over het algemeen in de oudheid als den vader der Wijsbegeerte en den stichter der Ionische school aangezien.
Het ligt in den aard der zaak, dat die school eene Cosmogonische rigting nemen moest; de zinnelijke karaktertrek der Ioniërs moest hunne bespiegeling voornamelijk met de natuur in verband brengen. Zij moesten daarom zich meer met de grondstoffen en oorzaken van hetgeen zij als bestaande zagen bezig houden, dan zich in een bijzonder onderzoek verdiepen, in hoever de oneindige en menigvuldige verscheidenheid de uitdrukking van het oneindige en onveranderlijke was. In Ionie ontkiemde het eerst de Grieksche beschaving, hier bloeide het vroegst hunne dichtkunst en geschiedbeschrijving, door homerus en herodotus, zoo wel als dat hier thales de wijsgeerige bespiegeling deed geboren worden; doch het was in Attica, dat deze laatste tot hare hoogste trappen van volmaking bij de Grieken werd opgevoerd.
Aristoteles geeft het volgende korte, maar juiste overzigt van de gevoelens der eerste wijsgeeren van Griekenland tot aan plato; wij kunnen hierin de oorspronkelijke ontwikkeling der wijsgeerige begrippen nagaan, en zien, hoe eindelijk door aristoteles zelven de Wijsbegeerte eenen vasten wetenschappelijken vorm verkreeg.
Van de eerste wijsgeeren hebben de meeste gelooft, dat er slechts zinnelijk stoffelijke beginsels van alles bestonden. Over het aantal en den aard van deze zijn hunne gevoelens verschillend. Thales stelde hiervoor het water; anaximenes en diogenes de lucht; hippasos van Metapontus en heraclitus het vuur; empedocles de vier bekende hoofdstoffen. Anaxagoras van Clazomene zeide, dat het getal der beginsels oneindig is, want al het gelijksoortige, als water en vuur, ontstaat en vergaat door af- en aannemen; anders zoude er geen ontstaan of vergaan plaats hebben. Bij al deze wijsgeeren ziet men slechts eene zinnelijk stoffelijke oorzaak aangenomen.

{==5==} {>>pagina-aanduiding<<}

Terwijl zij dus zoodanig in hun onderzoek voortgingen, bragt dit hen van zelf verder, en dwong hen dieper door te denken, want zoo alles uit ééne grondoorzaak ontstaat en vergaat, waarom geschiedt dit, en wat is hiervan de oorzaak? want deze grondoorzaak beweegt zichzelve toch niet. Naar deze oorzaak te zoeken, is, even zoo als wij zouden zeggen, naar het beginsel der beweging te vorschen.
De oude wijsgeeren, die dezen weg volgden, waren hierdoor met hunne pogingen niet voldaan. Eenige, die later kwamen, en die éénen hoofdgrond aannamen, loochenden, om dit onderzoek te ontwijken, alle ontstaan en vergaan, zoo als ook iedere andere beweging, en zeiden, dat het Eene onbeweeglijk is. Diegenen dus, die stelden, dat het Al één is, namen de grondoorzaak niet buiten hetzelve aan, zoo als parmenides, doch ook deze slechts maar in zoover hij niet een, maar twee hoofdbestanddeelen aanneemt. Die, welke meerdere grondstoffen aannemen, komen de zaak nader, zoo als b.v. diegenen, welke warmte en koude en vuur en aarde aannemen; want zij gebruiken het vuur als beginsel der beweging, het water en de aarde als het tegendeel of het bewogene.
Na deze en dergelijke beginselen, die niet toereikend waren om de natuur der dingen te verklaren, werden de wijsgeeren, zoo als wij zagen, door de waarheid gedwongen om naar een ander beginsel uit te zien. Eenige zagen in het bestaande iets schoons en doelmatigs, het kwam hun onwaarschijnlijk voor, dat het vuur of de aarde of zoo iets dergelijks, de oorzaak der geregelde afwisselingen in de natuur zoude zijn, en het scheen hun nog minder raadzaam, om hiervoor het toeval of een blind noodlot aan te nemen. Toen dus anaxagoras vaststelde, dat het verstand, zoo als bij de levende wezens, ook zoo in de natuur de oorzaak der doelmatigheid en orde zij, zoo verscheen hij als een nuchtere, onder de in het wilde daarheen pratenden. Daar echter ook het aan het goede tegenovergestelde in de natuur verschijnt, en soms nog meer het kwade dan het goede, zoo voerde empedocles

{==6==} {>>pagina-aanduiding<<}
de twee beginselen der liefde en vijandschap in, als het beginsel van het eene en het andere; want als men hem naar den zin zijner leer, en niet naar zijne stamelende woorden opvat, kan men zeggen, dat hij het goede en het kwade als beginselen stelt.
Deze hebben, zoo ver als wij zulks aantoonden, twee van de door de natuurkunde nader bepaalde beginselen voorgedragen, doch donker en zonder een duidelijk bewustzijn van hetgeen zij zeiden. Want anaxagoras handhaaft het verstand bij de wording der wereld, als eene machine, en trekt het er slechts bij als hij in verlegenheid geraakt om aan te toonen, uit welke oorzaak iets noodzakelijk daar is. Empedocles maakt wel meer van zijne beginselen gebruik, doch bij hem scheidt de vriendschap dikwerf af, terwijl de vijandschap tot een brengt; en ofschoon hij vier grondstoffen stelt, zoo gebruikt hij deze vier slechts als twee. Leucippus en zijn medegenoot democritus stellen als hoofdbeginselen het volle en het ledige, gene het zijn, dit het niet zijn noemende, en zeggen dat het zijn niets meer is dan het niet zijn; en zoo als diegenen, welke, uit eene alles ten grondslag liggende zelfstandigheid, de overige dingen door verschillende bepalingen doen geboren worden, het digte en dunne als oorzaken van het onderscheid aangevende; zoo stellen ook zij het volle en ledige als grondstoffen, en nemen de onderscheidingen als oorzaak der overige dingen aan. Van deze onderscheidingen noemen zij er drie, gestalte, verordening en plaats. Intusschen stappen zij over de beweging, vanwaar en hoe zij in de wereld komt, ligtzinnig weg.
Met deze wijsgeeren en reeds vóór hen, hebben de Pythagoristen de wiskundige wetenschappen beoefend, en in deze levende de beginselen van dezelve voor de beginselen der dingen gehouden. Omdat namelijk in de wiskunde de getallen het eerste zijn, en zij in deze vele overeenkomsten met hetgeen is en wordt meenden waar te nemen, zoo beschouwden zij de getallen als het eerste in de geheele natuur, en, de beginselen van dezelve voor de beginselen der dingen houdende, den ganschen hemel als eene har-
{==7==} {>>pagina-aanduiding<<}
monie en getal. Als beginselen der getallen geven zij het even en oneven aan, waarvan zij het eerste als het begrensde, het andere als het oneindige stelden. De eenheid, zeggen zij, is uit beide te gelijk even en oneven, het getal uit de eenheid oorspronkelijk. Zij bepaalden dus het getal als het beginsel der dingen, en wel, om naar de vier opgenoemde oorzaken te spreken, als stof en als eigenschap. Anderen van hen geven tien beginselen op, waarvan ieder eene tegenstelling vormt, zoo als b.v. de grenzen en het oneindige, het even en oneven enz. Ook alcmeon van Crotona bepaalt de dingen door tegenstellingen; doch geeft geen bepaald getal van dezelve aan, maar neemt dezelve toevallig op, zoo als zwart en wit, zoet en bitter, goed en kwaad enz. Bij beiden is zoo veel te besluiten, als dat de beginselen der dingen tegenovergesteld zijn, welke echter deze tegenstellingen en hoeveel zij zijn, duiden slechts de eersten aan.
Op welk eene wijze deze tegenstellingen beginselen zijn, hierover hebben zij zich niet nader verklaard; zij schijnen dezelve in de gestalte der stof te stellen; omdat zij zeggen, dat de zelfstandigheid uit dezelve is zamengesteld en gevormd is. Dit mag genoeg zijn over de beginselen, die de oude wijsgeeren ter verklaring der natuur voorstelden, en om den gang hunner wijsgeerige bespiegeling te doen kennen. Er waren echter eenigen, die het Al als van ééne natuur beschouwden, doch niet op eene gelijke wijze ten opzigte der zaak, noch ook naar die der opvatting. Doch zij stellen niet, zoo als sommige natuurkundigen, die uit het Eene de overige dingen doen geboren worden, de beweging als oorzaak van alles, integendeel houden zij vol, dat het Eene onbeweeglijk is, en in zooverre komen zij hier in aanmerking.
Parmenides schijnt eenigzins het Een volgens het begrip op te vatten, terwijl melissus dit volgens de stof doet; waarom de eerste het begrensd, de andere het als oneindig verklaart. Xenophanes, die het eerste de Eenheid stelde, schijnt geene der beide bepalingen daaraan toe te kennen, maar naar den hemel opziende, zegt hij,

{==8==} {>>pagina-aanduiding<<}
dat het Één God is. Xenophanes en melissus kunnen als nog te onbeschaafd voorbijgegaan worden; parmenides echter blikt verder. Hij houdt, benevens het zijn, het niet zijn voor niets, en gelooft dus, dat het zijn noodwendig één is, en het andere of het vele in het wezentlijke niet bestaat; gedwongen zijnde om evenwel de verschijningen te volgen, en veronderstellende, dat hetgeen voor het begrip slechts één is, zich als veelheid aan de gewaarwording en het gevoel voordoet, neemt hij weder twee oorzaken aan, het warme en koude, waarmede hij vuur en aarde meent, de warmte, aan den kant van het zijn, de koude, aan die van het niet zijn plaatsende.
Wij hebben dus van de vroegere en reeds in het denken geoefende wijzen hoofdzakelijk het volgende ontvangen; van de eersten dat er een stoffelijk beginsel bestaat, hetwelk eenigen als één, anderen als meerheid beschouwden, beiden echter van eenen stoffelijken aard. Van eenigen wordt er dan nog een beginsel van beweging bijgevoegd, en wederom van eenigen als eenvoudig, van anderen als dubbel aangenomen. Tot aan de Italische School, en deze uitgezonderd, hebben de overige slechts oppervlakkig geredeneerd, hoewel zij van twee oorzaken gebruik maakten. De Pythagoristen, alhoewel zij zulks ook deden, voegden echter hierbij, hetgeen hun eigendommelijk is, dat zij het begrensde en het oneindige, en het Eene, niet voor andere naturen hielden, zoo als vuur, aarde en dergelijke, maar dat het oneindige en het Eene het wezen der dingen uitmaken, en hetgeen waaruit zij voortspruiten; waarom zij dan ook stelden, dat het getal de zelfstandigheid van alles is. Te gelijk begonnen zij eenigzins het hoe en het begrip te bepalen, doch zij gingen hiermede nog zeer oppervlakkig te werk.
Na de genoemde wijsgeeren verscheen de leer van plato, die dezen in vele opzigten volgde, doch ook veel eigendommelijks bezat, waardoor zij zich van de wijsbegeerte der Italische school onderscheidt. Als jongeling was plato met crotylus en de meeningen van heraclitus bekend geworden, dat al het zinnelijke vlugtig en voorbijgaande

{==9==} {>>pagina-aanduiding<<}
is, en dat er geene wetenschap van hetzelve bestaat, zoo nam hij dit gevoelen later in zijne wijsbegeerte op. Daar echter socrates over het zedelijke redeneerde, en zich niet met de bespiegelingen over den oorsprong der natuur inliet, maar op het eerste de gedachten en de begripsbepalingen rigtte, zoo veronderstelde plato, terwijl hij deze wijze van zien in zich opnam, dat de begripsbepalingen geenszins het zinnelijke, maar het zedelijke en onzinnelijke tot voorwerp hadden. Deze begrippen van het ware zijn noemde hij Idéën; het zinnelijke heeft met dezelve slechts in zoo verre gemeenschap, dat het naar dezelve wordt benoemd; want door eene zekere deelneming aan het van de Idéën gelijknamige ontstaat de zinnelijke veelheid. Deze deelneming is echter eigenlijk slechts eene naamsverandering. De Pythagoristen zeiden, dat de dingen door navolging der getallen, plato, dat zij door de deelneming aan de Idéën daar zijn. Hoe men over deze navolging en deelneming te denken hebbe, laten beiden onbepaald. Behalven de zinnelijke dingen en de Idéën, en wel tusschen beide, stelde hij het wiskundige, hetgeen van het zinnelijke verschilt, door het eeuwige zijn, en van de Idéën door de herhaalbaarheid, want het Idée is slechts één.
Dat het Één de zelfstandigheid, en dat het zijn en het Één hetzelfde zijn, heeft hij met de Pythagoristen gemeen, en even zoo dat de getallen beginselen zijn voor het zijn, dat geen zelfstandigheid is, namelijk het zinnelijke. Even zoo als de Idéën de oorzaken zijn van al hetgeen bestaat, zijn ook de beginselen van dezelve de beginselen van alle dingen. Dus in plaats van in de oneindigheid het Één en de twééheid, dat is, de getallen, en de Idéën als oorzaken der zinnenwereld te stellen, en het oneindige als uit het groote en kleine bestaande, aan te zien, en tevens dat het wiskundige buiten het zinnelijke bestaat; deze leer is hem daarentegen bijzonder eigen, want de Pythagoristen zeggen, dat de dingen zelve getallen zijn. Tevens is het invoeren der Idéënleer iets, hetgeen hem bijzonder toebehoort. Dit is nu het gevoelen van plato, en men ziet daaruit, dat hij slechts twee oorzaken aanneemt, te weten

{==10==} {>>pagina-aanduiding<<}
het begrip en het stoffelijke. Buitendien heeft hij nog de oorzaken van het goede en kwade aan de grondstoffen toegedeeld, en ziet de stof als den grond van het booze, het Één als de oorzaak van het goede aan. Een daaraan gelijkend gevoelen ontmoet men reeds, zoo als wij gezien hebben, bij anaxagoras en empedocles.
Dit is nu het algemeene overzigt van hetgeen de vroegere wijsgeeren over de oorzaken en over de waarheid gezegd hebben. Er laat zich zoo veel uit opmaken, dat geen hunner eene andere oorzaak heeft opgegeven, als die in de Natuurkunde (Physica van aristoteles) nader bepaald zijn, en dat zij allen die slechts oppervlakkig en duister aangeroerd hebben. Vooreerst hebben zij een stoffelijk beginsel aangegeven, en het als enkel of meervoud, of als ligchamelijk of onligchamelijk bepaald; andere hebben dan een beginsel van beweging aangenomen zoo als die, welke vriendschap of vijandschap, of het verstand of de liefde als hoofdoorzaak stelden. Het begrip heeft niemand duidelijk aangewezen, het meeste echter nog diegenen, welke de Idéën aannamen. Wel wezen zij ook het doel der werkdadigheid verandering en beweging aan, zonder dat doel regt te kennen en in het ware voor te stellen; want zij, die het verstand en de vriendschap als het beginsel vaststelden, stelden dit wel als het goede voor; doch echter niet zoo, dat om deszelfs wille het zijn en worden der dingen aanwezig is, maar alleen dat van hen de beweging uitgaat. Men kan zeggen, dat zij het doel kennen en ook niet; want het is bij hen slechts eene bijzaak.
Het vloeit dus uit het aangevoerde voort, dat allen wel naar de oorzaken gevorscht hebben, doch dat geen hunner er een behoorlijk licht over heeft verspreid, en de zaak in het duister blijft. De wijsbegeerte in vroegeren tijd gelijkt dus slechts een stamelend kind; want zij was nog eene nieuweling ten opzigte van het onderzoek naar de beginselen, en naar hetgeen het eerste in de wetenschap zijn moet (*).

{==11==} {>>pagina-aanduiding<<}

Aristoteles, wiens woorden wij hier aanhalen, gaf aan de Grieksche wijsbegeerte eenen wetenschappelijken vorm en eene vruchtbare toepassing op alle vakken der menschelijke kennis. Hij spoorde grondig de wetten van het denkvermogen op, en zijn organon der logica is het echte werktuig der juiste redenering en bespiegeling. Uitgaande van de bedaarde zintuigelijke waarneming, klom hij tot de kennis der natuur en tot die beginselen der dingen, tot het zijn, de zelfstandigheid en de oorzaak der beweging op. Hij ontwarde de vóór hem duistere kennis der verstandsbegrippen, en wees het onderscheid tusschen rede en verstand aan. In alle rigtingen van zijnen omvattenden geest nam hij eene praktische strekking. In de zedekunde zoowel als in de natuur- en staatkunde; niets was hem vreemd of buiten den kring van zijn onderzoek gelegen, en de verzameling zijner werken, die tot ons gekomen zijn, is eene Encyclopedie van de wijsgeerige, logische, redeen zedekundige, wis- en natuurkundige, staat- en staatshuishoudkundige, genees- en weerkundige, sterrekundige en natuur beschrijvende kennis der Grieksche oudheid. Vóór noch ná hem is bijna niemand in juistheid, diepte en omvang van wetenschap met hem gelijk te stellen; hij gaf het aanwezen aan de logica en aan de natuurlijke geschiedenis, zoodat de volgende eeuwen slechts voortgebouwd hebben op de grondslagen, die hij hiervan heeft gelegd.
Met plato en aristoteles bereikte de Grieksche wijsbegeerte hare grootste hoogte; beide maken de schoonste stof tot vergelijking uit; wat de een mist, vindt men bij den ander in eenen hoogeren graad aanwezig. Verhevenheid van inzigten, eene voortdurende beschouwing van hetgeen volmaakt, schoon en goed is, een raden en aanduiden van de diepzinnigste waarheden, eene schoone dramatische en zelfs mimische voorstelling, maken de

{==12==} {>>pagina-aanduiding<<}
Platonische gesprekken tot meesterstukken van stijl en inkleeding, met eene eeuwigdurende frischheid begaafd, die dezelve immer doen bewonderen. Bij aristoteles vinden wij meer verstandelijke overdenking en veelzijdiger onderzoek, meer nuchterheid en stelselmatige juistheid in de voorstelling; het dialogische en dramatische is hier in den zuiver didactischen vorm overgegaan. Rede en gevoel vinden, door de verbeeldingskracht aangevuurd, bij plato, de koele verstandelijke overweging bij aristoteles hun voedsel. In een punt heeft de wijsgeer van Stagyra zijnen leermeester, volgens ons gevoelen, niet bereikt; het is in de ideale beschouwing der zedekunde; bij hem is dezelve geheel praktisch en op de toepassing gerigt, en niet, zoo als bij plato, een uitvloeisel van het Idée van het goede, dat om deszelfs innerlijke voortreffelijkheid moet bewonderd en in onze daden belangeloos moet verwezentlijkt worden. Een plato moest voorafgaan om een aristoteles te doen geboren worden (*).
Wij kunnen in de overige beschouwing van de oude wijsbegeerte kort zijn, doch wij moeten op den zedelijken invloed der Socratische en Platonische school opmerkzaam maken, zoowel als op den strijd van dezen tegen de Sophisten, die slechts schijnbaar wijsgeerige kundigheden, en

{==13==} {>>pagina-aanduiding<<}
onzedelijke grondstellingen om eigen eer en voordeel, zochten te verspreiden. Deze strijd is echter nuttig geweest om de zedelijke waarheden van verschillende zijden te doen beschouwen. Uit het zedelijk onderwijs van socrates sproten de lijnregt strijdige stelsels van antisthenes en aristippus, de onvoorwaardelijke deugdsbetrachting en de zucht tot geluk en welbegrepen eigenbelang voort, die later onder zeno en epicurus de Grieksche en vooral de Romeinsche wereld verdeelden. Plato en aristoteles waren de stichters van wijsgeerige scholen, die eeuwen, hoezeer niet in hunnen oorspronkelijken vorm, bleven voortbestaan; de eerste of die der Academisten helde eenigzins, door het beginsel der waarschijnlijkheid, tot het Scepticismus over, dat in pyrrho en sextus empiricus een' geheel stelselmatigen vorm aannam. De Peripatetikers waren en bleven altijd voorstanders van een realismus, op de zinnelijke waarneming gegrond.
Bij de Romeinen, die weinig oorspronkelijke wijsgeerige denkbeelden aan de Grieksche wijsgeeren toevoegden, had de philosophie eene meer praktische dan theoretische strekking. In het eerst, tijdens het zedebederf en de weelde, toen zij te gelijk in het bezit van de schatten der beschaafde wereld, en met de wetenschappen der Grieken bekend geraakten, omhelsden de meeste geletterden onder hen het zedekundige stelsel van epicurus, dat het meest met hunne neigingen strookte. Doch toen in de eerste tijden van het Keizerrijk eene wreede en achterdochtige overheersching voor eene onstuimige regeringloosheid in de plaats gekomen was, zochten en vonden de grootste en verhevenste karakters onder de Romeinsche edelen hunnen troost in de strenge Stoïsche leer van zeno. Als wijsgeerig schrijver en geschiedkundige munt onder de Romeinen cicero, als theoretisch wijsgeer seneca uit; terwijl het stelsel van epicurus in lucretius een' dichterlijken verklarer, en dat van zeno in epictetus en marcus aurelius waardige tolken in geschriften en handelingen verkreeg.
Toen het Christendom, eerst bloedig door het Veelgodendom vervolgd, langzamerhand op hetzelve begon de

{==14==} {>>pagina-aanduiding<<}
overwinning te behalen, deed de Grieksche wijsbegeerte te Alexandrië, vereenigd met sommige Oostersche leerstellingen, eene poging om het laatste staande te houden, door aan hetzelve eene wijsgeerige verklaring te geven. Door de Nieuw-Platonische school nam de oude wijsbegeerte haren laatsten vorm aan. Zij was lang dogmatisch in hare methode geweest, ontwikkelde in de scholen der Academie eenen Sceptischen vorm, die weldra in een volkomen Pyrrhonismus ontaarde; thans werd zij eclectisch, door overal hare bestanddeelen bijeen te verzamelen. Plotinus, porphyrus, jamblicus en proclus waren geenszins van wijsgeerige begrippen ontbloot, doch tevens met eene zekere dweeperij vervuld, die hen soms, in het gebied der bespiegeling, deed verdwalen. Toen de oude wijsbegeerte, door het sluiten van hare scholen te Athene onder justiniaan, in de zesde eeuw onzer jaartelling haar einde bereikte, was zij nog bezig geweest om vruchtelooze pogingen aan te wenden, om de gevoelens van plato en aristoteles tot een geheel te vereenigen.
In de oude wijsbegeerte neemt men eene trapsgewijze ontwikkeling van denkbeelden en begrippen waar. Van het begin af waren de wijsgeeren bezig met het zoeken naar één hoofdbeginsel van hetgeen bestaat. De Ionische school zocht dit in eene zinnelijke en materiëele grondstof. Democritus in de toevallige beweging der oneindig kleine stofdeeltjes (atomen.) De Pythagoristen pasten de wiskundige wetten op het heelal toe, en namen de getallen als oorzaken der dingen aan. De Eleaten verklaarden de éénheid als het hoofdbeginsel, en noemden de veelheid van het zinnelijke slechts schijn. Nadat al deze verschillende bespiegelingen den menschelijken geest lang, zonder tot eene volledige oplossing te komen, hadden bezig gehouden, keerde de wijsbegeerte met socrates van de beschouwing van het heelal tot die van den mensch zelven, van zijne denkbeelden, en den aard van zijn wezen en bestemming. Het zielkundig en zedelijk bestanddeel der wetenschap plaatste zich dus naast het Cosmologische. Plato omvatte die; men zoude bij eene oppervlakkige beschou-
{==15==} {>>pagina-aanduiding<<}
wing zeggen, dat hij in het Cosmologische zich nog niet boven het dualismus, van een' ordenenden Demiourgos en eene eeuwige ongevormde stof kon verheffen; doch daar hij in de Idéën alléén het wàre zijn plaatste, en in de stof slechts voorbijgaanden schijn aannam, kan men hem als een' voorstander van de éénheid van een Opperwezen aanzien, die het heelal, volgens de volmaakte en eeuwig bestaande Idéën, in het aanzijn roept. De leer dezer Idéën is ver verheven boven de bespiegelingen zijner voorgangers; het zijn de algemeene grondbegrippen van den menschelijken geest, die van het ware, goede en schoone, op eene eenigzins dichterlijke wijze voorgesteld; doch bij hem is het onderscheid tusschen deze en de verstandsbegrippen
nog niet juist bepaald, waardoor de Platonische dialectica, hoe scherpzinnig in sommige opzigten, nog niet geheel wetenschappelijk gevormd is, en nog somtijds met sophistische spitsvondigheden is behebt. Het zielkundig bestanddeel moge bij plato nog zeer onvolmaakt zijn voorgedragen; daarentegen is het zedelijke in eene hooge mate ontwikkeld, zoodanig, dat men in de oude Wijsbegeerte niets juisters en verheveners hierover aantreft.
Het zedelijk beginsel, dat bij plato in zijne idealiteit voorkomt, moest later op verschillende wijze toegepast en praktisch ontwikkeld worden, zoo als zulks door antisthenes en aristippus begonnen, en door zeno en epicurus voltooid werd.
Aristoteles gaf aan de wijsgeerige wetenschappen eenen vasten, geregelden en stelselmatigen vorm. Ziedaar zijne groote en onwaardeerbare verdienste. Men heeft hem wel eens van pantheïsmus beschuldigd, doch hij was de eerste, die het begrip van eene eeuwige beweegoorzaak wetenschappelijk ontwikkelde (*). Zijn strijd tegen de Platonische Idéën moge niet van éénzijdigheid vrij te pleiten zijn, hij ontwikkelde hierdoor eene juiste leer der verstandsbegrippen en de toepassing van derzelver categoriën op de zinnelijke ervaring. De logica was aan hem haar

{==16==} {>>pagina-aanduiding<<}
aanzijn verschuldigd, en men heeft aan zijn organon dezer wetenschap in de volgende eeuwen even zoo weinig weten bij te voegen, als aan de wiskunde van euclides.
Plato en aristoteles hebben het rijk der bespiegeling onder zich verdeeld; zij, die uit de hoogte der bespiegeling over het volmaakte en absolute tot het zinnelijke afdalen, zijn Platonisten; zij zijn er in alle tijden geweest en zijn er nog; en die zich daarentegen van de waarneming der zinnelijke dingen tot de oorzaak van alles verheffen, zijn de leer van aristoteles toegedaan, en met hoe velen was zulks altijd en nu niet het geval?
De oude Wijsbegeerte heeft dus, zoo als wij gezien hebben, de begrippen van zijn, oneindigheid, bestaan, oorzaak, stof en vorm, wetenschappelijk bepaald, en de verstandsbegrippen met hare categoriën aangewezen, de wetten van het denkvermogen aan het licht gebragt, en den wetenschappelijken vorm voor de natuur- en zedekunde aangewezen niet alleen, maar deze wetenschappen eene veelzijdige, praktische en staatkundige toepassing doen verkrijgen, zoodat al de volgende wijsgeeren hierin op den grond, dien zij gelegd heeft, slechts behoefden voort te bouwen.
Wat de wijsgeerige denkbeelden van God, deugd en onsterfelijkheid aangaat, de oude Wijsbegeerte moge dezelven niet tot die helderheid ontwikkeld hebben, als zulks in latere eeuwen is geschied; zij heeft die denkbeelden echter diep gevoeld en op verschillende wijzen voorgedragen. Zij waren het doel van haar streven, en zij heeft dit doel in zoo verre bereikt, dat hetgeen de oude wijsgeeren hieromtrent gezegd hebben, thans nog behartiging verdient.
Niemand, die de wijsgeerige wetenschappen grondig beoefenen wil, kan en mag met den gang en vormen der oude Wijsbegeerte onbekend blijven. Hij ziet hier de wijsgeerige bespiegeling zich van een ruw en onmiddellijk dogmatismus, en eene spitsvondige en bedriegelijke sophistiek tot de dialectische methode van plato en de logisch didactische van aristoteles overgaan. Hoezeer de Wijsbegeerte in de oudheid na deze twee groote mannen zich we-
{==17==} {>>pagina-aanduiding<<}
tenschappelijk weinig meer ontwikkelde, bleef hare toepassing in omvang winnen; het Scepticismus, dat later ontstond, diende om den geest van onderzoek te scherpen en voortdurend gaande te houden. De invloed der oude Wijsbegeerte was groot, grooter dan die der nieuwere tijden; zij greep meer in het leven, had meer beoefenaars en aanhangers; zij was in de hand der Voorzienigheid het middel om langzamerhand het gezag en aanzien van het veelgodendom te ondermijnen en te sloopen, en werkte mede om bij de beschaafde en geleerde standen de behoefte en vatbaarheid tot betere godsdienstige denkbeelden en gevoelens voor te bereiden; en alhoewel zij eindigde met het veelgodendom te willen staande houden, bleef zij hares ondanks medewerken, om het eindelijk geheel te doen vallen.
De oude Wijsbegeerte heeft eindelijk eenen onmiskenbaren invloed op het Christendom verkregen, toen het zich als eene Godsdienst met talrijke aanhangers in de 2de en 3de eeuw deed gelden. Vele verdedigers (Apologeten) van hetzelve en de voornaamste kerkvaders waren met achting voor de Grieksche Wijsbegeerte, vooral die van plato, vervuld, hetgeen uit de schriften van clemens van Alexandrië, origenes en augustinus ten duidelijkste blijkt. De meer mystieke leer der Nieuw-Platonisten werkte ook op den vorm der Christelijke leer terug, en voorzeker niet om derzelver oorspronkelijke verhevene eenvoudigheid te bewaren. Philo had even vóór de komst van christus de oorkonden van het Oude Testament door de Grieksch wijsgeerige denkbeelden zoeken te verklaren; door de verbinding van die denkbeelden met de Christelijke leerstellingen ontstond reeds vroeg eene Christelijke Wijsbegeerte, die zich gedurende den loop der eeuwen tot op onzen tijd heeft staande gehouden, en waarvan de Gnostieke leerstellingen en het manicheïsmus als afwijkende zijtakken te beschouwen zijn. Deze Christelijke Wijsbegeerte brengt ons tot het tweede hoofdtijdvak van de geschiedenis der Wijsbegeerte (*).
(Het vervolg hierna.)







{==18==} {>>pagina-aanduiding<<}

Iets over Laura Bridgman, de doofstomme blinde.

(Medegedeeld door k. sijbrandi.)

Aan velen onzer lezers kan deze naam niet onbekend zijn. Dickens is te zeer de lievelingsschrijver van den dag, dan dat wij zouden kunnen vooronderstellen, dat ons lezend publiek niet gretig zou hebben gegrepen naar zijn Uitstapje naar Amerika. Dat gedeelte van zijn werk, hetwelk over laura bridgman handelt, vond daarenboven eene plaats in verschillende Engelsche en Fransche tijdschriften; en wij kunnen er dus schier niet aan twijfelen, of de meesten onzer lezers stellen belang in dit merkwaardige en ongelukkige meisje, en zullen gaarne eenig nader berigt omtrent haar vernemen. Voor dezulken, aan wie haar naam vreemd is, zal eene korte herinnering harer geschiedenis noodig zijn, die voldoende zal wezen, om ook hunne belangstelling levendig op te wekken.
In het Blindeninstituut te Boston vond dickens laura bridgman, geboren te Hanover, in New Hampshire, op den 21 December 1829. Bij hare geboorte zwak en ziekelijk, kende zij eerst op den ouderdom van anderhalf jaar eenige maanden van gezondheid. Het waren korte maanden, waarin het kind zich gelukkig ontwikkelde, maar die welhaast gevolgd werden door jaren van vreeselijk lijden. De ziekteverschijnselen herhaalden zich weder, en vijf weken later had het ongelukkige meisje gezigt en gehoor voor altijd verloren. Tot aan haar vierde jaar duurde haar ziekelijke toestand; ook het zintuig van den reuk was bijna geheel vernietigd, en dien ten gevolge ook haar smaak grootendeels verdwenen. In 1837 kwam dit meisje, hulpbehoevend en beklagenswaardig, gelijk weinige anderen, doofstom en blind, in het Blindeninstituut te Boston, waar men wilde beproeven, of het mogelijk ware eenen geest te ontwikkelen, tot welken schijnbaar elke toegang was gesloten. Men begon het onderwijs met voorwerpen van het dagelijksche leven; men nam bijv. een mes en plakte daarop in verhe-
{==19==} {>>pagina-aanduiding<<}
vene, dus voelbare letters, den naam mes, liet haar beide betasten, en herhaalde dit dikwijls; vervolgens gaf men haar een papier, waarop de letters alleen stonden; en dat er tusschen dit papier en de letters, op het mes geplakt, verband bestond, begreep zij spoedig, daar zij het papier op het mes leide. Lang duurde het intusschen, voordat zij eenig verband tusschen het voorwerp zelf en de letters erkende. Eindelijk evenwel ging het licht in hare ziel op, en zij begon de bedoeling der woorden en letters te begrijpen, en te gevoelen, dat zij daardoor zich aan anderen kon mededeelen. Van dat oogenblik af aan ontwikkelden zich hare vermogens met snelheid; zij leerde schrijven, breijen en naaijen, en dagelijks nam de schat harer kundigheden toe. Wij willen alleen dit weinige aan het verhaal van
dickens ontleenen, ten einde den lezer, die geheel onbekend met laura mogt zijn, in staat te stellen, om het volgende te begrijpen, en tevens hem op te wekken, om het uitvoerig berigt van den Engelschen schrijver te lezen, hetwelk ons met het diepste medelijden voor het ongelukkige, schier van alle zintuigen beroofde meisje vervult en de levendige begeerte doet ontstaan, om meer van hare geschiedenis en ontwikkeling te vernemen.
Deze wensch bezielde ook den schrijver van deze regelen; en welkom was hem ook daarom in den nazomer van dit jaar (1843) het bezoek van eenen Amerikaanschen reiziger met zijne echtgenoote, die, in Boston woonachtig, onderscheidene landen van Europa bezocht, ten einde verschillende schoolinrigtingen in oogenschouw te nemen. Weldra viel het gesprek op het Bostonsche Blindeninstituut, dat den vreemdeling onder zijne bestuurders telde, en op laura bridgman, over wier innemendheid, vrolijkheid en schranderheid de beide echtgenooten met hartelijkheid en geestdrift spraken. Bij hun vertrek lieten zij mij een exemplaar achter van het laatste rapport, door haren voornaamsten onderwijzer, Dr. howe, aangaande laura's vorderingen en toestand uitgebragt. Dit rapport, gedagteekend 1 Mei 1843, kwam mij zoo merkwaardig voor, dat ik begreep, hun, die in laura's geschiedenis belang stellen, en ook diegenen, welke nog niets over haar gelezen hebben, genoegen te zullen doen, wanneer ik hetzelve, althans grootendeels, in onze taal overbragt en aan dit tijdschrift ter plaatsing aanbood. Het behelst ook, met betrekking tot den aanvang van

{==20==} {>>pagina-aanduiding<<}
haar onderwijs en de manier, waarop men daarmede te werk ging, berigten, die ook hen, welke minder met de zaak bekend zijn, genoegzaam op de hoogte ter hare beoordeeling zullen brengen. Wij laten dan terstond onze uittreksels uit het rapport van Dr. howe volgen.

De gezondheid van laura bridgman was gedurende het jaar, waarover het rapport loopt, uitstekend, door geenen enkelen dag van ziekte gestoord. Verscheidene geneesheeren hebben hunne vrees te kennen gegeven, dat de gedurige verstandelijke opgewektheid, die zij aan den dag legt, en de rustelooze werkzaamheid van haren geest, hare gezondheid mogten schaden en welligt hare geestvermogens benadeelen; maar men heeft dezen schadelijken invloed zoeken te voorkomen door haar vele ligchaamsoefeningen te laten verrigten en haar dagelijks wandelingen in de opene lucht te laten doen, die somtijds vrij verre worden uitgestrekt. Zij heeft daarenboven een behoedmiddel in den aard van hare aandoeningen, die altijd opgeruimd, vrolijk en vol blijde hoop zijn, en er valt niet aan te twijfelen, dat die opgeruimdheid, welke haar altijd eigen is, niet alleen hare ligchamelijke gezondheid bevordert, maar ook de ontwikkeling van hare vermogens.
Laura heeft door de snelheid van hare bewegingen en de driftigheid harer gebaren doorgaans het voorkomen, alsof zij in eenen toestand van onnatuurlijke opwinding verkeert. Het is, alsof haar geest, blijkbaar ongeduldig over de enge beperking, waarin hij verkeert, gedurig tegen de traliën van zijnen kerker worstelt, om, zoo al niet te ontkomen, althans meer te vernemen van de geluiden en de voorwerpen der buitenwereld. De teekens, waardoor zij hare denkbeelden uitdrukt, zijn langzaam en traag; hare gedachten snellen dezelve vooruit; blijkbaar zou zij schielijker wenschen te spreken, dan zij kan, en het liefst houdt zij zich bezig met hen, die de beweging harer vingers weten te verstaan, wanneer deze zoo snel is, dat het gewone oog ze niet kan volgen. Maar bij al deze levendige werkzaamheid van haren geest, is er geen spoor van uitputting, door ontevredenheid veroorzaakt; opgeruimdheid is de ziel van haar aanwezen. Ongeroepen staat zij des morgens vroeg op; zij begint den dag zoo vrolijk als de leeuwrik; zij lacht, terwijl zij zich kleedt en hare lokken vlecht, en komt dansende uit hare kamer, alsof

{==21==} {>>pagina-aanduiding<<}
ieder morgen een' feestdag beloofde; een glimlach en een teeken van herkenning begroet iedereen, dien zij ontmoet; kussen en liefkozingen worden aan hare vrienden en onderwijzers rondgedeeld; zij gaat aan hare lessen, maar kent het woord taak niet. Vrolijk helpt zij anderen in datgene, wat deze het huiswerk noemen, maar wat voor haar spel is. Zij houdt veel van gezelschap en hangt anderen aan, alsof zij met hen zamen wilde groeijen. Maar toch is zij ook gelukkig, wanneer zij alleen zit, en glimlacht en lacht, naarmate de afwisselende stroom van aangename gedachten door hare ziel gaat; en als zij gaat wandelen, begroet zij de natuur, wier helderheid zij niet zien, wier muzijk zij niet hooren kan, met een vrolijk hart en een opgeruimd gelaat. Met één woord, haar geheele leven is als een lofzang van erkentelijkheid en dankzegging. Ik weet, dat men dit overdreven zal noemen, en dat sommigen het voor de partijdige beschrijving zullen houden van eenen liefhebbenden vriend. Maar dat is het niet; en gelukkig voor anderen (vooral omdat deze les van tevredenheid voor de ondankbaren en klagenden niet behoorde verloren te gaan) is zij als eene kaars op den kandelaar gezet, wier licht niet kan verborgen of ontkend worden. Velen zien en kennen haar, en zij, die haar het beste kennen, zullen ook met de meeste warmte over haar spreken.
De algemeene gang van het onderwijs bleef dezelfde, en behoefde dus eigenlijk geene nieuwe beschrijving; doch daar haar geval levendige belangstelling wekt, en er gedurig vragen worden gedaan naar de wijze, waarop het onderrigt wordt medegedeeld, zoo zal het welligt niet ongevallig zijn, zoo ik hier een en ander dienaangaande laat volgen, op het gevaar af, dat datgene, wat ik zeg, door hen, die bekend zijn met de manier van onderwijs aan doofstommen te geven, niet alleen afgesleten, maar ook weinig voldoende zal geacht worden. Hetzij mij dus vergund op te merken, zoo onze wijze van beschouwen hier of daar in strijd mogt zijn met de theorie van hen, die zich meer bijzonder met deze zaak bezig houden, dat onze instelling eigenlijk niet het onderwijs ten doel heeft van doofstommen, en dat alleen zulke gevallen zijn behandeld, waar het gemis van het gezigt aan dat van het gehoor zich paarde.
Ieder menschelijk wezen schijnt behoefte te hebben aan eenige soort van taal; de eischen van 's menschen gezelligen

{==22==} {>>pagina-aanduiding<<}
aanleg doen zich onophoudelijk gelden, en daaraan kan niet voldaan worden, zoo er niet een middel ter mededeeling van de gewaarwordingen bestaat. Het verstand kan niet ontwikkeld worden, tenzij al de wijzigingen der gedachte een teeken hebben, waarbij zij kunnen worden herroepen. De mensch wordt dus door eenen innerlijken drang gedwongen, om talen te vormen, en hij vormt die onder allerlei omstandigheden. Het werktuig der stem biedt het natuurlijke en volmaaktste middel aan, dat, door eene bedoeling te hechten aan elke stembuiging, een volkomen systema van mededeeling vormt. De vraag of een volk zou kunnen bestaan zonder taal, zou bijna even dwaas zijn, als de vraag, of het zonder handen zou kunnen leven. Het spreken is den menschen even natuurlijk, als het eten, en als zij niet spreken kunnen, houden zij gemeenschap door teekenen. Kinderen derhalve, door de natuur gedreven, verbinden hunne denkbeelden met hoorbare woorden, en leeren eene taal zonder eenig bijzonder en opzettelijk onderwijs. Wanneer gij het geluid maakt, dat door de letters appel wordt uitgedrukt, en daarbij de vrucht aan het kind voorhoudt, verbindt het natuurlijk het geluid met het voorwerp en zal dat geluid nabootsen, ook zonder dat gij het daartoe aanspoort. Is het kind doof, zoodat het uw woord niet kan hooren, zoo kan het dit ook niet nabootsen en blijft dus stom. Maar de wensch, om het voorwerp met het teeken te verbinden, blijft bestaan, en schoon onbekend met woorden, zoo heeft het doofstomme kind toch een soortgelijk nabootsingsvermogen. Zoo gij derhalve een zigtbaar teeken maakt bij het toonen van den appel, bijv. het uitsteeken van uwe vuist, zoo zal de vuist later voor den doofstomme de naam of het teeken van eenen appel zijn. Doch indien nu het kind niet zien kan, en blind zoowel, als doof is, hoe dan? Het heeft denzelfden verstandelijken aanleg; leg den appel in zijne hand, laat hem dien voelen, ruiken, proeven; leg daarbij tevens uwe geslotene vuist
in zijne hand, en herhaal dit, totdat hij het teeken met het voorwerp in verband brengt, en hij zal, zoo hij die vrucht begeert, zijne kleine vuist opsteken en u door dit teeken verblijden, dat hetzelfde bij hem is, als had hij het woord appel gesproken. Op deze wijze redenerende, aanvaardde ik de taak, om laura bridgman te onderwijzen, en de uitslag is geweest, gelijk die altijd zijn zal, als men de natuur als leidsvrouw volgt.

{==23==} {>>pagina-aanduiding<<}

Deze eenvoudige manier van handelen laat zich gemakkelijk begrijpen; maar dikwijls vraagt men: hoe kan men de kennis van eigenschappen en hoedanigheden mededeelen? Even gemakkelijk en op gelijke wijze, als aan andere kinderen. Als een kind bijt in eenen zoeten of in eenen zuren appel, bemerkt het verschil van smaak; het hoort u het eene geluid zoet maken, wanneer gij den eenen proeft, het andere geluid, zuur, als gij den anderen eet, en het verbindt in zijnen geest die geluiden met deze eigenschappen. De doofstomme ziet de zamentrekking uwer lippen of eenig ander gebaar, en grijpt dat welligt aan als een teeken of naam voor zuur; en zoo met de overige physische eigenschappen. De doofstomme en blinde kan u niet hooren noch uw gebaar zien; maar hij bemerkt toch de hoedanigheid, en wanneer gij eenige malen een bepaald teeken maakt op het oogenblik, dat hij die bemerkt, zal hij beiden verbinden en eenen naam hebben. Wij mogen hierover intusschen niet verder uitweiden.
Groote verwondering heeft het bij sommigen gebaard, dat laura het gebruik van werkwoorden zou hebben geleerd, zonder meer bepaald onderwijs. Doch vooreerst is de gang van haar onderwijs nimmer tot in elke bijzonderheid openbaar gemaakt, en ten anderen is de moeijelijkheid hier inderdaad veel geringer, dan zij schijnt.
Zoodra het kind het gebruik van een naamwoord, bijv. appel, en van een of twee teekens voor hoedanigheden, zuur, zoet, geleerd heeft, begint het die te gebruiken; het houdt den appel in de hoogte en zegt: appel-zuur, of appel-zoet. Het heeft nog geen werkwoord geleerd, en gebruikt er toch een; het zegt, dat de eene appel zuur, de andere zoet is; in den geest zegt het: appel is zoete appel; appel is zure appel, en weldra vangt het oor het hoorbare teeken, het woord is, op, en plaatst het, waar het voorheen enkel een teeken bezigde. Zoo gaat het ook met den doofstomme; nadat bij een zelfstandig en bijvoegelijk naamwoord geleerd heeft, kan hij ze enkel gebruiken met behulp van een werkwoord, uitgedrukt of er onder verstaan; en gij hebt hem ook daarvoor slechts een teeken te geven, dat hij, even als het sprekende kind, van zelf zal overnemen, blootelijk bij navolging, zonder bepaalde redenering.
Doch wilde ik aldus voortgaan met over verschillende rededeelen te spreken, ik zou een boekdeel kunnen volschrij-
{==24==} {>>pagina-aanduiding<<}
ven. Maar zij, die deze aanmerkingen tot dus verre hebben gelezen, zullen begrijpen, dat voor een kind, dat alle zintuigen bezit, het aanleeren van eene taal eene aangename en gemakkelijke taak is, die zonder opzettelijk onderrigt wordt voltooid, dat de moeijelijkheid voor den doofstomme duizendmaal grooter is, en nog veel grooter voor den doofstommen blinde. Voor de arme laura bridgman wordt het bezwaar nog erger, omdat zij niet die fijnheid van reuk en smaak heeft, welke doorgaans personen in haren toestand eigen is, en omdat zij alleen het gevoel heeft overgehouden. En toch gaat zij vrolijk voort, met haar enkel klein talent woekerende, geduldig haren kleinen schat van kennis vermeerderende, en zich verheugende over elken penning, dien zij daaraan toevoegt.
In een vroeger verslag is gezegd, dat laura een bijzonder geluid maakt, zoo dikwijls zij iemand ontmoet, hetgeen zij het geluid van dien persoon noemt. Men heeft daaromtrent vele vragen gedaan. Als zij mij tegenkomt, of een van de kweekelingen of een harer vrienden, dan maakt zij terstond een of ander geluid met de stemwerktuigen, voor den een een klok, voor den tweeden een kuch, voor een derden een neusgeluid, voor den vierden een keelgeluid, enz. Dat zijn de teekenen of namen, die zij aan ieder geeft, en die allen kennen, welke met haar gemeenzaam zijn. Wanneer zij tegen haar over dezen of dien spreken, maakt zij diens geluid, zoo als zij het noemt; en die geluiden of namen zijn bij haar zoo innig met de personen verbonden, dat zij somwijlen, als zij alleen zit en de gedachte aan eenen vriend bij haar opkomt, zijn geluid maakt, hetgeen bij haar hetzelfde is, als het noemen van zijnen naam. En daar zij nu geen geluid kan hooren, daar zij nimmer beproeft, gelijk doofstommen, om de aandacht van anderen te trekken door het maken van eenig geluid, zou men daaruit moeten opmaken, dat zij, gedreven door de natuurlijke neiging van de menschelijke ziel, om teekens te zoeken voor ieder denkbeeld, het natuurlijke voertuig voor de uitdrukking der gedachte kiest en de stemwerktuigen bezigt, doch zonder een bepaald doel, om daarmede eenige uitwerking te weeg te brengen. Dit zou kunnen schijnen een blijk te zijn, dat de mensch de stemgeluiden niet als middel ter mededeeling uit andere mogelijke middelen kiest, maar dat dit het natuurlijke middel is. - Het verdient hier ook opgemerkt te wor-
{==25==} {>>pagina-aanduiding<<}
den, dat zij luide lacht en op natuurlijker wijze, dan de meeste dooven, en dat zij dit bijna onophoudelijk doet. Men gaat dit volstrekt niet tegen (ofschoon het dikwijls geen aangenaam geluid is) omdat er wel eenig gevaar bestaat, dat hare longen zouden kunnen lijden bij gebrek van die natuurlijke en gezonde oefening,
welke andere menschen hebben in het luide spreken. Bij het spelen en dartelen wordt zij regt luidruchtig, en krijgt aldus eenige beweging voor hare longen.
Men heeft in het laatste jaar zich zeer beijverd om haar te oefenen in het regt gebruik der taal, en tevens haren schat van kennis te vergrooten. In dit opzigt was het eene nuttige oefening, haar de eene of andere geschiedenis te vertellen, en die haar in hare eigene woorden te laten herhalen, nadat zij de juiste woorden vergeten heeft. Zoo werd haar op zekeren dag het volgende verhaal gedaan:
1. Een oude man had een' pruimenboom, en toen de pruimen rijp waren, zeide hij tegen eenen jongen, john:
2. Ik verlang, dat gij de pruimen van mijnen boom plukt; want ik ben oud, en ik kan niet meer in mijnen boom klimmen, om ze te plukken.
3. Toen zeide john: ‘Ja, Mijnheer! Ik zal in den boom klimmen en ze voor u plukken.’
4. Toen klom de jongen in den boom, en de oude man gaf hem eene mand, om de pruimen daarin te leggen; en hij hing die naast zich in den boom.
5. En toen leide hij de pruimen een voor een in de mand, totdat de mand vol was.
6. Toen de jongen zag, dat de mand vol was, zeide hij tegen den ouden man: ‘Laat ik u de mand geven; want zij is vol.’
7. Toen stak de man zijne hand in de hoogte en nam de mand met pruimen, en stortte die uit in zijne kar.
8. ‘Want,’ zeide hij, ‘ik moet ze in mijne kar naar de stad brengen, om ze te verkoopen;’ en hij gaf de mand aan den jongen terug, om er nog meer pruimen in te doen.
9 Eindelijk zeî de jongen: ‘Ik ben vermoeid en warm; wilt gij mij eene pruim geven, om op te eten?’
10. ‘Ja,’ zeide de oude man; ‘want gij zijt een goede jongen en hebt braaf gearbeid; ik zal u dus tien pruimen geven; want gij hebt ze verdiend.’
11. De jongen was blijde dit te hooren, en zeide: ‘Ik

{==26==} {>>pagina-aanduiding<<}
behoef ze nu niet allen op te eten. Ik zal er vijf opeten en er vijf mede naar huis nemen voor mijne zuster.’
12. ‘Nu moogt gij naar beneden klimmen,’ zeide de oude man; ‘want het zal spoedig donker worden, en dan zoudt gij verdwalen.’
13. De jongen klom dus naar beneden en liep naar huis, en was blijde, omdat hij den ouden man geholpen had.
14. En toen hij te huis kwam, was hij blijde, dat hij om zijne zuster gedacht had, en de helft van zijne pruimen voor haar had bewaard.
Den volgenden dag werd haar opgedragen, om dit verhaal uit haar geheugen in haar dagboek op te schrijven, en zij deed dit in dezer voege:
‘Een oud man had een' grooten pruimeboom, - hij had een kleinen jongen john; de man vroeg john te willen opklimmen op den boom om te plukken veel pruimen, omdat hij was zeer oud en lam. De man gaf john een mand voor pruimen. John lei ze in, totdat zij zeer vol was; hij zei tegen den man; zij is zeer vol met pruimen. Hij nam de mand op in zijn kar, om ze te verkoopen. John was vermoeid en warm; hij vroeg den man, of hij mogt nemen één pruim. De man zeide, hij mogt nemen tien pruimen, omdat hij was een zeer goede jongen, om ze vlijtig te verdienen. De man zei hem schielijk naar huis te gaan. Hij at vijf pruimen; hij gaf zijne zuster vijf pruimen; hij was zeer gelukkig, omdat hij hulp den ouden man veel en maakte zijne zuster gelukkig. John was braaf, den ouden man te helpen; hij was zeer mild, om zijne zuster de helft van zijn pruimen te geven. De oude man had john zeer veel lief. Als john niet schielijk naar huis gegaan was, zou hij verdwaald zijn. John wou graag helpen den ouden man.’
Men ziet, dat zij enkele zedekundige aanmerkingen uit haar zelve er bijvoegt, die in het oorspronkelijke verhaal niet gevonden werden. - Wenschelijk ware het, dat ieder nieuw woord of elke nieuwe zaak, welke zij leert, haar door hare onderwijzers kon worden medegedeeld, of dat men haar altijd duidelijke begrippen van dezelve wist te geven; maar dit is, gelijk ligt te begrijpen valt, onmogelijk, zonder haar van die gemeenschap met anderen te berooven, die noodzakelijk is voor de ontwikkeling van haren gezelligen aard.

{==27==} {>>pagina-aanduiding<<}

Wij deelen nog een staaltje mede van haren schrijftrant; het is een brief aan hare moeder.

‘Mijn lieve, mijn moeder!

Ik verlang u te zien heel veel ik zend veel groeten aan u ik zend tien kussen aan mijne zuster mary. Mijn een paar kousen zijn af. Kan mary loopen met haar voeten? Passen kousen haar? Ik verlang u schrijven een brief aan mij eens. Miss swift onderwijst mij. Ik verlang u komen naar South Boston met mijne zuster, om eenige dagen te blijven en zien mij springen. Oliver (*) kan spreken met zijn vingers veel gaauwer woorden. Ik zal een brief aan u schrijven weder. Miss J. en Dr. zenden groet aan u. Miss davis is getrouwd, Mrs. davis. Zij is gaan wonen met haar man in Dudley. Is mary wel? Is mijne tante wel? Ik zend groet aan haar. Ik zal brief schrijven aan u spoedig eens. Waarom schrijft gij niet brief aan mij? Ik ga naar kerk ieder zondag. Ik ben zoet in kerk met Miss rogers. Ik ben gelukkig daar. Vaarwel!

laura bridgman.’
(Het vervolg en slot hierna.)


Eene reis naar Tobolsk.

(Door eenen Franschen schermmeester.)

I. De Doodstraf.

De gisting der gemoederen, die ten gevolge der bij de troonbestijging van Keizer nikolaas uitgebersten zamenzwering ontstaan was, had tijd genoeg om te bedaren, alvorens het over de zaamgezworenen gevelde vonnis opentlijk bekend gemaakt werd. Zes maanden verliepen - eene bange eeuwigheid voor de vrienden der ongelukkige gevangenen. Eindelijk verscheen, den 14den Julij, in de Petersburger courant de uitspraak van het opperste geregtshof. Zesendertig der beschuldigden waren ter dood veroordeeld, de overigen tot dwangarbeid en tot verbanning naar Siberië. Onder de

{==28==} {>>pagina-aanduiding<<}
zesendertig bevond zich mijn vriend en begunstiger, Graaf alexei w. Van deze veroordeelden had echter de Keizer aan eenendertig, en onder deze aan Graaf W., genade geschonken.
Zoodra ik dit berigt gelezen had, snelde ik naar louise, de beminde van mijnen vriend. Louise was eene jonge, lieftallige Française, welker zuster ik te Parijs had leeren kennen, en die, als modewerkster van den eersten rang, mij door hare aanbevelingen te Petersburg zeer nuttig geweest was. De betrekking tusschen deze juffer en den Graaf bestond reeds verscheidene jaren. Slechts de zegen der kerk ontbrak er aan, om haar een' gelukkigen echt te kunnen noemen. Zelfs de moeder en zusters van W. beschouwden dezelve met gunstiger oogen, dan men in gewone gevallen van dien aard zou hebben kunnen verwachten.
‘Hij is gered,’ riep zij mij met de tranen in de oogen te gemoet. De courant, welke zij daarbij in de hand hield, bewees, dat zij de troostrijke tijding even spoedig, misschien spoediger dan ik, ontvangen had. Nadat het eerste oogenblik van blijde verrukking voorbij was, dacht louise aan alexei's moeder en zusters. Zij berekende, dat de courant, naar gewoonte, eerst in den volgenden nacht verzonden zou worden, en dat door eene expresse de tijding twaalf uren vroeger, dan met den post, naar Moskou geraken kon. Derhalve vroeg zij mij, of ik eenen bode kende, op wien men zich verlaten kon, om aan de familie van den Graaf de blijmaar over te brengen. Ik had eenen Russischen bediende, een' schranderen, ijverigen knaap. De eenige moeijelijkheid was, een' pas voor hem te erlangen. Door de vriendelijke dienstvaardigheid van den gewezen Policiemeester, Heer de gorgoli, verkregen wij dien binnen een half uur tijds, en de bode, met duizend roebels in den zak, ging ijlings op reis.
Hij bereikte Moskou veertien uren vroeger dan de post, en bespaarde dus aan de familie veertien uren van doodelijken angst. Het antwoord, hetwelk hij terugbragt, was de uitboezeming der hartelijkste dankerkentenis. De oude Gravin noemde louise hare dochter; de meisjes noemden haar zuster. Zij smeekten haar, zoodra zij den dag vernemen zou, waarop de veroordeelden naar Siberië gevoerd zouden worden, wederom eene expresse met de tijding naar Moskou te zenden. Ik waarschuwde derhalve mijnen bediende, zich

{==29==} {>>pagina-aanduiding<<}
tot eene tweede reis gereed te houden; eene aankondiging, die hem niet kwalijk beviel, want de Gravin had hem duizend roebels voor de gedane boodschap gegeven, en hij rekende op eene tweede gift van dien aard.
Sedert zestig jaren was er te Petersburg geene doodstraf geoefend. Des te meer was alles gespannen op die, welke nu moest volgen. De dag daarvan was nog niet aangekondigd. Ik verzocht eenen bekende, dien ik onder het gevolg van den Maarschalk marmont bezat, mij te doen weten, wanneer het treurige schouwspel plaats hebben zou. Door hem vernam ik, des avonds van den 23sten Julij, dat de Maarschalk en zijn gevolg uitgenoodigd waren, zich den volgenden morgen ten 4 ure in het huis van den Franschen gezant te laten vinden, welks vensters uitzagen op het plein, waar de strafoefening gebeuren moest.
Ik haastte mij, ook deze tijding aan louise mede te deelen. Hare vroegere beangstheid keerde terug. Was het ook wel volkomen zeker, dat alexei genade bekomen had? Was de aankondiging daarvan ook misschien eene misleiding geweest? Deze en duizend andere twijfelingen rezen in haren geest op. Het gelukte mij, haar gerust te stellen. Vervolgens keerde ik naar huis terug, en zond mijnen bediende naar Moskou, om aan de Gravin W. het berigt te brengen, dat haar zoon den volgenden dag de reis naar de plaats zijner ballingschap beginnen zou.
Ten half drie ure des ochtends verliet ik mijne woning en sloeg den weg in naar de citadel. In het oosten schemerde het eerste morgenlicht, en over de Neva was een ligte witte nevel als een sluijer uitgebreid. Toen ik den hoek van het Fransche gezantschapshuis omsloeg, trad Maarschalk marmont er binnen, en eene minuut daarna verscheen hij met zijn gevolg op het balkon.
Op de kaai stonden eenige lieden - niet in afwachting van datgeen, wat op het plein gebeuren moest - want zij wisten het niet - maar omdat troepen de Drievuldigheidsbrug bezet hadden, en hen verhinderden te gaan, waar hunne bezigheden hen riepen. Zij schenen zich niet op hun gemak te gevoelen, en onzeker te wezen, of hun blijven niet van gevaarlijke gevolgen voor hen zijn kon.
Eenige minuten vóór vier ure werd op de platteform der vesting een groot vuur ontstoken. Bij het toenemend daglicht bemerkte ik op dezelfde plaats een getimmerte, met

{==30==} {>>pagina-aanduiding<<}
vijf zwarte galgen bezet. Met het slaan van vieren verschenen de ter ballingschap bestemde gevonnisden en werden rondom het schavot geschaard. Zij waren allen in volle uniform, met epauletten en met de sterren en linten hunner orden versierd. Hunne degens werden door soldaten gedragen. Ik poogde onder hen mijnen vriend te herkennen, maar het nog niet volkomen heldere daglicht en de afstand maakten mij zulks onmogelijk.
De vijf, die den dood ondergaan moesten, bestegen het schavot, in grove wit linnen kielen gekleed en met witte kappen op het hoofd. Ongetwijfeld kwamen zij uit verschillende kerkers; want men veroorloofde hun, toen zij bijeenwaren, elkander te omhelzen. Terstond daarna steeg een man naar boven bij hen, en zeide iets, waarop een hoerah! van de soldaten en de overige aanwezigen volgde. Later vernam ik, dat die man hun genade had aangeboden, onder voorwaarde dat zij daarom zouden vragen, en dat zij geantwoord hadden: ‘Rossie i Swaböde!’ (Rusland en Vrijheid!) een geroep, dat door het hoerah der soldaten en beulen overschreeuwd geworden was. Of dit berigt waarheid inhield, heb ik naderhand vruchteloos pogen te ontdekken.
De beulen naderden nu, sloegen den veroordeelden de stroppen om den hals en trokken hun de kappen over de oogen. Eene naburige klok sloeg kwart over vier ure. Met dit klokslag opende zich een valluik onder de voeten der gevonnisden; iets, dat ik niet zien kon, maar naderhand vernam. Terstond daarop hoorde ik een geschreeuw, zag menschen door elkander loopen, en een aantal soldaten ijlings het schavot beklimmen. Ik begreep, dat er iets buitengewoons gebeurd moest zijn, en zoo was het ook.
Twee der stroppen waren gebroken, en zij, die er aan opgehangen waren, door het valluik op de platteform gevallen. De een had den arm, de ander het been gebroken. Er werden ladders gehaald, de ongelukkigen naar boven gebragt en op het schavot gelegd. Binnen eenige minuten waren er nieuwe stroppen gehaald, die ditmaal hunne dienst deden. Het laatste woord der twee stervenden was: ‘Rusland en Vrijheid!’
Nu kwam de beurt aan de verbannenen. Hun vonnis werd hun voorgelezen, hetwelk zeide, dat zij lijf en leven, rang, goederen, orden, familie, en wat hen verder aan de we-
{==31==} {>>pagina-aanduiding<<}
reld hechtte, verbeurd hadden. De beulen rukten hun de epauletten en ordesteekenen af en wierpen die in het vuur. Vervolgens namen zij de degens der gedegradeerden uit de handen der soldaten, welke dezelve gedragen hadden, grepen dezelve bij het gevest en bij de punt, en braken die boven het hoofd van hen, dien het betrof, onder het uitroepen der woorden: ‘Wot schpage ismennike.’ (Dit is de degen van een' verrader.) Nadat deze formaliteit voorbij was, trokken zij hun de uniformen uit, bekleedden hen met grove grijze kielen, en bragten hen terug naar de gevangenis. Des avonds moesten zij op reis naar Siberië.
Mijn eerste gang was naar louise. Ik vond haar op de knieën, biddende en schreijende. Toen ik binnentrad, zag zij mij aan, als schroomde zij, mij te vragen. Ik zeide haar, dat alles gebeurd was gelijk de courant het had aangekondigd. Zij hief de oogen ten hemel met de uitdrukking eener vrome dankbaarheid.
Na eene wijl zwijgens vroeg zij: ‘Hoe ver is het van hier naar Tobolsk.’
‘Ongeveer achthonderd uren gaans.’
‘Het is zoover niet als ik dacht,’ hernam zij. Ik zag haar een oogenblik stilzwijgend aan. Ik begon haar oogmerk te vermoeden.
‘Waarom vraagt gij mij daarnaar?’ zeide ik.
‘Kunt gij het niet raden?’
‘Louise! - wat gij wilt is onmogelijk, ten minste vooralsnog.’
‘Wees onbezorgd. Ik ken mijnen pligt jegens mijn kind, en mijne liefde jegens deszelfs vader zal mij dien pligt niet doen vergeten. Ik zal wachten.’


2. Het Afscheid.

Niet zonder oogmerk hadden 's Graven moeder en zusters den wensch geuit, om zoo snel mogelijk berigt van zijn vertrek uit Petersburg te bekomen. De weg uit die hoofdstad naar Tobolsk gaat over Jaroslaw, ongeveer zestig uren noordwaarts van Moskou, en zij hoopten haren zoon en broeder op zijne doorreis door die tusschen liggende stad te zien. Hare passen waren gereed en hare toebereidselen gemaakt. Zoodra zij door mijnen bediende tijding van het vertrek der gevangenen ontvingen, stegen zij in eene kibitke, en reden, zonder iemand iets te zeggen, naar Jaroslaw.

{==32==} {>>pagina-aanduiding<<}

In Rusland reist men snel. Vierentwintig uren waren nog niet verloopen, en zij hadden de plaats harer bestemming bereikt. Tot hare groote blijdschap vernamen zij, dat de gevangenen nog niet doorgekomen waren. Daar haar vertoeven te Jaroslaw achterdocht had kunnen wekken, verlieten zij de stad, en namen haren intrek op een dorpje aan den grooten weg, in eene stulp, nabij welke de verbannenen van paarden moesten wisselen; want in alle dergelijke gevallen hebben zij, aan welke het opzigt over den vervoer is opgedragen, de strengste bevelen, om noch in steden noch in dorpen stil te houden.
Nadat het grafelijk gezin twee dagen gewacht had, kwam een bediende, welken Mevrouw W. aan den weg naar den westkant op den uitkijk gesteld had, met de tijding aansnellen, dat de eerste afdeeling der gevangenen zoo even, in vijf rijtuigen, aangekomen was, en dat de korporaal, die over het geleide bevel voerde, lieden had uitgezonden, om paarden uit het dorp te halen. De dames stegen in hare kibitke en reden in vollen galop naar de hut, voor welke de trein halt gehouden had. Hier hielden ook zij stil, en wierpen verlangende blikken, door de halfgeopende deur, in het eenige vertrek, waaruit de hut bestond. De gevangenen zagen zij duidelijk; maar alexei was niet onder hen.
In een kwartier uur tijds waren de paarden gebragt. De gevangenen stegen weder in de rijtuigen, en de togt ging voort.
Een half uur later kwam de tweede afdeeling. Ook bij deze was de Graaf niet. De derde, vierde en vijfde daagden achter elkander op, en elke volgende moest langer wachten dan de vorige, daar deze de paarden, die in het posthuis en in de onmiddellijke nabijheid waren, in beslag genomen hadden.
Reeds was het donker geworden, toen men de zesde en laatste afdeeling hoorde aankomen. De arme vrouwen wrongen de handen. Het treurigzoete oogenblik, waarnaar zij haakten, was gekomen, en de grootste moeijelijkheid bleef nog te overwinnen. Bezwaarlijk durfden zij hopen, dat men haar veroorloven zou, haren zoon en broeder te omarmen.
De trein hield stil. Uit het derde rijtuig steeg alexei. In weerwil der duisternis en het misdadigerskleed, dat hij droeg, herkenden hem de Gravin en hare dochters. Eene dezer laatste wilde hem bij zijnen naam roepen; maar hare

{==33==} {>>pagina-aanduiding<<}
moeder legde haar de hand op den mond. De Graaf trad de kut binnen.
De korporaal, die de afdeeling geleidde, zond, even als zijne voorgangers, volk uit, om paarden te halen; en toen hij vernam, dat er gebrek aan was, gaf hij bevel, om, in naam des Keizers, elk paard weg te nemen, dat zij vinden zouden. De soldaten gingen op weg, en hij bleef alleen bij de gevangenen. Dat deze zonden willen ontvlugten, behoefde hij niet te vreezen; want in het uitgestrekte rijk van den Czaar kan ieder vlugteling er op rekenen, dat hij achterhaald zal worden of van honger sterven, eer hij de grenzen bereikt.
Derhalve wandelde korporaal iwan voor de hut op en neder, nu eens een deuntje fluitende, dan weder met de rijzweep op zijne lederen slopkousen trommelende, tusschenbeiden ook stilstaande, om de reiskoets der Gravin te beschouwen, die zonder paarden op den weg stond. Eensklaps gaat het portier der kibitke open; drie dames treden uit hetzelve en komen op hem toe; twee harer blijven een weinig achterwaarts, de derde nadert hem met gevouwene handen.
‘Vriend!’ spreekt zij, ‘mijn zoon is onder de gevangenen, welke gij geleidt. Laat mij hem slechts een enkel oogenblik zien, en bepaal zelf, welke belooning gij er voor verlangt.’
‘Het is onmogelijk, genadige vrouw!’ hernam de korporaal eerbiediglijk. ‘Mijne order luidt ten stelligste, niemand met de gevangenen te laten spreken, en de knoet is het geringste, dat mij bij het overtreden van dit bevel te wachten staat.’
‘Maar, wie kan dan te weten komen, dat gij dit bevel overtreden hebt?’ vroeg de Gravin met bevende stem. Ook hare dochters traden nu nader en vouwden biddend voor den soldaat de handen.
‘Het is volstrekt onmogelijk, genadige vrouw!’ herhaalde de man.
‘Moeder!’ riep alexei, uit de hut naar buiten stormende. Hij had hare stem gehoord en lag in hare armen.
De korporaal deed eene beweging, om den gevangene te grijpen; maar in hetzelfde oogenblik vielen hem de twee meisjes te voet, omvatten zijne knieën, en wezen op het aandoenlijke schouwspel vóór hem.

{==34==} {>>pagina-aanduiding<<}

Iwan was een goedhartige jongen; hij stiet een geluid uit, dat half als zuchten half als brommen klonk, en de zusters zagen, dat haar verzoek ingewilligd was.
‘Moeder,’ fluisterde de eene, ‘hij wil ons veroorloven, onzen broeder te omarmen.’ De Gravin maakte zich uit de armen van haren zoon los, en reikte den korporaal eene gevulde beurs.
‘Vriend!’ zeide zij, ‘gij hebt u om onzentwille aan straf blootgesteld. Het is billijk, dat wij u daarvoor eenige vergoeding leveren.’
Een oogenblik lang bekeek iwan de beurs, dan schudde hij met het hoofd, en, de handen op den rug leggende: ‘Neen, genadige vrouw!’ zeide hij. ‘Ik schend, wel is waar, mijnen pligt, maar ik doe het niet voor geld. Hier is de beste verontschuldiging, welke ik aan mijne regters. kan voorstellen. Laten zij die niet gelden, dan zal God het doen.’ Hij wees op de twee schreijende meisjes. De Gravin greep de harde hand van den soldaat en drukte die aan hare lippen.
‘De paarden kunnen er nog zoo spoedig niet zijn,’ ging iwan voort. ‘Klimt in uw rijtuig en laat de gordijnen neêr. Zoo kan men u niet zien, en ik ontga misschien de knoet.’
‘Dank! dank, korporaal!’ zeî alexei; ‘maar neem ten minste de beurs.’
‘Neem die zelf liever, Heer Luitenant!’ fluisterde iwan. ‘Daar, waar gij heengaat, kan zij u goede diensten doen.’
‘Maar, bij mijne aankomst word ik doorzocht,’ merkte de Graaf aan.
‘Vóór het tot een doorzoeken komt, geeft gij mij het geld, en daarna geef ik het u terug. - Maar ik hoor paardengetrappel. Snel in het rijtuig!’ De korporaal schoof alexei in de kibitke, de dames volgden, en hij deed het portier achter haar toe.
Een uur verliep - een uur van weemoedige vreugde. Na verloop van dien tijd ging het portier open, en iwan verscheen met de woorden: ‘Gij moet scheiden; de paarden komen.’
‘Nog eene minuut!’ riepen de dames.
‘Geene seconde, of ik hen verloren. Rijdt naar de volgende station. Niemand zal u zien; en al gebeurde het, ik zal voor tweemaal toch niet harder gestraft worden dan voor eens.’

{==35==} {>>pagina-aanduiding<<}

‘Neen, gij zult niet gestraft worden!’ riepen de vrouwen; ‘God zal u beloonen.’
‘Hum!’ bromde iwan, twijfelende aan de eerste verzekering, en trok den gevangene uit de kibitke.
Op de volgende rustplaats liep de zaak even goed af. Eene derde zamenkomst werd door den aanbrekenden morgen onmogelijk gemaakt. Het treurige woord: Vaarwel! moest gezegd worden, en schreijende namen de vrouwen den terugweg naar Moskou aan, na alvorens een plan van briefwisseling afgesproken en beloofd te hebben een paar regels schrift te zullen bezorgen, welke alexei in den donker met potlood aan louise geschreven had.


3. De Diefstal.

De Gravin had mijnen bediende belast, tot op hare terugkomst te Moskou te wachten. Bij hare aankomst zond zij hem terstond naar Petersburg af. Hij bragt aan louise het door alexéi geschreven potloodbillet, als ook eenen brief van diens moeder, waarbij zij haar noodigde naar Moskou te komen. ‘Ik verlang u als mijne dochter te omhelzen,’ zoo eindigde dit schrijven.
Louise kuste het schrift van haren vriend. Bij het lezen van den brief der Gravin schudde zij het hoofd en zeide: ‘Ik ga niet naar Moskou. Mijne plaats is elders.’
Gelijk ik vermoed had, was haar besluit genomen, om naar Tobolsk bij alexéi te reizen. Dit kon echter eerst over eenige maanden gebeuren, te weten na hare bevalling. Middelerwijl hield zij zich met de toebereidselen bezig. Door al, wat zij bezat, te verkoopen, bragt zij eene som van 30,000 roebels bijeen. Op haar verzoek wendde ik mij tot mijnen welwillenden vriend de 'gorgoli, ten einde van den Keizer voor haar het verlof te erlangen, om zich naar haren vriend te begeven. Haar voornemen werd te Petersburg ruchtbaar, en iedereen sprak met bewondering van de liefderijke zelfopoffering der jonge Française. Velen, zeker, dachten, dat, wanneer het er op aan zou komen om werkelijk op reis te gaan, de moed haar zou ontvallen; maar ik kende haar beter en was van het tegendeel overtuigd.
In het begin van September gaf zij geboorte aan eenen zoon. Ik wilde, dat zij dit aan alexéi's moeder zou laten weten; maar zij weigerde het. Evenwel de Gravin vernam

{==36==} {>>pagina-aanduiding<<}
zulks, en noodigde haar nu, met haar kind naar Moskow te komen.
Haar herstel vertraagde zich, ten gevolge der schokken, welke hare ziel gedurende hare zwangerschap geleden had. Zij zou Petersburg veel vroeger verlaten hebben, wanneer zij er de krachten toe gehad had. Maar de zaak van het verlof ging door mijne handen, en ik wachtte mij wel, het werkelijke aanzoek te doen, vóór dat de docter haar in staat verklaarde de reis te kunnen ondernemen.
Op zekeren dag werd de deur mijner kamer ijlings opengedaan, en louise trad met de vreugd op het wezen binnen. ‘Hij zal ontsnappen,’ zeide zij.
‘Wie zal ontsnappen?’
‘Wel hij, alexéi.’
‘Wat? Vlugten? Dat is niet mogelijk.’
‘Lees!’ hernam louise en reikte mij een' brief toe, die het volgende behelsde: ‘Dierbare louise! Schenk aan brenger dezes vol vertrouwen. Hij is meer dan mijn vriend, hij is mijn redder. Onderweg, te Perm, ben ik ziek geworden, en moest er blijven liggen. De doctoren verklaarden, dat ik niet in staat was de reis te vervolgen, en er werd bepaald, dat ik den winter in de gevangenis te Perm zou doorbrengen. Een gunstig toeval wilde, dat de broeder van den kerkermeester een oude dienaar van mijn huis is en mijne vlugt wil begunstigen. Hij en zijn broeder vlugten met mij. Maar ik heb de middelen noodig, om hun schavergoeding te leveren voor hetgeen zij om mijnentwille opofferen. Geef dus aan brenger dezes al het geld en al de juweelen, welke gij hebt. Zoodra ik in veiligheid ben, schrijf ik u, waar gij bij mij komen kunt. Vaarwel!’
‘Welnu,’ zeî ik, nadat ik den brief tweemaal doorgelezen had, ‘wat hebt gij gedaan?’
‘Kunt gij dit nog vragen?’
‘Wat? Hebt gij....?’
‘Hem tot den laatsten roebel gegeven, dien ik had.’
‘En wanneer nu deze brief eens niet van den Graaf, wanneer hij valsch is?’
Zij verbleekte en rukte mij den brief uit de handen. ‘Neen, neen!’ riep zij; ‘ik ken zijn schrift te wèl. Ik bedrieg mij niet.’ Zij las nog eens, en ik bemerkte, dat zij gedurig bleeker werd.

{==37==} {>>pagina-aanduiding<<}

‘Ik geloof niet,’ zeide ik, ‘dat alexéi zulk een verzoek aan u zou rigten.’
‘En waarom niet? Wie bemint hem inniger dan ik?’
‘Niemand. Om eene daad van toegenegenheid en zelfopoffering zou hij zich aan u gewend hebben, maar om geld aan zijne moeder. Of ik ken Graaf W. niet, of de brief is niet van hem.’
‘God! wat moet er dan van mij worden? Ik heb alles gegeven, wat ik had.’
‘Hoe was de Graaf gewoon, zijne brieven aan u te onderteekenen?’ vroeg ik.
‘Altijd alexéi.’
‘En gij ziet deze is W. onderteekend. Hij is ontegenzeggelijk valsch. Wij moeten op staanden voet de policie verwittigen.’
‘En indien wij ons nogtans vergisten? Is de brief echt, zoo verhinderen wij, door zoo te handelen, zijne vlugt. Neen, laat liever het geld verloren zijn. Ook zonder dat zal ik mij wel helpen. Ik zou slechts willen weten, of hij te Perm is.’
Mij viel in, dat ik daaromtrent zekerheid bekomen kon door eenen luitenant der gendarmerie, aan wien ik les gaf. Ik verzocht louise, mijne terugkomst af te wachten, en snelde naar mijnen leerling. Ik zeî hem, bijzondere redenen te hebben, om, zoo mogelijk, te vernemen, of mijn vriend W. Tobolsk bereikt had, en vroeg hem, of men daaromtrent zekerheid zou kunnen erlangen. Hij zond oogenblikkelijk eenen ordonnans naar den onderofficier, die de zesde afdeeling van het transport begeleid had. Tien minuten daarna trad korporaal iwan binnen. Ik wist destijds nog niet, hoe dienstvaardig hij voor de familie geweest was; doch zijn openhartig gelaat boezemde mij terstond vertrouwen in. ‘Hebt gij de zesde afdeeling der ballingen, die, welke de laatste geweest is, naar Siberië geëscorteerd?’ vroeg ik.
‘Dat heb ik,’ gaf de korporaal ten antwoord.
‘Was Graaf W. bij die afdeeling?’
Deze vraag scheen den korporaal niet bijzonder naar den zin te zijn. Hij aarzelde.
‘Vrees niets,’ zeide ik. ‘Gij spreekt tot eenen vriend, die gaarne zijn leven voor hem zou opofferen. Zeg mij,

{==38==} {>>pagina-aanduiding<<}
bid ik u, de waarheid. Is Graaf W. onder weg ziek geworden?’
‘Neen, in het geheel niet.’
‘Heeft hij zich te Perm opgehouden?’
‘Zelfs niet om er paarden te wisselen. Ik heb hem te Koslowo verlaten, een aardig dorpje aan den Irtisch, tachtig wersten voorbij Tobolsk.’
‘Kan men zich daarop verlaten?’
‘Ik heb er van de overheid een bewijs van ontvangst gekregen, dat ik aan den opperpoliciemeester overhandigd heb.’
Zonder verwijl snelde ik nu naar den Heer de 'gorgoli en verhaalde hem het geval. Toen ik geëindigd had, vroeg hij: ‘Heeft dit meisje vast besloten, doodarm gelijk zij nu is, naar Siberië bij haren beminde te gaan?’
‘Vast besloten, hooggeëerde Heer,’ antwoordde ik. ‘Ik ben overtuigd, dat niets haar dit denkbeeld kan doen opgeven.’
‘Zoo ga en zeg haar, dat zij het verlof bekomen zal.’
Ik vloog naar louise terug, en berigtte haar de uitkomst mijner twee bezoeken. Zij scheen onverschillig over het verlies van haar vermogen, en buiten zichzelve van vreugd over het uitzigt op hereeniging met den man, dien zij beminde. Haar eenig verlangen was nu, het vereischte verlof zoo snel mogelijk te erlangen. Eer ik haar verliet, stelde ik al mijn geld te harer beschikking. Ongelukkigerwijs was het niet meer dan derdehalfduizend roebels; want kort te voren had ik al, wat ik te Petersburg bijeengegaard had, naar Frankrijk gezonden.

(Het vervolg en slot hierna.)






Tegenwoordig lot en latere toekomst van Mexico.

(Life in Mexico, van Mevrouw calderon de la barca.)

De Mexikaansche staatsregeling is eene naauwgezette nabootsing van die der Vereenigde Staten, maar het openbare leven in de twee gemeenebesten staat in het scherpste contrast. In Noord-Amerika is rustelooze werkzaamheid het levensbeginsel, in Mexico rustig genot. In Mexico bestaat nog altijd het monnikswezen in deszelfs volle heerlijkheid, en nevens hetzelve bedelarij uit traagheid, niet uit nood. De

{==39==} {>>pagina-aanduiding<<}
sterke en gezonde bedelaar (lepero), de lieveling der kerk en der medelijdende vrouwen, bakert zich voor de poorten der kloosters in den zonneschijn, tot dat hij soms, zoo roemloos een leven moede, in het gebergte gaat, om zich met de sennores ladrones Mejicanos te vereenigen, welke het rooversberoep aan eene soort van vroomheid weten te paren. In Noord-Amerika heeft men moeite om bedienden te krijgen, vermits de arme aldaar zijne eer stelt in onafhankelijke werkzaamheid; in Mexico ontmoet men dezelfde moeijelijkheid, vermits leegloopen en bedelen er voor vereerender gehouden worden dan werken.
Eene dienstmaagd, die in een jaar tijds twaalfmaal van meesteres veranderd is, behoort nog niet onder de ergste. Tooizucht is de beweegreden, die haar drijft, eene dienst te zoeken. Heeft zij daarin zooveel overgewonnen, dat zij een geborduurd hemd kan aankoopen, en is het haar ook nog gelukt een paar zijden schoenen meester te worden, zoo zegt zij hare dienst op, om uit te rusten.
De schrijfster van het hierboven genoemde boek, eene geborene Schotsche, in Nieuw-Engeland opgevoed en aan eenen Spanjaard gehuwd, die twee jaren lang, als gezant, met haar te Mexico woonde, vertelt de volgende opmerkelijke trekken van Mexikaansche luiheid.
Eene vrij ordentelijk er uitziende bejaarde vrouw kwam kort na onze aankomst in ons huis, om er als waschvrouw te werken. Nadat zij dit eene maand lang gedaan had, verliet zij ons, para descansar (om uit te rusten). Kort daarna verscheen zij met hare zes kinderen, in lompen gekleed, in onzen tuin, en bedelde om afval van moesgroenten. Mijne meid vroeg haar, waarom zij, bij hare groote armoede, eene betrekking had laten varen, waarin zij 's maands twaalf dollars verdiende. ‘Ach jezus!’ antwoordde het oude mensch, ‘als gij eens wist, welk een wellust het is, niet met al te doen!’
Ik had den wensch te kennen gegeven, om een jong meisje tot meid op te leiden, en het daarbij in het lezen, naaijen en andere vrouwelijke verrigtingen te onderwijzen. Mij werd een twaalfjarig kind uit een talrijk, van aalmoezen levend huisgezin verschaft. De deern was mooi, schrander, maar tot in den hoogsten graad lui. Elke week kwam hare moeder, een groot, onbehouwen vrouwspersoon, met verwarde haren en een eigaar in den mond, verzeld door eene vrien-
{==40==} {>>pagina-aanduiding<<}
din, door eene vriendin van deze vriendin, en door eenen zwerm meisjes, hare dochters, om hare josefita te bezoeken. De opzigter gaf haar iets te eten, en nadat zij zich verzadigd hadden, staken allen hare eigaren aan, zetten zich om josefita henen, en jammerden over het harde lot, dat haar tot dienstbaarheid dwong. Onmiddellijk na zulk een bezoek was josefita tot niets te gebruiken. Gelastte men haar, naaiwerk te verrigten, zoo zette zij een zoo droevig gezigt en voerde zoo bitter weinig uit, dat men wel gedwongen was haar van dien arbeid te ontslaan. Dit scheen haar dan eenigermate te troosten; zij hurkte neder op een stuk mat, vouwde de handen in elkander, en keek strak voor zich heen. Overeenkomstig hetgeen ik beloofd had, reed ik somwijlen met haar naar hare moeder. Op zekeren dag, dat ik iets te doen had, liet ik haar alleen derwaarts rijden. Des avonds kwam zij terug, verzeld door de geheele familie, die een waar jammergeschrei voor mij aanhief. Por la santissima Virgen! riep de eene; por la purissima concepcion! (*) schreeuwde de andere. Na eenen vloed van dergelijke uitroepen vernam ik eindelijk de reden der algemeene verslagenheid, die geene andere was, dan dat ik het meisje alleen in de koets had laten rijden. Ik verhaalde dit aan de Gravin S., die zich in het gezelschapsvertrek bevond, en deze
merkte aan, dat ditmaal de vrouw gelijk had, want dat het daar te lande inderdaad gevaarlijk was, een twaalfjarig meisje, al was het slechts van de eene straat naar de andere, aan eenen koetsier of knecht toe te vertrouwen. Aldus beter onderrigt, verzocht ik de bedeldame, zich met één bezoek 's maands van hare dochter te vergenoegen, en beloofde, haar dan steeds onder voegzaam escorte te zullen zenden. Dit was eenige malen gebeurd. Eindelijk veroorloofde ik de kleine, eenen nacht bij hare verwanten door te brengen, en den volgenden morgen ontving ik een morsig briefje, waarin met naauwelijks leesbare letters gekrabbeld stond: ‘De heilige Maagd neme uwe Excellentie in hare hoede; maar tot mijn leedwezen zie ik mij gedwongen, mijn kind aan Uwer Excellenties hooge bescherming te onttrekken, want het werken heeft haar te zeer aangetast en zij moet uitrusten (es preciso que descanse).’ Zij hield het voor fatsoenlijker, te bedelen, dan haar kind werk te laten doen.

{==41==} {>>pagina-aanduiding<<}

Een volwassen knaap werd in zeker dorp als landlooper opgepakt en door den regter gevraagd, waarom hij dus als ledigganger rondzwierf. ‘Ik een ledigganger?’ riep hij met verontwaardigde fierheid; ‘ik ben de substituut van den Cyrener van Coyohuacan!’ De Cyrener nu is degeen, die bij het tooneelmatig voorstellen van de lijdensgeschiedenis de rol van simon van Cyrene vervult, en de substituut is bij onverhoopte verhindering zijn plaatsvervanger. - Jegens landloopers en roovers zijn de regters niets minder dan onbeleefd. Op zekeren dag vond de Fransche Consul zich in het geval, om zekeren regter over eene zaak van gewigt iets te moeten vragen. Men wees hem in een vertrek, waar de regter, een eigaar rookende, tegenover verscheidene manspersonen, die insgelijks rookten, voor eene tafel zat, waarop snaphanen, pistolen, degens en allerlei ander wapentuig lagen. De regter verzocht den Consul te gaan zitten en een weinig geduld te willen hebben, tot dat hij het verhoor van die heeren, over eenen door hen gepleegden roof, geëindigd zou hebben. Door dit spreken was den regter zijn eigaar uitgegaan. Een der heeren roovers stond op, reikte den regter de zijne, en deze, nadat hij daaraan aangestoken had, gaf ze hem met eene beleefde buiging terug.
De kwijnende beschaving van Mexico wordt nog daarenboven van verscheidene kanten sterk bedreigd. Aan de noordelijke grenzen dringen de paardrijdende stammen der oorspronkelijke inboorlingen verwoestend hoe langer hoe dieper in het land, en de Mexikaansche troepen schijnen niets tegen hen te kunnen uitregten. Een officier, die tegen hen gediend had, beweerde, dat hij het nog beleven zou, dat zij hunne paarden op het paradeplein der hoofdstad kwamen vastbinden. Ieder jaar worden hunne invallen stouter. In Nieuw-Mexico hebben zij bijna al het vee om hals gebragt en de landlieden in de vaste plaatsen gejaagd. Te Tschihuahua had men, weinige jaren geleden, het bezoek van eenen gewapenden Indiaan even weinig te vreezen als op de straten van Nieuw-York; thans waagt er niemand meer, ongewapend buiten de poort te gaan. Gevaarlijker misschien nog dan deze Indios bravos (wilde Indianen) zijn de duizenden van Mexikaansche inboorlingen, waaruit het gros der landlieden bestaat. Men kan niet zeggen, dat dezen het onder de oude Spaansche regering erger gehad hebben, dan de boeren in vele Europesche landen. Zij zijn aan het be-
{==42==} {>>pagina-aanduiding<<}
stuur hunner pastoors overgelaten, die hun een bijzonder voor hen ingerigt Christendom bijgebragt hebben. Behalve dit zijn zij in geenerlei opzigt Europeesch geworden. Zij hebben de taal hunner voorouders behouden. Door sommigen worden zij als een zacht, onschadelijk menschenras, door anderen als norsch en gevoelloos geschilderd. Zeker is het, dat zij in zichzelven gekeerd zijn, en waarschijnlijk is bij hen eene gedachte van wraak tegen de indringers uit Europa levendig gebleven.
Een andere vijand bedreigt wel niet Mexico's beschaving, maar deszelfs zelfstandigheid. De Angelsaksische stam grijpt, van de monden des Missisippi-strooms, zuidwestwaarts gedurig verder om zich en verengt van jaar tot jaar de grenzen der veroveraars van Romanische afkomst. De Mexikanen beschouwen hen ten naastenbij met hetzelfde oog als de Turken de Russen. Zij beminnen geenerlei vreemdeling; desniettemin achten zij de Engelschen, maar tegen de Anglo-Amerikanen koesteren zij eenen bijzonderen, jaloerschen haat. Vóór tweehonderd jaren, ten tijde toen de Jezuit gage reisde, was het zeggen onder de daar wonende Spanjaarden reeds algemeen, dat eindelijk de Engelschen uit Virginië hun de loef zouden afsteken. Deze voorspelling vervult zich hoe langer hoe meer. Texas is van de Mexikaansche Republiek losgerukt en volkomen op eenen Anglo-Amerikaanschen voet gebragt geworden. Een hoop landloopers heeft deze verandering bewerkt, en santa anna, die alle andere Mexikaansche Generaals geslagen had, moest voor dit hoopje volks onderdoen. Hij kan in de toekomst Texas nog verontrusten, maar bezwaarlijk zal hij het heroveren. Kalifornië, het door de natuur met milder hand, dan eenig ander deel der Mexikaansche Unie, begiftigde gewest, wordt door jagers uit het oosten als eene onbeheerde wildernis doorkruist. Aan de kusten zwerven de Engelschen, en zoo dikwerf er een twist met de inboorlingen ontstaat, maken Engelschen en Noord-Amerikanen gemeene zaak, en bieden de ellendige regering trots. Men verbeelde zich echter hierom niet, dat misschien door de bank de Mexikanen verweekte bloodaards zouden wezen;
integendeel, de landeigenaars toonen bij de stierjagten (een hunner meest geliefde vermaken) een' moed en eene behendigheid, die hen, bij eenige oefening en onder een goed bestuur, tot eene voortreffelijke ruiterij zou maken. Maar zij vinden het gemakkelijker, en de militaire regering

{==43==} {>>pagina-aanduiding<<}
acht het veiliger, de wapenen in handen van huurlingen te laten, die, over eene grondoppervlakte, viermaal zoo groot als Duitschland, verstrooid, nimmer tot eenige mate van volkomenheid in het manoeuvreren geraken, en ook nooit, in slechts min of meer aanmerkelijk getal, op een en hetzelfde punt bijeengetrokken kunnen worden. Deze huurlingen kosten ontzettend veel gelds, dienen voornamelijk alleen om de Presidenten in het gebied te houden, veroorloven zich eigenmagtig schandelijke knevelarijen, en worden, waar zij ook immer met buitenlandsche vijanden handgemeen raken, regelmatig geslagen. Gaat Texas in diezelfde mate voort, als het tot nog toe gedaan heeft, dan kan het aan de Mexikaansche Republiek hetzelfde lot doen ondergaan, als cortes aan het rijk der Azteken.


Iets van den Berlijner tooneelkunstenaar Lodewijk Devrient.

Devrient beminde, gelijk algemeen bekend is, den wijn, helaas! maar al te zeer, en het grootste gedeelte van den tijd, welken zijne beroepsbezigheden hem overlieten, wijdde hij aan het genot van dit prikkelend en opwekkend vocht en aan den gezelschappelijken omgang, dien hij daarmede wist te vereenigen. De gewone plaats zijner dagelijksche drinkzittingen was de wijnkooperij van lutter en wegener te Berlijn, waar hij niet zelden reeds des morgens vroeg, maar regelmatig des avonds laat te vinden was. Dan verzamelde zich steeds rondom hem een kring van vrienden, en het onderhoud dier vrolijke bollen was zoo aanlokkend en afwisselend, dat zich steeds al de andere tafeltjes van het vertrek niet alleen, maar zelfs die in de kamer daarnaast met gasten vulden, die ten minste oorgetuigen wilden zijn van de kwinkslagen en geestige zetten, welke, als de vonkenstroom uit een vuurwerk, gedurig uit de gesprekken van dien kleinen kring omhoog stegen. Gelukkig zij, die met de leden van denzelven, of ten minste met een daarvan, genoeg bekend waren, om zich aan het gezelschap zelf te kunnen aansluiten!
Bij zulk eene levenswijs nu, en daar devrient niet alleen voor zichzelven veel verbruikte, maar ook anderen somwijlen ruimschoots trakteerde, kon het natuurlijk niet missen, of de rekening van den milden drinker moest aangroeijen als

{==44==} {>>pagina-aanduiding<<}
een sneeuwklomp. Zij was op deze wijs meermalen tot in de duizenden van thalers gestegen, doch ook dan regelmatig betaald geworden, en hierbij had wijlen de Koning reeds tweemaal den geestrijken kunstenaar van deze lastige bemoeijing ontheven. Wel is waar zeide men, dat hij den tweeden keer daarbij de uitdrukking gevoegd had: ‘Nu niet weder!’ En dit mogt wel misschien den waard, Heer lutter, ter ooren gekomen zijn; want toen, na deze koninklijke betaling, devrient's rekening reeds weder tot 12 à 14 duizend thalers aangezwollen was, begon hij bezorgd voor zijn geld te worden, en toen herhaalde wenken, dat devrient toch ten minste voor eenig a-conto mogt willen zorgen, onopgemerkt bleven, gaf lutter aan zijne oppassers bevel, om voortaan niet anders, dan tegen contante betaling, devrient met wijn te bedienen, er bijvoegende, dat diegene hunner, die strijdig met dit bevel kwam te handelen, oogenblikkelijk afgedankt zou worden.
Daags na dit onvriendelijke voorschrift kwam devrient reeds des morgens vroeg, waarschijnlijk om de noodige krachten tot eene repetitie op te doen; hij zette zich op zijn gewone plekje neder en riep: ‘Louis, een glas pontac!’
‘Aanstonds, Mijnheer devrient!’ klonk het antwoord; maar de wijn kwam niet.
‘Louis, een glas pontac!’ herhaalde devrient zijn commando, reeds min of meer ongeduldig.
‘Aanstonds, Mijnheer devrient!’ klonk andermaal het antwoord; maar de wijn kwam weder niet.
Nu begon devrient's gramschap op te wellen, en op niet weinig knorrigen toon riep hij ten derden male: ‘Louis, een glas pontac!’ Doch ook ten derden maal kwam hetzelfde antwoord terug, zonder dat er wijn volgde.
Alstoen kreeg devrient een donker besef van den staat der dingen, en met gedwongene bedaardheid bestelde hij eindelijk een glas water. Het was er oogenblikkelijk. Devrient nam het van het schenkbord, doch alleen om het den niet weinig verschrikten oppasser in het aangezigt te werpen.
‘Schoft!’ riep hij daarbij, terwijl hij met van toorn vonkelende oogen opsprong, ‘waarom brengt gij mij wel het water, dat ik bestel, en niet den wijn?’
‘Mijnheer devrient,’ stamelde de druipnatte knecht,

{==45==} {>>pagina-aanduiding<<}
‘de Heer lutter heeft ons verboden, u zonder contante betaling wijn te geven.’
‘Lutter moet zelf bij mij komen,’ zeî devrient koel, maar met houding en toon van een heerschend vorst, terwijl hij weder ging zitten.
Niet lang duurde het, of lutter verscheen, doch kon tegenover den beleedigde eene zekere verlegenheid niet overwinnen.
‘Is het waar, wat uw schavuit van een' oppasser mij daar zegt?’ vroeg devrient, daarbij den wijnschenker met een' dier scherpe, doorborende blikken aanziende, die op het tooneel zulk eene onbeschrijfelijke uitwerking deden.
‘Ja, mijn waarde Heer,’ verontschuldigde zich lutter. ‘Uwe rekening is reeds weder zoo hoog opgeloopen; gij denkt in het geheel niet om er iets op af te doen, en men kan niet weten, of wel de Koning....’
‘Al genoeg, al genoeg!’ viel devrient hem in de rede; ‘spaar die onnutte woorden!’ Hiermede nam hij zijnen hoed en ging, - ging in de nabijgelegene wijnkooperij van schoner, waar in een oogenblik de gevorderde pontak op de tafel stond, en waar om geene betaling gevraagd werd, toen devrient, nadat hij een tamelijk aantal roemers geledigd had, bij het heengaan, met het hoofd knikkende, zeide: ‘Ik kom heden avond terug.’
Dit was een woord van vreugde voor den waard, en derhalve verkondigde hij aan alle vrienden en kalanten, die gedurende den loop van den dag zijn huis bezochten: ‘Dezen avond is devrient bij mij!’
Toen nu devrient werkelijk kwam, verzeld door zijne gemeenzaamste vrienden, aan welke hij van het verleggen zijner residentie kennis had gegeven, hadden zich de schenkvertrekken reeds met talrijke gasten gevuld, en onder hen was er menigeen, die anders geen' avond bij lutter en wegener ontbrak. Bij deze daarentegen traden verscheidene gasten binnen, zagen in het rond, en, toen zij noch devrient noch iemand van het gezelschap, dat hem gewoonlijk omringde, vernamen, gingen zij weder heen zonder iets te verteren; want de wijn werd er door niet weinigen slechts als een onaangenaam nevenbeding van het gezelschap, dat zij er zochten, beschouwd.
Devrient toonde zich dien avond bijzonder lieftallig, en om zijne entreesmullerij, gelijk hij die noemde, waardiglijk

{==46==} {>>pagina-aanduiding<<}
te vieren, trakteerde hij regt vrijgevig geheel het aanwezige gezelschap op champagne, welken schoner hem met de uiterste bereidwilligheid crediteerde.
Den volgenden avond was het bij lutter en wegener nog leeger, bij schoner nog voller, en zoo ging het, naar mate de maar van devrient's drinkverhuizing zich verspreidde, met elken dag gedurig meer, tot dat eindelijk het locaal van de eerstgenoemden, enkele afgedwaalde gasten uitgezonderd, van 's morgens vroeg tot 's avonds laat eenzaam en onbezocht bleef, en lutter op eene onaangename wijs leerde begrijpen, dat hij niet verstandig gehandeld had, met zulk eenen kwâ-betaler uit zijn huis te wijzen; want, alles wèl berekend, betaalde devrient zeer goed, wel is waar niet uit zijnen eigen' zak, maar uit dien der andere, door zijne tegenwoordigheid aangelokte gasten. Ook waren derhalve nog naauwelijks veertien dagen verstreken, toen op zekeren morgen zeer vroeg lutter bij zijn' waarden Heer devrient een bezoek kwam afleggen.
‘Komt gij om mij te manen,’ zeî de tooneelist glimlagchende, want waarschijnlijk giste hij, hoe de vork in den steel stak, ‘zoo moet ik u vooruit reeds zeggen, dat uwe reis vruchteloos is, want dat ik geen geld heb.’
‘O, daaraan denk ik niet,’ hernam lutter op den vriendelijksten toon; ‘integendeel kom ik, om u te erkennen, dat ik ongelijk had, toen ik u zoo barsch behandelde; want zeker zult gij toch wel eens weder om mij denken, wanneer gij eene gastreis doet, of wanneer de Koning betaalt; - kortom, ik wilde u verzoeken, weder, als naar gewoonte, bij mij te komen; want zie - ik ben niet regt wel te moede, sedert ik u niet meer op uw plaatsje zie zitten.’
‘Ja, mijn waarde Heer,’ hernam devrient met eenen spotlach, ‘al wilde ik uwen wensch ook vervullen, zoo zou ik het niet kunnen; want ik heb mij bij schoner, om een begin te maken, toch moeten laten zien, en zoo zal mijne rekening er reeds tamelijk opgeloopen zijn; betalen kan ik ze echter nu niet, en na eene zoo vriendelijke ontvangst, als ik er genoten heb, weg te blijven eer ik mijne schuld heb afgedaan, zou, dit gevoelt gij, in het geheel niet voegen.’
‘Nu, als het anders niet is,’ zeî lutter, verheugd dat de zwaar beleedigde hem zoo bereidwillig eenen uitweg tot verzoening aanwees, ‘laat u dan maar door schoner uwe

{==47==} {>>pagina-aanduiding<<}
rekening geven; ik zal ze betalen en het bedrag op onze rekening overbrengen.’
‘Gemeend?’ vroeg devrient.
‘Gemeend en gedaan!’ antwoordde lutter.
Nog dienzelfden dag ontving schoner van lutter 287 thalers (geen onaardig sommetje zeker voor nog geene drie weken) en des avonds was devrient met zijne drinkmakkers weder in zijn oude locaal te vinden, werwaarts hij in korten tijd ook den toeloop der overige gasten henen lokte.


Het gedenkteeken voor den Cherusker-vorst Herman zonder Brandewijn gesticht.

De bouwmeester van dit Monument, van bandel, schreef verleden jaar aan het Matigheidsgezelschap te Hildesheim: ‘Bij onzen steeds gevaarlijken arbeid kan ik alleen met bedaarde, voorzigtige en gezonde werklieden iets uitregten. De ondervinding heeft mij geleerd, dat deze niet anders te erlangen zijn, dan zonder sterken drank. Ik vaardigde dus eenvoudig het bevel uit, dat op den berg en gedurende de werkuren geen brandewijn gedronken mogt worden. Slechts eenige weinige erge zuipers bleven weg; de overigen onderwierpen zich. De roode neuzen en tranende oogen zijn verdwenen; het werkvolk is gezond en sterk; het is nu eene vreugd het aan te zien. Menigeen, die te voren lusteloos en met bevende handen zijn werk deed, verrigt het nu met volle kracht en blijden moed. Kwetsuren komen zelden meer voor en genezen gemakkelijk. De orde wordt door niets meer gestoord, en het volk dankt mij nu, dat ik mijnen wil heb doorgezet. Over het gedrag der arbeiders buiten de werkuren heb ik niets te zeggen; maar met innige vreugde verneem ik, dat er geene vechterijen meer voorvallen, dat hunne vrouwen en kinderen beter gekleed gaan, en dat ik hen ook in andere dingen wegens een beter huisbestuur hoor prijzen. God geve, dat de leer, die in dit voorbeeld ligt, erkend en behartigd mag worden!’


Zonderling transport op den spoorweg.

De Straatsburger spoorweg heeft in het laatst der maand Junij eenen zonderlingen passagier gehad. Een kameelpardel of giraffe werd op denzelven vervoerd. Dit schoone dier is voor de diergaarde te Berlijn bestemd. Men verzekert, dat het eerst twintig maanden oud is, en echter heeft het reeds eene hoogte van vier Nederlandsche ellen. Het had een wollen hemd aan, om het tegen de koude te beschermen, en keek met de volle lengte van zijnen hals uit de kooi, waarin

{==48==} {>>pagina-aanduiding<<}
het opgesloten was. Zijn kornak of oppasser zat op eene soort van zeer hoog gestoelte, ten einde op gelijke hoogte met den kop van den giraffe te zijn. Beide deze bewoners van Afrika schenen geenen bijzonderen smaak in de Europesche beschaving te hebben, en reisden, zoo het scheen, ongaarne met hulp van den stoom; men meende dit uit de medelijdende blikken te kunnen lezen, waarmede zij elkander weêrkeerig aanzagen.


Schilleriana.

Dat op het aangezigt van schiller aanvalligheid met achtbaarheid gepaard was, en dat zijn vriendelijke blik iets regt innemends had, weet ieder, die hem gezien en gekend heeft. Maar de houding van zijn ligchaam, zijne mismaakte voeten (die men te Tubingen wijnstoeltjes noemde), en de zonderlinge beweging van zijn hoofd, waren gansch niet bekoorlijk. In zijne kleeding toonde hij niet alleen geenen smaak, iets dat nog te vergeven zou geweest zijn, maar hij handelde zoo regtstreeks tegen alle regelen daarvan, dat hij meestal belagchelijk gekleed was, vooral wanneer hij zich eens wilde optooijen. Dan was het niets ongewoons, hem een' blaauwen frak en een' rooden halsdoek te zien dragen, daarbij eene gele broek en donkerkleurige kousen. Dit alles gaf aan zijn geheele voorkomen, inzonderheid daar hierbij nog tegen elkander stootende knieën met naar buiten gebogene voeten kwamen, iets kluchtigs. Even wonderlijk was zijn buigen tegen vreemdelingen. Zijne stem was in een vriendschappelijk gesprek, op zekere heeschheid na, welluidend; maar hem zijne gedichten te hooren opzeggen, was niet uit te houden. Hij had daarbij een' alleronaangenaamst zingenden schooldreun. Die hem niet kende en hem had hooren declameren, zou hem voor een onnoozel mensch gehouden hebben, zonder gevoel voor hetgeen hij las, en die het schoonste daarvan bedierf. Waar zijn zin op viel, dat dreef hij met heftigheid en in overmaat. Hij had zich een paard gekocht, en nu reed hij alle dagen, en wel terstond van huis in vollen galop, terwijl hij even zoo menigmaal rennende terugkwam, het paard niet meer stuiten kon, en alleen daardoor voor een ongeluk bewaard bleef, dat het dier zijnen stal kende, en dat, als toegang daartoe, bij zijn huis eene steeg zonder uitgang was, waar het paard van zelf moest blijven staan. Door deze slechte gewoonte, welke hij hun gaf, waren zijne paarden voor ieder ander gevaarlijk om te berijden; zij gingen op hol, eer men het vermoeden
kon.






{==49==} {>>pagina-aanduiding<<}

Mengelwerk.




Vrouwenkarakters.


De Antigone van Sophocles. De Aulische Iphigenia van Euripides. (*)


τέχνη ἄνευ τοῦ ἀληθείας ἧϕθαι, οὔτε 
ἐστὶν, οὔτε μήποτε γένηται. 


Bij het lezen der dichters, vooral der dramatische, trokken vrouwenkarakters altijd mijne aandacht bijzonder

{==50==} {>>pagina-aanduiding<<}
tot zich: eensdeels om het aanlokkelijke der zaak zelve, ten andere dewijl het mij voorkomt, dat men uit niets misschien den wezentlijk grooten dichter beter kan leeren kennen, dan uit de juiste voorstelling van het vrouwelijk karakter in de volle grootheid, waarvoor het vatbaar is. Vergelijk in dit opzigt de beatrice van dante, de cordelia van shakespeare, de ottilie van göthe met de vrouwen bij mindere dichters, en mijne meening zal, vertrouw ik, u klaar voor oogen liggen. Vraagt gij, waarom het zoo bijzonder moeijelijk is, het echt vrouwelijk gemoed geheel zuiver uit te drukken? - eene fijn beschaafde vrouw zal het u, beter dan ik, kunnen verklaren. Welligt is het, immers voor een gedeelte, daarin gelegen, dat de elementen van het zuiver menschelijke, die zich in de bonte verscheidenheid, in de scherpe tegenstellingen der mannelijke karakters meer van elkander afzonderen en scheiden, in de echt vrouwelijke gestalten naauwer vereenigd blijven, en elkander als 't ware wederkeerig doordringen, zoodat zij daardoor bij den dichter, hoe grooter hij is, zooveel te meer als de type, de idée der oorspronkelijke, reine menschheid daarstaan. Van daar dan ook, dat men dat zuiver, innig godsdienstig gevoel, het edelst kleinood van den mensch, hetgeen göthe zoo schoon beschrijft:

In unsers Busens Reine wogt ein Streben 
Sich einem höhern, reinen, unbekannten, 
Aus Dankbarkeit freiwillig hinzugeben, 
Enträthselnd sich' den ewig Ungenannten: 
Wir heissen's: fromm sein, - 


dat men dit gevoel, zeg ik, nergens zuiverder en dieper dan bij de vrouw, als grondslag van al hare daden en gevoelens, zal vinden (*). Van daar, dat in vrouwenka-
{==51==} {>>pagina-aanduiding<<}
rakters zich de innerlijke kern der individualiteit des dichters meer onmiddellijk en sterker dan in die der mannen openbaart, en het b.v. geen byron, bij al zijne overige grootheid, ooit kon gelukken een regt vrouwelijk karakter schoon daar te stellen. - Doch dit alles breeder te ontwikkelen, zou eene afzonderlijke behandeling vereischen: wij spoeden tot ons meer bepaald onderwerp.
Een ander oogpunt, waaruit de beschouwing van vrouwenkarakters bij dichters mij zoo belangrijk voorkwam, is de plaats, die zij in de historia humanitatis, de geschiedenis der menschheid in hare ontwikkeling, bekleeden. Na te gaan, hoe men op verschillende tijden, bij onderscheidene volken, zich het ideaal eener vrouw heeft voorgesteld, hoe men zich hare betrekking tot de maatschappij en het andere geslacht, vooral in de meer fijne gevoelens dacht, dit een en ander kan niet anders dan ons een' diepen blik in het innerlijk leven en den wezentlijken staat van beschaving dier volken zelve doen slaan. Hierom verkoos ik voor mijne tegenwoordige beschouwing twee heroinen van het oude Grieksche treurspel, waarop vooral het bovenstaande toepasselijk is, daar men den treurspeldichter bijzonder als vertegenwoordiger zijner natie en harer gevoelens kan aanmerken (*); vrouwen die, in soortgelijke

{==52==} {>>pagina-aanduiding<<}
omstandigheden des levens geplaatst, waar het de groote vraag: ‘te zijn of niet te zijn’ geldt, beide onverschrokken den dood te gemoet gaan, en een' roemvollen ondergang boven een schandelijk leven verkiezen. Zien wij, hoe beide dichters de zaak voorstellen.
De antigone behoort, reeds volgens het oordeel der Grieksche kunstregters, tot de schoonste dramatische voortbrengselen des grooten dichters (*). Na de opvoering van hetzelve gaven de Atheners hem, benevens pericles en thucydides, het bevelhebberschap in den Samischen oorlog (†), en nog in lateren tijd behoorde het onder die stukken, welke de zoo kunstkeurige Atheners het liefst zagen, en waarvan het opvoeren hun, volgens plutarchus, meer kostte, dan de oorlogen om de vrijheid tegen de Perzen en tegen de Spartanen om de Hegemonie. (§)
In de mythische overlevering vond sophocles slechts de algemeenste trekken voor zijn drama: lyrische dichters, zoo als mimnermus en ion, doen antigone en hare zuster ismene geheel anders omkomen, en bij euripides in zijne verlorene antigone speelt de liefde eene groote rol, en sterven haemon en antigone eerst lang naderhand, nadat hun zoon maemon reeds volwassen is. (✱)

{==53==} {>>pagina-aanduiding<<}
Bij sophocles openen de beide dochters van den ongelukkigen oedipus, antigone en ismene, het stuk: Thebe is bevrijd, de belegeraars zijn gevlugt, beide broeders eteocles en polynices door onderlingen moord gevallen. Creon, na hun dood alleenheerscher, heeft de begrafenis van den laatsten, die bij het beoorlogen der vaderstad gesneuveld is, oppermagtig bij doodstraf verboden. Verplaatsen wij ons hier in onze verbeelding drieduizend jaren achteruit bij de Grieken, bij wier grooten volksdichter homerus de Goden zelve op hun' lieveling achilles vertoornd werden, omdat hij het lijk van hector ten prooi laat aan honden en roofvogels: bij de Atheners, wier Koning theseus denzelfden Thebanen, daar zij de gesneuvelden onbegraven lieten liggen, den oorlog aandeed, en zich daardoor de luide toejuiching van tijdgenooten en nakomelingschap verwierf (*), terwijl, volgens ons treurspel zelf, de Erinnyen den heiligschenner vervolgen, die zich aan zulk eene gruweldaad schuldig maakt. (†) Denken wij ons voorts den heldentijd
der Grieken, waarin de overblijfselen van den oudsten patriarchalen toestand nog zoo veelvuldig, de familieband nog zoo hecht, de kracht van ligchaam en geest, ook bij vrouwen, nog zoo onverzwakt zijn, dat men bij philostratus antigone gemakkelijk alleen het heldenligchaam van haren broeder ziet opnemen en begraven, - dàn zal men zich een juister denkbeeld van antigone's toestand kunnen maken. Zij en hare zuster zijn alleen overgebleven,

{==54==} {>>pagina-aanduiding<<}
om na de rampspoeden, haar ongelukkig huis overkomen, voor de heilige begrafenis van den broeder te zorgen, die haar oneindig meer dan al het overige waard is. (*) Heilige geestdrift voor het regtvaardige harer zaak aan den eenen kant, diepe verontwaardiging over het verbod des tirans aan den anderen, zijn de drijfveren, die de heldin tot hare edele zelfopoffering aanzetten.
Reeds dadelijk bij het optreden heeft antigone haar besluit genomen: ook het laatste van al de ijselijkheden, die ooit haar huis hebben getroffen, zegt zij tot hare zuster ismene, is nu volvoerd: met de grootste verontwaardiging spreekt zij van het verbod des tirans (†), en zegt, dat hare zuster nu kan toonen, of zij waarlijk edel, dan wel uit edele voorouders laaghartig geboren is. (§) Wat antigone zelve betreft, haar besluit is reeds lang en onveranderlijk bepaald, zonder zich om de gevolgen in 't minst te bekommeren: hierin toont zich de meesterhand, die zoo eenvoudig en treffend, reeds in den aanvang van het stuk, stille, rustige grootheid weet te schilderen, en in zoo weinige verzen ons zoo diep in het karakter der heldin doet lezen. (※)
Ismene, door den dichter minder enthousiast en meer overeenkomstig onze denkbeelden van vrouwelijke zachtheid voorgesteld, (‡) ziet niet, wat hare tusschenkomst aan het verbod des tirans veranderen kan; en antiqone antwoordt haar, als spreekt de zaak van zelve, zonder haar plan nader te ontwikkelen, of zij met haar er deel aan nemen wil. Op de vraag van ismene, wat zij bedoelt, antwoordt antigone kort en vast: ‘of gij met mij den doode wilt begraven?’ Ismene kan zich dit naauwelijks voorstellen, en zoekt door verschillende bedenkingen, ook de teederste, uit de rampen van haar onge-
{==55==} {>>pagina-aanduiding<<}
lukkig gezin zelve ontleend, hare zuster dit voornemen af te raden. ‘Wij moeten bedenken,’ zegt zij ‘dat wij vrouwen zijn, zoodat we het tegen mannen niet kunnen volhouden: dat wij door onze magtigen worden geregeerd, wien wij gehoorzaamheid verschuldigd zijn, zoowel hierin als in nog veel erger zaken. Wat mij betreft, ik zal de overheid gehoorzamen, hen die beneden den grond zijn smeekende om mij te vergeven, daar ik met geweld hiertoe gedwongen word; want datgene, wat boven onze krachten is, te willen doen, is geheel onzinnig.’ (*)
Antigone zoekt hare zuster verder geenszins te overreden: ofschoon van al het gevaar, dat er meê verbonden is, bewust, zal het haar schoon zijn te sterven, terwijl zij datgene doet, wat hoogere wetten bevelen, bevriend, zal zij met den bevrienden afgestorvene rusten, ὅσια πανουργήσασα, een heilig misdrijf begaande, daar het hoogere pligt is, de onderaardsche magten gehoor te geven, dan de levenden. Ismene, ziende dat haar plan onveranderlijk vast staat, beklaagt beider rampzalig lot en vooral hare zuster, die zij smeekt, dan ten minste haar voornemen geheim te houden. Maar hier barst antigone in heilige verontwaardiging over de schending der eeuwige wetten aangaande de afgestorvenen, uit: ‘Zeg het vrij uit! Gij zult u mijn ongenoegen veel meer op den hals halen, zoo ge het verzwijgt en niet aan allen luide verkondigt.’ (†)
Heerlijk is deze proloog geschikt, om ons het karakter van antigone en hare drijfveren open te leggen: door

{==56==} {>>pagina-aanduiding<<}
het contrast met de meer zachte en vreesachtige, hoewel niet minder beminnende zuster, wordt de heldin in het sterkste daglicht gesteld. Zij blijft alleen aan zich zelve overgelaten, en verrigt in vurige geestdrift de haar opgelegde taak: hare ziel, zoo als zij zelve later zegt, is reeds lang gestorven, om de dooden te helpen. (*) En mogt zij, vooral naar onze denkbeelden van vrouwelijke zachtheid, in hare geestvervoering soms de meer kalme zuster wat hard schijnen te bejegenen; zoo moeten wij ons in haren toestand en haren tijd, den tijd der medeas en clytaemnestras, verplaatsen. Wij zullen later gelegenheid hebben, overvloedig op te merken, dat het haar geenszins aan die zachtheid; ook jegens hare zuster, ontbrak. (†)
Na dezen proloog, die ons met stoute kunst, geheel anders dan bij euripides, reeds in den aanvang den afloop der zaak doet voorzien, treedt het choor van Thebaansche grijsaards op, geheel Sophocleïsch en echt tragisch, niets dan heil en vrede verkondigende, nu de vijanden verdwenen zijn. Het zingt een' heerlijken zegezang op de bevrijding van Thebe, en roemt den tegenwoordigen dag als den gelukkigsten, die ooit voor hetzelve aanbrak. Als vertegenwoordiger der groote, wufte menigte, die de zaken geheel uiterlijk, naar den oogenblikkelijken schijn beoordeelt, ziet het met diep tragische ironie (§) niets dan

{==57==} {>>pagina-aanduiding<<}
geluk en overwinning, waar de grootste rampen de ongelukkige stad boven het hoofd hangen. Zij zijn het digtst en vreeselijkst nabij, nu men er zich het meest van verlost rekent!
Hierop komt de nieuwe heerscher creon te voorschijn (*), en legt in schoonklinkende woorden eene politieke geloofsbelijdenis af, waarin hij het heil des vaderlands boven alles stelt, en dienvolgens ook zijn verbod om den vijand van dat vaderland te begraven opentlijk bekend maakt. Zijne rede is, zoowel hier als naderhand, vol zedespreuken, waarmede sophocles anders, in tegenoverstelling van euripides, zoo spaarzaam is, en wij gelooven gaarne, met den Hoogleeraar van limburg brouwer, dat dit met opzet door den dichter gedaan is, (†) als ware 't om het gezegde des choors te bevestigen:

Ζεὺς γὰρ μεγάλης γλώσσης κόμπους 
ὑπερεχθαίρει - - (§) 


“Zeus haat hen, die met grootsprekende woorden pralen, zeer.” Treffend is het voor den toeschouwer, die het voorafgegane weet en het vaste plan van antigone kent, zijn schrikkelijk verbod te hooren en zijne vastheid van wil in deszelfs volbrenging te zien. De collisie van Goddelijk regt en menschelijke instellingen is daar: het eene heeft

{==58==} {>>pagina-aanduiding<<}
zijn' vertegenwoordiger in een op zich zelve staand meisje, maar met heiligen, ijzeren wil gewapend: de andere in den onbeperkten alleenheerscher, met even onverzettelijken wil en alle magt om dien te doen gehoorzamen. Het choor, dat ook hier weder geenszins boven de handeling verheven is of het geheel overziet (*), keurt in slaafsche onderwerping het besluit van creon goed, en zegt ronduit, dat niemand zoo dwaas zal zijn om door overtreding te willen sterven. (†) Creon echter, voor edeler drijfveren, ondanks al zijne voorafgegane schoone redeneringen, onvatbaar, meent, dat de hoop op winst er dus een of ander toe zou kunnen brengen. (§) Heerlijke tegenstelling met de heldin der tragoedie, wier beweegredenen en besluit de toeschouwer reeds kent. Maar heerlijk ook, dat, nog terwijl creon en het choor over de onwaarschijnlijkheid der daad spreken, de wachter optreedt, die verkondigt, dat zij reeds volbragt is. Hij is uiterst ontsteld en verlegen; vooral bekommerd voor zich zelven, dat hij de overbrenger eener zoo rampzalige boodschap zijn moest: op allerlei wijzen zoekt hij zich te verontschuldigen en zijne slaafsche dienstvaardigheid aan creon te betuigen. Niets kan schooner contrast maken met de kalme grootheid en vastberadenheid der heldin, dan deze angstige, kleingeestige wachter, en niet zonder doel doet de dichter dit bijzonder uitkomen. (※) Antigone staat meer en meer in stille zedelijke grootheid alleen daar: hare zuster, het choor, alles verlaat haar uit vrees voor creon: en hoe natuurlijk is dit alles gemotiveerd! Het
choor alleen vermoedt, vóór dat men nog den dader kent, eene tusschenkomst der Goden, en geeft dit aan den tiran te kennen. Creon wordt verontwaardigd, dat de Goden een' vijand des vaderlands zouden begunstigen; hij ziet er niets dan verraad en omkooping in (‡), en zweert in zijne

{==59==} {>>pagina-aanduiding<<}
steeds toenemende drift den dader en de wachters, die hij nog altijd van vuige winzucht verdacht houdt, de zwaarste straffen toe. (*) Zien wij deze waarschuwing van het choor niet voorbij, vooral niet de uitwerking er van op creon: meer en meer neemt zijne verblinding toe, en toch, meenende de Goden het meest te dienen, bezondigt hij zich het zwaarst aan hunne eeuwige wetten. Echte ironie, die in geene der klassieke voortbrengselen van den tijd van socrates en plato ontbreekt, en vooral bij sophocles, “the Lord of Irony,” dikwijls verwonderlijk fijn en vol tragisch effect is.
Hier valt het eerste Stasimon des choors in, en bezingt in de bekende schoone verzen de voortreffelijkheid der menschelijke natuur, die zich alles heeft onderworpen, die alles beheerscht, alleen den dood niet. Doch hoe vindingrijk de mensch ook zij, zingt het choor verder, niet altijd wendt hij dit ten goede aan, maar ook dikwijls ten kwade, wanneer hij in stouten euvelmoed zich aan schandelijke daden schuldig maakt. Mogt ik nooit gemeenschap hebben met hem, die zulke dingen doet. (†) Plotseling evenwel houdt de rei op, antigone, door den wachter op heeter daad betrapt, ziende binnenleiden: naauwelijks kunnen zij het gelooven, en noemen het een δαιμόνιον τέρας, een goddelijk wonderteeken, dat zij, eene vrouw, de dolzinnigheid heeft gehad om de koninklijke wetten te overtreden. En hier vooral is het, dat de dichter de kalme grootheid van geest zijner heldin in vollen luister doet uitkomen; het choor, wij zien het, durft zich geenszins tegen den oppermagtigen tiran verzetten, maar noemt de daad van het meisje dwaasheid; de wachter jubelt over zijne vangst en verheugt zich laaghartig, daardoor zijne vroegere ongelukstijding te hebben goedgemaakt. Met bittere ironie over de menschelijke zwakheid, vooral op den pas gezworen eed van creon, vangt hij aan:

ἄναξ, βροτοῖσιν οὐδέν ἐστ᾽ ἀπώμοτον. (§) 



{==60==} {>>pagina-aanduiding<<}

Breedvoerig verhaalt hij daarop, juichend over zijne eigene veiligheid, hoe antigone betrapt werd, terwijl zij rustig alleen de gevaarlijke daad volbragt, en, geenszins bekommerd over de gevolgen, of ontsteld over hare gevangenneming (*), dadelijk alles bekende. Creon ondervraagt haar vervolgens scherp: “Gij met uw ter aarde gebogen hoofd, bekent of loochent gij, dit gedaan te hebben?” Waarop antigone met koude trotschheid antwoordt: “ik beken het, en loochen het niet.” (†) Creon. Kendet gij dan mijn verbod niet? Antig. Ik kende het: waarom zou ik niet? het was immers openbaar. Creon. En toch durfdet gij het overtreden? Antig. Het was immers zeus niet, die het uitgevaardigd had, noch dice, die bij de onderaardsche Goden woont: en ik geloof niet, dat uwe bevelen zooveel vermogen, dat een sterveling daarom de ongeschrevene, onveranderlijke wetten der Goden overtreden mag. Want ze zijn niet van heden of gisteren, maar leven eeuwig, en niemand weet van waar ze zijn. Daarom vreesde ik niemands willekeur. Dat ik moest sterven, ook wanneer gij niets hadt verboden, wist ik: maar indien ik vroeger sterf, zoo reken ik dit voor gewin: want die in veel jammer leeft, zoo als ik, hoe zou dien het sterven geen gewin zijn? Derhalve smart het mij geenszins dit noodlot te ondergaan; maar zoo ik den afgestorvene, die met mij van dezelfde moeder geboren is, onbegraven had laten liggen, dit zoude mij smarten.’
Het choor miskent haar edel doel en karakter geheel, en ziet er niets anders in, dan het harde gemoed des vaders en onbuigzaamheid in hare rampen (§); eene miskenning, zoo echt tragisch en bijzonder Sophocleïsch, en die op nieuw aantoont, hoe weinig het choor boven de handeling staat. Creon, ten hoogste verbitterd over haren dubbelen overmoed, zoo als hij het noemt, van niet alleen de verbodene daad bedreven te hebben, maar er zich nu nog daarenboven op te beroemen, betoont zich

{==61==} {>>pagina-aanduiding<<}
meer en meer naijverig op zijne pas verkregene magt, en vaart tegen de heldin en hare zuster, die hij voor medepligtig en krankzinnig houdt, in de smadelijkste woorden uit. Groot en kalm antwoordt antigone: ‘Wilt gij iets meer van mij dan den dood? Creon. Niets meer: hiermede heb ik alles. Antig. Waarom toeft gij dan?’ - Zij verwijt hem het harde zijner tirannij, en beweert, dat ook de rei hare daad goedkeurt, maar alleen door vrees wordt teruggehouden. (*) Met de grootste waardigheid verdedigt zij de beginselen harer daad, en op de aanmerking van creon, dat de brave met den slechte geene gelijke eer van begrafenis moet hebben, antwoordt zij echt godsdienstig: ‘Wie weet, of dit in de onderwereld als heilig regt geldend is? Creon. Nooit wordt de vijand, zelfs niet na zijn' dood, tot vriend. Antig.

Οὔτοι συνέχθειν, ἀλλὰ συμϕιλεῖν ἔϕυν, 
Nicht mitzuhassen, mitzulieben bin ich da, 


zoo als de Duitschers het onvertaalbare vers overzetten. (†) Echte grondtrekken van een edel vrouwenkarakter, godsdienst en liefde, die zich nu, na het volbrengen der daad, meer en meer in hare volle grootheid vertoonen.
Ismene treedt weenende op: creon vraagt haar in de honendste uitdrukkingen, of zij deel aan de begrafenis heeft genomen. Nu zij de geliefde zuster in levensgevaar ziet, wil zij haar lot deelen, en zegt opentlijk met haar

{==62==} {>>pagina-aanduiding<<}
de daad volbragt te hebben, zoo namelijk hare zuster het toestemt. Geheel drukt dit haar karakter in tegenstelling van antigone uit: zij vraagt nog de toestemming harer zuster, om met haar den dood te ondergaan, wegens een bedrijf, waaraan zij onschuldig is. Een edele wedstrijd ontwikkelt zich tusschen de zusters, daar antigone hare zuster voor onschuldig verklaart, en alleen de straf wil lijden voor eene daad, die zij zich beroemt alleen volbragt te hebben; ismene er in deelen wil en vraagt, hoe het leven haar zonder hare zuster dierbaar zijn kan. ‘Houd goeden moed,’ zegt antigone, ‘leef gij, maar mijne ziel is reeds lang gestorven om de dooden te helpen.’ (*) Creon, voor zulke edele gevoelens volstrekt onvatbaar, verklaart beide voor onzinnig, en ismene, tot het uiterste gedreven, roept uit, dat hij dan de bruid van zijn' eigen' zoon gaat dooden. Er is veel zwijgende poëzij in, dat antigone geen enkel woord van haren bruidegom rept, vooral niet tegen creon; hare gansche ziel is geheel door de broederliefde vervuld; al het andere staat bij het volbrengen der daad geheel op den achtergrond. (†) En toch beminnen zij elkander innig, zoo als reeds ismene op het koude antwoord van creon zegt, dat zijn zoon wel eene andere vrouw kan krijgen: ‘maar niet,’ antwoordt het zachte meisje, ‘gelijk zij beiden het eens waren’ - en zoo als wij verder in den voortgang van het stuk overvloedig zullen kunnen opmerken.
De meisjes worden op bevel van creon weggevoerd, en

{==63==} {>>pagina-aanduiding<<}
het choor wijt in het tweede Stasimon de begane dwaasheid, gelijk het hun voorkomt, aan den ouden vloek, die op den stam der Labdaciden rust en niet ophoudt, voordat de laatste spruit verdelgd is. In schoone verzen wordt de broosheid der stervelingen en de wisselvalligheid hunner fortuin, in tegenstelling van het kalme geluk van zeus, geschilderd, en opmerkelijk, vooral in betrekking tot het volgende, is de uitdrukking, dat de Godheid hem, dien zij in 't verderf wil storten, zinsverbijstering geeft, zoodat het kwade hem goed toeschijnt. (*)
Haemon, de verloofde van antigone, verschijnt, eerst zacht en gelaten zijn' vader het onregt, dat hij op 't punt is te begaan, onder het oog brengende, maar allengs, daar creon meer en meer den dwingeland verraadt (†), in drift ontstoken. De tiran wordt daardoor slechts te meer verbitterd, zoodat hij eindigt met haemon te dreigen zijne bruid, in zijne tegenwoordigheid, te doen ombrengen, en het voor vergeefsche moeite verklaart, de onderaardsche magten te vereeren. Levend zal antigone in eene spelonk worden bedolven, om daar den Hades, dien zij toch alleen vereert, des te beter te kunnen dienen. Het is een schoon tooneel, vol van de groote kunst des dichters, (§) maar minder onmiddellijk met het tegenwoordige onderwerp verbonden, zoodat wij hierin korter moeten zijn, om na het beroemde choorgezang, waarin de kracht der liefde bezongen wordt, antigone zelve te zien optreden. Nadat de groote daad voleindigd en het heilige offer aan de broederliefde gebragt is, zien wij het meisje in hare meer natuurlijke kalmte: zij roept hare medeburgers tot getuigen, hoe zij, zoo jong, ongehuwd ter dood gebragt wordt, omdat ze het heilige vereerd heeft. Nu zien wij in hare bittere jammerklagten, dat het geen onverschilligheid, geen gebrek aan het reinst menschelijk gevoel was, dat haar den dood kalm deed trotseren: nu gevoelen wij, hoe zeer zij haemon bemint, van wien zij

{==64==} {>>pagina-aanduiding<<}
vroeger geen melding konde of wilde maken, het minst van allen tegen den tiran creon. Op het punt om door den wreedsten dood voor altijd van den geliefde gescheiden te worden, herneemt die liefde en zucht tot het jeugdige, schoone leven al hare regten. En toch, het berouwt haar geenszins de edele daad volbragt te hebben: dit troost haar in haren dood, dat zij de heiligste pligten jegens hare dierbaarste betrekkingen vervuld heeft. (*) Zoo mogelijk nog meer wordt deze verandering in het gemoedsbestaan van antigone, door den dichter, daardoor in het helderste daglicht geplaatst, dat bij ismene, gelijk wij zagen, na het volbrengen der daad, eene omgekeerde verandering plaats had. Aanvankelijk schroomvallig om aan de begrafenis deel te nemen, hare zuster het zelfs ten zeerste afradende, wil zij na de volbrenging in de schuld deelen, en vrijwillig met antigone den dood ondergaan. Heerlijke symmetrische tegenoverstelling, geheel in beider karakters gegrond, en die ons een' diepen blik in het innerlijke van de kunst des dichters doet slaan, welke beide contrasten zoo natuurlijk, zoo noodwendig van den beginne af aan weet te ontwikkelen! (†)
Het stuk spoedt zich tot zijne treurige ontwikkeling. Tiresias, de oude blinde wigchelaar, wordt op het tooneel geleid, en geeft creon de ongelukkige voorteekens te kennen, die zich bij het offeren aan hem vertoonden: hij voorspelt daaruit een dreigend onheil, en waarschuwt creon minzaam, om eerbied voor den gesneuvelde te hebben en zijn gedaan onregt te herstellen. Creon, die geen tegenspraak kan dulden, verwijt den wigchelaar, even als vroeger den wachter en de overtreders van het gebod, in blinde drift, dat hij, door vuig winstbejag verleid, zich dus laat hooren. Ook tiresias wordt nu verontwaardigd, en zegt den tiran in ronde woorden, dat hij goddeloos en schandelijk gehandeld heeft, door de heilige regten der onderaardsche Goden te vertrappen, en dat de

{==65==} {>>pagina-aanduiding<<}
Erinnyen daarvoor spoedig zijn huis met de zwaarste rampen zullen bezoeken. (*) Thans eerst ziet het choor zijne dwaling in, den Koning herinnerende, hoe de oude wigchelaar altijd de waarheid heeft gesproken; en met het choor verandert ook de gezindheid des Konings, die nu gaarne zijn' raad wil volgen om antigone uit haar graf te bevrijden en den doode eene eervolle begrafenis te verleenen. Hij zelf spoort zijne gezellen aan zich ten zeerste te haasten, en bekent eindelijk zijn begaan onregt in de volgende woorden:

δέδοικα γὰρ, μὴ τοὺς καθεστῶτας νόμους 
ἄριστον ᾖ σώζοντα τὸν βίον τελεῖν, (†) 


‘ik vrees, dat het best is, de bestaande wetten tot aan het einde des levens te eerbiedigen.’
Dan, het is te laat! de bode treedt op, en verkondigt, hoe, bij het naderen van het hol, waarin de ongelukkige heldin haar einde moest vinden, reeds van verre de stem van haemon den vader tegenklonk: hoe antigone een einde aan haar leven had gemaakt, en haar bruidegom jammerend haar lijk omvat hield, toen hij, den binnentredenden vader bemerkende, woedend op hem losstormde, het zwaard in de vuist. Creon treedt terug en de stoot mist, waarop zijn zoon in wanhoop zijn' toorn op zich zelven wendt en zich op het lijk zijner bruid doorboort. Aristoteles (§) berispt ten onregte dezen misstoot en deze woede tegen den vader, als van tragisch effect ontbloot; daar integendeel deze gansche scène tusschen vader en zoon eene der schoonste uit de geheele wonderschoone tragoedie is. De miskenning is nu volledig: creon komt niet alleen te laat om het gedane onregt te herstellen, hij moet niet alleen den dood van zijn' zoon aanschouwen, waarop zoowel deze als antigone zelve vroeger gezinspeeld hadden; maar hij moet zich nog door zijn' zoon in zijne betere bedoelingen miskend zien. Zonder de ver-
{==66==} {>>pagina-aanduiding<<}
zoenende woorden van den vader gehoord te hebben, doodt haemon zich zelven, wanhopend over 't verlies zijner bruid, woedend op den bewerker van haren ondergang, met de rampzalige bewustheid zijn' vader te hebben willen vermoorden. En creon zelf? hoeveel verkieslijker het hem geweest ware, door de hand zijns zoons den dood te vinden, dat getuigt het vervolg en zijne eigene woorden, toen hij, vernemende, dat zijne vrouw, uit wanhoop over den dood haars zoons, zich zelve had omgebragt, onder de vreeselijkste vervloekingen tegen hem, den kindermoorder, in radelooze smart uitroept:

- - τί μ᾽οὺκ ἀνταίαν 
ἐπαισέν τις ἀμϕιθήκτῳ ξίϕει; (*) 


‘waarom heeft niemand mij met een scherp zwaard doorboord?’
Over den afloop der tragoedie, derzelver idée enz. verder te handelen, laten wij, als minder met het karakter van antigone zelve verbonden, anderen over (†), en sluiten deze beschouwing met de schoone woorden van gruppe, die ons toeschijnen het karakter der Protagonistin (§) in het juiste daglicht te stellen: ‘Die Charaktere der antigone und ismene sind in innerer Beziehung auf das Schicksal gefasst. Die wiederholten Schläge desselben haben bey ismene eine milde Weihe des Gemüths, jene rührende Bereitwilligkeit des Leidens, das ihr gewiss ist, zur Folge gehabt. Diesem Schicksal gegenüber zeigt nun antigone zwar auch dieselbe volle Ergebenheit, allein auch zugleich ein edles Selbstgefühl. Nicht abgestumpft ist sie gegen Unbill und Kränkung, sondern nur noch empfindlicher und schmerzlicher bewegt; das Schicksal hat nicht nur Leid, sondern auch Verbrechen in vollem Schwall auf ihr Geschlecht ergos-
{==67==} {>>pagina-aanduiding<<}
sen, aber mitten unter diesen Wogen des Schicksals hat sie dennoch nur den einen Gedanken, jeder heiligen Pflicht zu genügen; hier entspringt ihre Kraft. Ihr Heroismus ist nicht Widerspenstigkeit gegen kreon, noch weniger gegen den
Staat, er ist auch keine Unweiblichkeit, und er ist ganz entfernt von aller Beimischung jener Romantugend, welche nur der Dichter austheilt. Das Schicksal selbst gab ihr diese Weihe, nichts mehr als dies vermochte es über sie: sie ist hierdurch über die gewöhnlichen Grenzen ihres Geschlechts erhoben, in dem Nimbus solcher Erhabenheit erscheint sie durch das ganze Stück, und gleich ihre ersten Worte künden gerade dies deutlich an. Sie steht auf dem Boden des Schicksals und thut ihre That mit demselben Gleichmuth, als sie gethan haben würde, auch ohne kreons Verbot. Antigone, selbst die Frucht eines unsäglichen Verbrechens, das aber unfreiwillig und durch das Schicksal begangen worden, diese antigone geht mit siegender Herrlichkeit, immer noch weiblich, dem Schicksal entgegen, mit einer Grossheit und Reinheit der Gesinnung, welche nicht bloss an sich erhebend ist, sondern auch ganz besonders jenem grausen Geschick gegenüber die menschliche Natur wieder aufrichtet. Auf der düstern Gewitterwolke des Schicksals ist antigone ein leuchtender Regenbogen, als Bild der Versöhnung.’ (*)

(Het vervolg en slot hierna.)





Iets over Laura Bridgman, de doofstomme blinde.

(Vervolg en slot van bl. 27.)

Men heeft opgemerkt, dat het in den aanvang zeer moeijelijk was, om laura spraakfiguren, fabelen of vooronderstelde gevallen te doen begrijpen, en deze moeijelijkheid is nog niet overwonnen. Als men haar eene rekenkunstige

{==68==} {>>pagina-aanduiding<<}
som opgeeft, is de eerste indruk bij haar deze, dat het vooronderstelde geval waarlijk gebeurd is. Eenige dagen geleden, toen haar onderwijzer haar eene som voorlas, vroeg zij: ‘Hoe wist de man, die dat boek schreef, dat ik daar kwam?’ De som luidde aldus: Zoo gij in eenen winkel komt, waar gij een vat cider voor vier dollars kunt koopen, hoe veel kunt gij dan voor één dollar koopen? Hare eerste aanmerking was: ‘Ik kan niet veel geven voor cider, omdat het is zeer zuur.’ Vroeger sprak zij, even als de kleine kinderen, zonder voornaamwoorden te gebruiken; doch nu bezigt zij ze veel; en dat zij derzelver belangrijkheid begrijpt, blijkt daaruit, dat zij, wanneer zij met den kleinen oliver spreekt, die nog aan de eerste beginselen der taal is, altijd het naamwoord gebruikt en b.v. zegt: ‘Laura is blijde,’ terwijl zij tegen een ander zou zeggen: ‘Ik ben blijde.’
Zij heeft eenen brandenden ijver om te leeren, die haar ligtelijk tot grooter inspanning zou verleiden, dan voor hare gezondheid heilzaam ware, indien men geen zorg droeg, om haar zooveel noodig terug te houden. Op zekeren dag was zij in mijne boekenkamer gebleven, terwijl wij naar de kerk waren gegaan; des avonds scheen zij vermoeid, en klaagde, dat zij niet wel was. Men vroeg haar, waar zij pijn had. ‘In mijn hoofd,’ zeide zij. ‘Ik sliep een uur van daag, en studeerde toen veel in boeken en dacht heel veel.’ Bij onderzoek bleek het, dat zij een Latijnsch boek, met verhevene letters gedrukt, in handen had gekregen en zich daarop had ingespannen. Zij vroeg naar de beteekenis van onderscheidene woorden, die zij zich herinnerde, zoo als sed, non, est, enz. Men zeide haar, dat het boek in de Latijnsche taal was geschreven, en zij troostte zich eerst, toen zij hoorde, dat er ook anderen waren, die deze taal evenmin verstonden als zij zelve.
Woorden zijn voor haar altijd teekenen van eene of andere bepaalde zaak, en worden door haar in letterlijken zin opgevat. Wordt in hare tegenwoordigheid gesproken over een Mr. groen of bruin of dergelijke namen meer, dat wekt altijd een' glimlach of eene uitdrukking van verbazing bij haar. Zij vormt somtijds zelve woorden naar andere haar bekende. Zoo had zij het woord onrustig geleerd, en zeide eenige dagen later, toen zij zich wat vermoeid gevoelde: ‘Ik ben zeer onkrachtig.’ En toen men

{==69==} {>>pagina-aanduiding<<}
haar te kennen gaf, dat dit geen goed woord was, antwoordde zij: ‘En gij zegt onrustig, als ik niet stil zit?’
Hare onkunde in vele dingen, die aan andere kinderen bekend zijn, doet haar somtijds kinderachtig schijnen in hare gesprekken. Zij voelde, bij voorbeeld, den grond op straat dreunen, terwijl eene brandspuit voorbij reed, en toen men haar zeide, dat er een huis in brand stond, en dat de lieden heenliepen, om te helpen blusschen, vroeg zij: ‘Hoe doen zij dat? Blazen zij het uit?’ denkende aan het uitblazen van eene kaars, en toen men haar poogde duidelijk te maken, dat de brand door water gebluscht werd, vroeg zij, waarom de bewoner dat dan zelf niet gedaan had. Bij andere gelegenheden doet zij vragen, die toonen, hoe zeer zij van alles reden wenscht te weten. Wij spraken over paarden. ‘Kloptet gij ooit uw paard op den kop?’ vroeg zij. Ja, was mijn antwoord. ‘Was het blijde?’ Ja. ‘Lachte het?’ Neen. ‘Hoe weet gij dan, dat het blijde was?’
Doch ik zou een boekdeel kunnen vullen, indien ik alles wilde opteekenen, wat in de verstandelijke ontwikkeling van dit kind belangrijks voorkomt. Ik ga dus liever over tot eenige opmerkingen, die meer onmiddellijk in verband staan met haren zedelijken aanleg.
Het is opmerkelijk en verblijdend, dat zij met grooter bereidvaardigheid en gemakkelijkheid zich voegt naar alle bepalingen, die men tot de natuurlijke kleinere pligten zou kunnen terugbrengen, dan naar regels, die enkel hunnen grond hebben in de willekeurige maatschappelijke of gezellige beschikkingen. Zij vergeet noch schendt eenig voorschrift van gedrag, waarbij het genoegen of het regt van anderen is betrokken; daar heeft zij schier geene voorschriften noodig; maar zij vergeet ligtelijk bepalingen, als die, b.v. dat men niet van tafel moet opstaan, voordat anderen gedaan hebben met eten (*). Sedert men haar eens, twee

{==70==} {>>pagina-aanduiding<<}
jaren geleden, gezegd heeft, dat het voor anderen onaangenaam is, als zij aan tafel haren neus snuit, heeft zij dit nooit weder gedaan, maar staat altijd op en gaat het vertrek uit; terwijl andere regels, om b.v. eene vork in plaats van een mes te gebruiken, of om iemand de hand te geven, dikwijls moeten worden herhaald.
Wat zindelijkheid, zedigheid, matigheid enz. betreft, heeft zij geene aanwijzingen van noode; zij is altijd zindelijk en helder op haar ligchaam en net in hare kleeding, en de minste ontblooting doet haar blozen. Zij eet met smaak en dikwijls, maar nooit te veel, en drinkt den eenvoudigsten drank met mate. Somtijds schijnt zij zoo vol leven, dat het haar moeijelijk valt, om stil of ordentelijk te zitten; en zoo het weder slecht is, en zij niet door beweging in de vrije lucht hare opgewektheid tot bedaren kan brengen, wordt zij zenuwachtig, of, zoo als wij tegen haar zeggen, stout. In het dagboek van hare onderwijzers vond ik het volgende: ‘Laura had eenen zenuwachtigen dag, en een gedeelte van hare les ging verloren. Sprekende over een en ander, wat zij des morgens gedaan had, zeide zij: ‘Wat maakte mij zeer stout?’ Ik zeide haar, dat ik het niet wist. Zij antwoordde daarop: ‘Ik geloof, ik voelde niet goed in mijn hart.’ En op mijne vraag, waarom niet, hernam zij: ‘Omdat ik een kruk van de deur gebroken heb dezen morgen.’ Ik vroeg haar, of zij nu goed voelde; daarop antwoordde zij: ‘Ik kan niet goed voelen, voordat ik leer goed te zijn.’
Zij heeft 's Heeren wet als gegraveerd in haar hart, en doet het goede niet zoozeer uit beginsel, als bij instinkt. Heeft eenige verleiding haar een oogenblik van het regte pad doen afdwalen, door hare innerlijke veerkracht keert zij spoedig terug. Tot bewaring van de zuiverheid harer ziel op hare donkere en stille reize door den tijd heeft God haar die natuurlijke zedigheid, opregtheid en naauwgezetheid geschonken, die door onderrigt mogen worden versterkt, maar niet konden worden gegeven, en gelijk des nachts en bij den storm de getrouwe magneetnaald naar de pool wijst, en den zeeman over den spoorloozen oceaan geleidt, zoo zal dit beginsel haar tot geluk en tot den hemel leiden. Moge geen verzoeker haar ingeschapen vertrouwen op dezen haren gids aan het wankelen brengen!
Tot dus verre is dat niet gebeurd, en ik kan mij geen voorbeeld van zedelijke verkeerdheid bij haar herinneren,

{==71==} {>>pagina-aanduiding<<}
dan bij zware verzoeking. Evenwel komt mij nu toch een trek van opzettelijke misleiding voor den geest, en ik moet met droefheid belijden, dat dit misschien de schuld was van mijne eigene onvoorzigtigheid. Op zekeren dag kwam zij bij mij, gekleed voor eene wandeling en met een paar nieuwe handschoenen, die groot en lomp waren. Ik begon haar op die gekscherende wijze, waarvan zij veel houdt, en die zij doorgaans vrolijk beantwoordt, te plagen over het lompe voorkomen van hare handen. Eerst lachte zij er om, maar weldra begon zij zoo ernstig en bedroefd te kijken, dat ik mijn best deed, om hare aandacht op iets anders te vestigen, en ik vergat weldra de geheele zaak. Doch niet aldus de arme laura; hare ijdelheid of hare begeerte naar goedkeuring was gekrenkt; zij beschouwde de handschoenen als de oorzaak daarvan, en besloot, om ze weg te doen. Zij verdwenen dus, en men vooronderstelde, dat zij verloren waren geraakt; doch haar onschuldig karakter verried zich zelf; want ofschoon dat men er niet naar vroeg, sprak zij dikwijls over de handschoenen, zonder dadelijk te zeggen, dat zij verloren waren, maar vragende, of zij ook hier of daar zouden kunnen zijn. Zij was onrustig bij het bedrog en wekte spoedig de achterdocht op. Toen ik de zaak vernam, was ik innig bedroefd en daarenboven onzeker, hoe te handelen. Eindelijk, haar op de vriendelijkste wijze bij mij nemende, begon ik haar een verhaal te doen van een klein meisje, dat hartelijk bemind werd door hare ouders en broeders en zusters, en voor wier geluk alles werd gedaan, en vroeg haar, of dat kleine meisje hen op hare beurt ook niet moest liefhebben en haar best doen, om hen gelukkig te maken, waarop zij gretig een toestemmend antwoord gaf. ‘Maar,’ zeide ik, ‘zij deed dat niet; zij was onachtzaam en gaf hun veel verdriet.’ Laura werd getroffen, en zeide, dat het meisje verkeerd deed, en vroeg, waardoor zij hare betrekkingen droefheid
veroorzaakte. Ik antwoordde: ‘Zij misleidde hen; zij zeiden haar altijd de waarheid, maar zij handelde op zekeren dag zoo, dat men moest meenen, dat zij iets niet gedaan had, ofschoon zij het wel had gedaan.’ Laura vroeg daarop driftig, of het meisje eene leugen had gezegd; en ik verklaarde haar, hoe men eene onwaarheid kon zeggen, ook zonder een woord te spreken, hetgeen zij terstond begreep, terwijl zij gedurig meer belang begon te stellen in het verhaal en er blijkbaar door getroffen

{==72==} {>>pagina-aanduiding<<}
was. Ik poogde haar vervolgens de verschillende graden van schuld te doen begrijpen bij onachtzaamheid, ongehoorzaamheid en opzettelijk bedrog. Zij werd weldra bleek en begon blijkbaar mijne woorden op haar eigen geval toe te passen, maar was nog zeer begeerig, om meer van ‘het slechte kleine meisje’ te weten, en hoe hare ouders haar behandelden. Ik zeide haar, dat de ouders bedroefd waren en weenden; waarbij zij ter naauwernood hare eigene tranen kon bedwingen. Na eene poos beleed zij mij, dat zij mij ten aanzien van de handschoenen had misleid; dat zij niet verloren, maar weggestopt waren. Ik poogde haar toen te doen gevoelen, dat de handschoenen mij niet konden schelen, dat ik er mij niet over bedroeven zou, al raakten er honderd paren weg, als er maar geen bedrog bijkwam. Zij bespeurde, dat ik bedroefd was en haar aan hare eigene overdenkingen wilde overlaten, en klemde zich aan mijnen arm vast, alsof zij vreesde alleen te moeten blijven. Ik mogt haar echter deze smart niet sparen. Hare onderwijzers en diegenen, die haar meer onmiddellijk omringden, werden verzocht, om haar geene andere aandoening, dan die van droefheid over haar, te laten merken; en het arme schepsel, van den een naar den ander gaande om troost en opbeuring te zoeken, en overal droefheid vindende, werd weldra door de zielverscheurendste smart aangegrepen. Als zij alleen was, zat zij bleek en onbewegelijk, met een gelaat, het uitgedrukte beeld van droefheid; en zoo vreeselijk scheen deze straf, dat ik beducht werd, dat de herinnering haar bij eene volgende gelegenheid de toevlugt mogt doen nemen tot de gewone kunstgreep, om de eene onwaarheid door eene andere te verbergen, en haar alzoo de gewoonte van misleiden doen verkrijgen. Ik vertroostte haar dus door verzekeringen van de voortdurende genegenheid harer vrienden, poogde haar te doen begrijpen, dat hare droefheid en haar lijden de eenvoudige en noodzakelijke gevolgen waren van hare onbedachte of opzettelijke
misleiding, en deed haar nadenken over den aard harer gewaarwording, na de onwaarheid te hebben gesproken, hoe onaangenaam die was, hoe die haar beangstigde, en hoe geheel verschillende zij was van het onbevreesde en kalme gevoel, bij het spreken van de waarheid. Het was niet moeijelijk, om haar de gevolgen te doen inzien, die de hebbelijkheid van te liegen, moest na zich slepen, maar bezwaarlijker, om haar een

{==73==} {>>pagina-aanduiding<<}
denkbeeld te geven van de geheele zedelijke verpligting tot opregtheid. Intusschen, weinig gevaar is er, dat laura dat waarheidlievende en opregte karakter ligtelijk zal verliezen, dat haar kenmerkt.
Meer gevaar loopt zij van ijdel te worden; want het is schier onmogelijk, om te verhinderen, dat men haar geene bijzondere oplettendheden en liefkozingen bewijze. Er zijn menschen, die enkel gevoelen en nimmer denken; zij verrigten daden van welwillendheid, om aan eigene oogenblikkelijke opwelling te voldoen, of om het oogenblikkelijke genoegen van een ander, meer dan zijn waarachtig welzijn te bevorderen; zelfs moeders schijnen somtijds meer te denken om de aangename voldoening van hare eigene blinde liefde, dan om het welzijn harer kinderen. Komen dergelijke menschen met laura in aanraking, dan pogen zij door liefkozingen of geschenken haar hunne bijzondere belangstelling te toonen. Zij is zeer slim; zij bemerkt het spoedig, dat zulke bezoekers meer opmerkzaamheid aan haar schenken, dan aan hare blinde makkertjes, en den meesten tijd bij haar blijven. Het is moeijelijk te beletten, dat zij haar blijken van deelneming geven, welke zij ligtelijk aan eigene verdienste kan toeschrijven. Daarbij moet men haar toestaan kennissen te maken, te spreken met allen, die de vingerspraak kennen, en onafgebrokene waakzaamheid en zorgvuldigheid zal er noodig zijn, om haar voor zelfverheffing en eigenwaan te beveiligen. Tot dusverre hebben hare onderwijzers haar daarvoor weten te bewaren; en nu de milddadigheid van medelijdende vrienden een jong meisje, van groote bekwaamheid en innig aan haar gehecht, in staat heeft gesteld om zich geheel aan haar te wijden, is het te hopen, dat zij nog lange hare beminnelijke eenvoudigheid van karakter moge behouden.
De onderscheidene pogingen, die ik gedurende dit jaar heb in het werk gesteld, om haar op te leiden tot de kennis van God en godsdienstige of geestelijke waarheden, zijn meerendeels het gevolg geweest van hare vragen, doorgaans veroorzaakt door uitdrukkingen, welke zij van anderen had gehoord, en waarover zij mij later vroeg. Zoo dikwijls ik met opzet daarover heb gesproken, heb ik dat met voorzigtigheid gedaan, en mij altijd door een besef van mijnen pligt omtrent het kind gedrongen gevoeld, om die gesprek-
{==74==} {>>pagina-aanduiding<<}
ken kort te doen zijn, zoodra ik bemerkte, dat zij eene ongunstige wending namen.
Het smartelijkste gedeelte van onzen pligt is dikwijls dit, dat eene innige overtuiging ons dringt, om eenen gedragsregel te volgen, geheel in strijd met dien, welke wordt aanbevolen door menschen, voor wier grootere talenten en wijsheid wij hoogen eerbied koesteren. Gedurig wordt mij gezegd, dat dit kind behoorde onderwezen te worden in de waarheden der geopenbaarde Godsdienst, en sommigen schijnen zich zelfs te verbeelden, dat haar eeuwig welzijn wordt op het spel gezet, door haar daarvan nog onkundig te laten. Ik gevoel de hooge verantwoordelijkheid, die op mij rust, als aan wien de zorg eener ziel is toevertrouwd; en de moeder, die haar onder het hart heeft gedragen, kan naauwelijks een inniger belang stellen in laura's geluk, dan ik; maar datzelfde gevoel van verantwoordelijkheid aan God en die liefde, welke ik het kind toedraag, dwingen mij, om, nadat ik overal licht bij anderen gezocht heb, ten slotte mijn eigen oordeel te volgen. Er is geen twijfel aan, dat men haar ieder dogma of geloofsartikel kon laten leeren, en haar even stichtelijke antwoorden laten geven, als er verhaald worden van vele andere wonderkinderen, met betrekking tot geestelijke zaken. Doch daar ik geen noodzakelijk verband zie tusschen een zedelijk en godsdienstig leven, en de verstandelijke aanneming van een of ander bijzonder geloofsstelsel, zie ik niet, waarom ik datgene zou vooruitloopen, wat mij de natuurlijke gang van ontwikkeling harer zielsvermogens toeschijnt. Het boek der natuur schijnt te leeren, dat wij de ziel door ontwikkeling van hare vermogens en door het leeren kennen van Zijne heerlijke en weldadige werken moeten voorbereiden, om God lief te hebben en te vereeren, voor dat wij tot diepzinniger leerbegrippen overgaan.
Indien laura in het leven blijve gespaard, kan men ongetwijfeld haar elke godsdienstige waarheid leeren begrijpen, die voor haar van belang is. Mogt zij jong sterven, er kan geen twijfel aan zijn, of zij wordt opgekomen in den schoot van dien Vader in den hemel, aan wien zij dagelijks een welgevallig offer van lof en dankzegging toebrengt, in haar vrolijk genieten van Zijne gaven. Bij deze wijze van zien kan ik, bereid om van elke gelegenheid gebruik te maken, om haar mede te deelen, wat zij behoeft, mij niet laten bewegen, om haar nu reeds kennis te doen krijgen

{==75==} {>>pagina-aanduiding<<}
aan waarheden, waarvoor hare ziel nog niet is voorbereid; en ik grijp deze gelegenheid aan, om diegenen harer vrienden, die in dit punt van mij verschillen, te doen bedenken, dat de geheele verantwoordelijkheid op mij rust, en dat het onbillijk van hunne zijde zoude wezen, zoo zij - hetgeen gemakkelijk te doen ware - haar begrippen inboezemden, waardoor het geheele plan harer opvoeding zou worden gestoord.
Het volgende gesprek, uit mijne aanteekeningen ontleend, kan eenig denkbeeld geven van den gang harer denkbeelden omtrent dergelijke onderwerpen. In het verleden jaar stierf een onzer kweekelingen na eene zware ziekte, die in ons gezin veel onrust veroorzaakte. Laura wist natuurlijk van die ziekte, en vroeg zoo dikwijls en zoo belangstellend naar den lijder, als iemand. Na zijnen dood besloot ik haar dien bekend te maken. Ik vroeg haar, of zij wist, dat de kleine orin zeer ziek was. Zij antwoordde van ja. ‘Hij was gisteren voormiddag zeer erg,’ zeide ik, ‘en ik wist, dat hij niet lang meer kon leven.’ Zij keek zeer bedroefd en scheen ernstig er over na te denken. Ik zweeg een oogenblik en zeide toen: ‘Orin stierf dezen nacht.’ Op het woord stierf scheen zij te huiveren; er was een zamentrekken der handen, eene half krampachtige beweging, en haar gelaat drukte niet zoozeer droefheid, als iets pijnlijks en verbazing uit; hare lippen beefden, en zij scheen op het punt, om in tranen uit te barsten, maar bedwong zich. Zij had meer van den dood gehoord; zij had vrienden verloren en wist van doode dieren; maar dit was het eenige sterfgeval, dat in huis had plaats gehad. Zij vroeg naar den dood, en ik zeide: Als gij slaapt, voelt uw ligchaam dan? ‘Neen, indien ik veel in slaap ben.’ Hoe komt dat? ‘Ik weet het niet.’ Ik poogde het haar te verklaren en gebruikte het woord ziel. Zij zeide: ‘Wat is ziel?’ Dat, wat denkt en gevoelt, hoopt en lief heeft, zeide ik, waarbij zij vragende voegde: ‘En pijn gevoelt?’ Hier stond ik al dadelijk in verlegenheid, doordien haar onderzoekende geest het stoffelijke en onstoffelijke verwarde. Ik poogde haar te verklaren, dat ligchamelijke smart door de ziel werd waargenomen; maar ik was blijkbaar boven hare bevatting, schoon zij met gretigheid verder
ging. Ik geloof, dat ik haar het verschil tusschen ligchamelijke en geestelijke gewaarwordingen deed begrijpen. Na eene poos vroeg zij: ‘Waar is

{==76==} {>>pagina-aanduiding<<}
orin's denken?’ Het heeft zijn ligchaam verlaten en is heen gegaan. ‘Waarheen?’ Tot God in den hemel. ‘Waar? Naar boven?’ hernam zij. Ja. ‘Zal het weder komen?’ Neen. ‘Waarom niet?’ Omdat zijn ligchaam zeer ziek was en stierf, en de ziel kan niet blijven in een dood ligchaam. Na eene minuut zwijgens zeide zij: ‘Is adem dood? Is bloed dood? Uw paard stierf; waar is zijn ziel?’ Ik was genoodzaakt haar het zeer onvoldoende antwoord te geven, dat dieren geen ziel hebben. ‘De kat doodt een muis, waarom? Heeft zij een ziel?’ Dieren weten niets van eene ziel; zij denken niet, zoo als wij. - Op dit oogenblik vloog er eene vlieg op hare hand, en zij zeide: ‘Hebben vliegen zielen?’ Ik zeide van neen. ‘Waarom gaf God haar geene zielen?’ Helaas, de armoede van hare taal! ik kon haar ter naauwernood beduiden, hoeveel zegen God ook aan eene kleine vlieg schenkt. Straks daarop zeide zij: ‘Kan God zien? Heeft Hij oogen?’ Ik antwoordde haar door te vragen: ‘Kunt gij uwe moeder in Hanover zien?’ ‘Neen!’ Maar, zeide ik, gij kunt haar in uwen geest zien, gij kant aan haar denken en haar liefhebben. ‘Ja,’ zeide zij. Zoo, hernam ik, kan God u zien en alle menschen, en weet, wat zij doen; en Hij denkt aan hen en bemint hen, en Hij zal u en alle menschen liefhebben, zoo zij goed en braaf zijn en elkander liefhebben. ‘Kan Hij toornig zijn?’ vroeg zij. Neen, Hij kan bedroefd zijn, omdat Hij iedereen liefheeft, en het Hem smart, als zij kwaad doen. ‘Kan Hij weenen?’ zeide zij. - Neen, het ligchaam weent, omdat de ziel bedroefd is, maar God heeft geen ligchaam. Ik poogde haar toen aan haar geestelijk bestaan te doen denken, als afgescheiden van haar ligchamelijk aanzijn; maar zij was daartoe niet te brengen, en zeide driftig:
‘Ik zal niet sterven!’ Sommigen zouden misschien gezegd hebben, dat zij doelde op hare ziel; maar dat was het geval niet; zij huiverde terug voor de gedachte van den natuurlijken dood, en ik gaf eene andere wending aan het gesprek. Ik had den moed niet, om het arme kind de vreeselijke kennis mede te deelen, zonder haar nog den troost tevens te kunnen toedienen. Zij heeft de vreeze des doods niet noodig, om op het regte pad te blijven.
Aangenaam zou het geweest zijn, zoo ik eene volkomener ontwikkeling van die zedelijke vermogens had kunnen berigten, waarop de Godsdienst moet worden gegrond; doch

{==77==} {>>pagina-aanduiding<<}
dit was naauwelijks te verwachten; deze eigenschappen en vermogens ontwikkelen zich het laatst en het langzaamst. Wij zouden ze misschien kunstmatig hebben kunnen uitbroeijen, maar zoo zouden wij eene broeikas-plant hebben gekregen, in plaats van de natuurlijke en eenvoudige, die zich dagelijks met nieuwe schoonheden voor ons ontwikkelt. Het is pas dertien jaren geleden, dat laura werd geboren. De helft van die jaren ter naauwernood heeft zij geleefd, en hoe veel heeft zij in dien tijd niet reeds voor zich zelve gedaan! Hoeveel heeft zij anderen geleerd! Verstoken van bijna al de zintuigen, gevoed met de spaarzaamste kruimels der kennis, heeft hare ziel nogtans de schoonste deugden ontwikkeld, en de bewijzen gegeven van hare zuivere afkomst en hooge bestemming!

Zoo eindigt het verslag van Dr. s.g. howe. Wie kon het zonder aandoening lezen? Wie verheugt zich niet, dat laura bridgman in zulke handen is gevallen, en bidt God niet, dat Hij de liefderijke en verstandige pogingen zegene ter ontwikkeling van de doofstomme blinde? Maar wie, wie onzer voelt zich ook niet diep verootmoedigd, als hij ziet op hare tevredenheid en opgeruimdheid, die zoo heerlijk afsteken bij de ondankbaarheid van vele tiendubbel beweldadigden?


Eene reis naar Tobolsk.

(Vervolg en slot van bl. 38.)

4. Het Gehoor.

Dienzelfden avond bevond ik mij weder bij louise, toen er een adjudant des Keizers bij haar aangemeld werd. Hij bragt een' brief, welke haar tegen des anderen daags ten gehoor riep. De Heer de 'gorgoli had dus woord gehouden.
Den volgenden morgen reeds vroeg was ik bij haar, om haar naar het paleis te verzellen. Ik vond haar in rouwkleederen en zonder eenigen tooi; doch hare schoonheid won eer, dan zij verloor, bij dit donker, eenzelvig gewaad.
Aan de deur van het paleis scheidden wij. Op het ver-
{==78==} {>>pagina-aanduiding<<}
toonen van haren audientiebrief geleidde haar een dienstdoend officier in het kabinet des Keizers, en gelastte haar, daar te wachten. Zij bleef tien minuten alleen, meer dan eenmaal (gelijk zij mij later zeide) op het punt om in zwijm te vallen. Eindelijk hoorde zij, in het aangrenzend vertrek, iemand gaan. De deur werd geopend, en de Keizer trad binnen. Bij diens gezigt zonk zij onwillekeurig op de knie, en vouwde, buiten staat om te spreken, al biddende de handen.
‘Sta op,’ sprak de Keizer minzaam, terwijl hij haar nader trad. ‘Men heeft mij reeds van het doel uws verzoeks gesproken. Gij wenscht verlof om naar eenen verbannene te reizen?’
‘Ja, Sire, wanneer zulk eene gunst verleend kan worden.’
‘Gij zijt, geloof ik, noch zijne zuster noch zijne vrouw?’
‘Ik ben zijne... vriendin, Sire,’ stamelde louise al blozende. ‘Ach! hij zal eenen vriend, of eene vriendin, wel noodig hebben.’
‘Gij weet, dat hij voor geheel zijn leven naar een land verbannen is, waar men naauwelijks vier maanden lang zomer heeft, en al het overige van het jaar eenen doodschen, akeligen winter?’
‘Ik weet het, Sire!’
‘Weet gij ook, dat hij noch rang, noch titel, noch vermogen met u deelen kan, dat hij armer is dan de armste bedelaar te Petersburg?’
‘Ja, Sire!’
‘Ongetwijfeld hebt gij iets aan vermogen van u zelve?’
‘Helaas, Sire, ik heb niets. Gisteren had ik 30,000 roebels, verkregen door het verkoopen van alwat ik bezat, en dit vermogen is mij ontstolen geworden.’
‘Ik weet het, - door middel van eenen valschen brief. Het was erger dan diefstal; en ingeval de schuldige ontdekt wordt, zal hij gestraft worden, alsof hij kerkroof had gepleegd. Maar uw verlies kan vergoed worden.’
‘Hoe dat, Sire?’
‘Verwittig er zijne familie van. De familie is rijk en zal u ondersteunen.’
‘Ik dank uwe Majesteit, maar ik verlang niemands ondersteuning.’
‘Doch zonder geld kunt gij niet reizen. Hebt gij geene vrienden, die u helpen kunnen?’

{==79==} {>>pagina-aanduiding<<}

‘Uwe Majesteit vergeve het mij, maar ik ben te fier om te leenen, wanneer ik geen uitzigt heb om terug te geven. Door den verkoop van het weinige, dat ik nog heb, hoop ik twee- tot driehonderd roebels bijeen te brengen.’
‘Dat is ter naauwernood voor het vierde deel van den weg genoeg. Weet gij wel, hoe ver Tobolsk van hier ligt, arm kind?’
‘Op den weg daarheen liggen steden, Sire. Wanneer ik in eene stad kom, zal ik werken, tot dat ik weder genoeg heb, om mijne reis naar eene volgende voort te zetten.’
‘Dat mag misschien gaan tot Perm; maar dan komt de Ural, en gij zijt aan het eind van Europa. Verderop vindt gij slechts verstrooid liggende dorpen, geene herbergen aan den weg, groote rivieren zonder bruggen of ponten, en welke men doorwaden moet op plaatsen, zoo gevaarlijk, dat soms ros en ruiter door den stroom worden weggerukt.’
‘Sire, wanneer ik aan die rivieren kom, zullen zij bevroren zijn; want, naar ik hoor, begint de winter daar vroeger dan in Petersburg.’
‘Hoe?’ riep de Keizer verbaasd; ‘wilt gij dan nu reeds op weg gaan? Denkt gij zulk eene reis in den winter te ondernemen?’
‘Juist in den winter, Sire, moet voor hem de eenzaamheid het onverdragelijkst zijn.’
‘Het is onmogelijk! De gedachte is waanzin.’
‘Onmogelijk is het, wanneer uwe Majesteit het niet hebben wil.’
‘Ik wil het niet beletten; maar uw eigen verstand en de onbeschrijfelijke zwarigheden moeten het doen.’
‘Dan, Sire, ga ik morgen op reis.’
‘Maar wanneer gij onder weg om het leven komt?’
‘Kom ik om het leven, Sire, zoo verliest hij niets; want ik ben noch zijne moeder, noch zijne zuster, noch zijne dochter, maar slechts zijne beminde - eene vrouw, waaraan de maatschappij geene regten toekent, die zich gelukkig achten moet, wanneer de wereld geen erger gevoel omtrent haar koestert dan onverschilligheid. Maar gelukt het mij tot hem door te dringen, dan ben ik hem alles: moeder, zuster, familie en vrienden. Wij lijden te zamen, en de akelige ballingschap verliest de helft van hare verschrikkingen. Gij ziet, Sire, ik moet naar hem toe, en dat zoo snel mogelijk.’

{==80==} {>>pagina-aanduiding<<}

‘Gij hebt gelijk,’ zeî de Keizer, haar scherp in het oog ziende. ‘Ik zal uw vertrek niet hinderlijk zijn.’
Hij schelde en een adjudant verscheen.
‘Is korporaal iwan in de nabijheid?’
‘Hij wacht uwe bevelen, Sire.’
‘Doe hem binnenkomen.’
De adjudant boog zich en verdween. Twee minuten daarna ging de deur weder open, en korporaal iwan trad binnen, maakte halt, front, en stond toen als een standbeeld, met de linker hand op den rand zijner lederen slopkousen en met de regter aan zijn tschako.
‘Nader!’ riep de Keizer op een' strengen toon.
Iwan marcheerde vier pas voorwaarts en hernam zijnen vorigen stand.
‘Nader!’ herhaalde de Keizer.
De korporaal maakte zijne manoeuvre nog eenmaal en stond toen digt aan des Keizers schrijftafel.
‘Zijt gij korporaal iwan?’
‘Ja, heer!’
‘Gij hebt het bevel over het geleide der zesde afdeeling gevoerd?’
‘Ja, heer!’
‘Gij hadt order, de gevangenen met niemand te laten spreken?’
‘J ... a, heer!’ Ditmaal beefde de stem van den korporaal.
‘Graaf alexei w. was een der gevangenen van uwe afdeeling, en niettegenstaande uwe orders hebt gij hem met zijne moeder en zusters laten spreken.’
Iwan werd doodsbleek en moest zich aan de tafel vasthouden. De keel was hem als toegesnoerd, en slechts ten halve hoorbaar stamelde hij het woord: ‘Genade!’
Louise maakte eene beweging, alsof zij den Keizer te voet wilde vallen; doch deze gaf haar een' wenk, om zich niet te verroeren.
Na een oogenblik van ademlooze stilte zeî de Keizer: ‘Gij hebt genade.’
Iwan haalde adem, alsof hem een berg van de borst viel. Louise kon een' kreet van vreugde niet geheel bedwingen.
‘Waar hebt gij den Graaf gelaten?’ vroeg de Keizer.
‘Te Koslowo, heer!’
‘Gij zult deze dame derwaarts geleiden.’

{==81==} {>>pagina-aanduiding<<}

‘O, Sire!’ riep louise, voor welke thans de geveinsde strengheid van den Keizer duidelijk werd.
‘Gij hebt haar in alles te gehoorzamen,’ vervolgde de Keizer, tot iwan gewend; ‘gij staat mij voor haar behoud in met uw hoofd. Wanneer gij terugkomt en mij een' brief van haar brengt, dat zij met u tevreden is, wordt gij serjant.’
‘Dank, vader!’ hernam iwan, en vergat in zijne aandoening de dienstorders zoo ver, dat hij op de knieën viel. De Keizer reikte hem de hand toe om te kussen. Louise wilde insgelijks op de knie vallen en de andere hand kussen. De Keizer wenkte haar zulks niet te doen, en sprak: ‘Gij zijt eene voortreffelijke vrouw. Wat ik voor u doen kon, heb ik gedaan. Moge God u zegenen en behoeden!’
‘O God! hoe kan ik uwe Majesteit immer genoeg danken?’
‘Wanneer gij voor uw kind bidt, bid dan ook voor de mijne,’ hernam de Keizer en verliet met eene minzame beweging der hand het vertrek.


5. De Winterreis.

Toen louise naar huis kwam, vond zij een pakje, dat 30,000 roebels bevatte.
Ik had met haar afgesproken, dat ik haar tot Moskou verzellen zou. Ik was er nog nimmer geweest, en zou, ook zonder deze aanleiding, er den een' of anderen tijd heen gereisd zijn. Voor verder geleide was door 's Keizers goedheid gezorgd. Den dag na het verleend gehoor gingen wij op weg in een door iwan ons gebragt rijtuig, welks hechtheid en sierlijkheid mij verbaasden, tot dat ik in eenen hoek het merk der keizerlijke stallen gewaar werd. Het was eene heerlijke reisberline, van binnen geheel en al met pelswerk bekleed. Iwan was van een bevel voorzien, hetwelk hem magtigde, op den geheelen weg postpaarden te vorderen. Louise steeg met haar kind in het rijtuig; ik nam nevens haar plaats; iwan sprong op den bok, en nu ging het lustig voorwaarts op den grooten weg naar Moskou.
In die oude Czarenstad werd louise door Gravin W. en derzelver dochters met open armen ontvangen. Het onregelmatige harer verbindtenis met alexei werd over het hoofd gezien om hare edele zelfopoffering. De Gravin en hare dochters wenschten vurig, dat alexei in zijn ongeluk troost en gezelschap erlangen mogt; desniettemin drongen zij bij louise aan, om den winter te Moskou door te brengen

{==82==} {>>pagina-aanduiding<<}
en zich in dat ruwe jaargetijde niet aan de gevaren eener reize bloot te stellen; doch louise was onverzettelijk. Twee dagen, en langer niet, bewilligde zij te blijven. Evenwel was zij genoodzaakt, haar kind onder de zorg der grootmoeder te laten. Het zou razernij geweest zijn, zulks te weigeren.
Mij was eene kamer in het huis der Gravin aangeboden geworden, maar ik verkoos, mijnen intrek in een logement te nemen, ten einde mijn' tijd vrij te hebben tot het bezigtigen van de merkwaardigheden der stad. Des avonds van den tweeden dag maakte ik mijne opwachting bij de Gravin. De dames waren juist bezig, om nogmaals eene poging te doen, ten einde louise over te halen, den gevaarlijken reistogt tot het voorjaar uit te stellen. Doch al het raden en smeeken was vruchteloos. Zij bleef er onveranderlijk bij, dat zij den volgenden morgen vertrekken wilde. Ik ontving de noodiging, des anderen daags ten ontbijt te komen en getuige der afreis te zijn.
Verscheidene dagen lang was ik met eene gedachte zwanger gegaan, welke ik nu besloot uit te voeren. Des anderen daags stond ik vroeg op, kocht mij een' pelsrok, eene pelsmuts, pelslaarzen, eene buks, een paar pistolen met het vereischte kruid en lood, en stelde alles den getrouwen iwan ter hand, om het behoorlijk in het rijtuig te plaatsen. Vervolgens snelde ik naar de Gravin W.
Nadat het ontbijt ten einde was, reed de wagen voor. Louise nam afscheid van de Gravin en de twee dochters. Daarna kwam de beurt aan mij. Zij reikte mij de hand. Ik maakte eene beweging, om haar in het rijtuig te tillen. ‘Nu?’ vroeg zij verbaasd, ‘wenscht gij mij dan niet ook vaarwel?’
‘Waarom dat?’
‘Ik sta immers op het punt om af te rijden.’
‘Ik ook.’
‘Gij?’
‘Ongetwijfeld. Gij herinnert u toch wel de Perzische fabel van den keisteen, die geene roos was, maar toch iets van haren geur aannam, omdat hij zich lang in hare nabijheid bevonden had.’
‘En de toepassing?’
‘Ik heb iets van uwe zelfopoffering aangenomen en wil met u naar Tobolsk gaan. Ik wil u, behouden en wèl,

{==83==} {>>pagina-aanduiding<<}
in de armen van mijnen vriend leveren en dan terugkeeren.’
Louise zag mij aan en sprak: ‘Ik heb het regt niet, mijn edele vriend, om u van eene goede daad terug te houden. Kom!’
De Gravin en hare dochters schreiden; louise, die tot op dit oogenblik standvastig geweest was, borst uit in tranen, toen zij haar kind voor de laatste maal in de armen sloot.
‘Vaart wèl! vaart wèl!’ De zweep klapte, de wielen ratelden over de straatsteenen, voort ging het naar Siberië. Dag en nacht reisden wij door. Met vogelvaart bereikten wij Pokrow, Wladimir, Nischni-Nowgorod, Kasan. - ‘Pascaréje!’ (sneller!) riep iwan elken nieuwen postrijder toe. Nog was er geen sneeuw gevallen, en onzen geleider was alles daaraan gelegen, vóór dat de winter begon, over het Ural-gebergte te geraken. Wij hadden nu de eindelooze vlakte tusschen Moskou en Perm achter ons. Louise was zoo afgemat, dat ik den korporaal zeide, dat wij noodwendig eenen nacht te Perm moesten uitrusten. Hij weifelde een oogenblik, beschouwde den dik bewolkten hemel, en zeî eindelijk: ‘Het komt er niet op aan; wij krijgen sneeuw, en het is nog beter, dat zij vóór dan na ons afrijden valt.’ Zijne voorspelling werd bewaarheid. Den volgenden morgen lag er op de straten van Perm twee voeten hoog sneeuw.
Thans was het iwan, die verlangde te blijven, en wel tot dat de koude de sneeuw gehard en de rivieren zich gezet zouden hebben. Doch al zijne voorstellingen vermogten op louise niets verder, dan dat zij twee dagen geduld nam. Den derden morgen reden wij verder op een' boerenwagen (teleghe); de keizerlijke berline bleef te Perm achter.
Toen wij den voet van het Ural-gebergte bereikten, was de koude zoozeer toegenomen, dat het raadzaam werd, ons radervoertuig met eene slede te verwisselen. Wij hielden stil in een ellendig dorp, en namen onzen intrek in eene hut, die tevens posthuis en herberg was. Acht of tien voerlieden zaten midden in het vertrek rondom een groot vuur, welks rook door een gat boven in het dak zijnen uitgang moest vinden. Zij sloegen geen acht op ons binnentreden. Toen ik echter mijn' bovenkleed uitgetrokken had, verschafte mijne uniform mij terstond de beste plaats aan den

{==84==} {>>pagina-aanduiding<<}
haard. De waard beantwoordde mijne vragen om eenen avondmaaltijd met een' blik van verbazing en bood mij een groot, zwart en spijkerhard brood aan, als den ganschen inhoud van zijn spijsvertrek. Tot mijnen troost verscheen echter te gelijker tijd iwan met een paar eendvogels, die hij opgesnuffeld had, in ongeloofelijk korten tijd plukte, en waarvan hij den eenen in een' ijzeren pot over het vuur, den anderen aan een touw nevens hetzelve braadde. Na ons maal genuttigd te hebben, wikkelden wij ons in onze pelzen en strekten ons op den grond uit om te slapen; aan bedden was natuurlijk geen denken.
Nog vóór het aanbreken van den dag werd ik wakker en vond iwan en de voerlieden reeds op de been en in beraadslaging over het al of niet uitvoerlijke eener voortzetting van onze reis. De vraag werd bevestigend beslist. De voerlieden spanden hunne paarden in, en ik nam ons rijtuig in oogenschouw, hetwelk de dorpsmid, door iwan's zorg, gedurende den nacht op eene slede gehecht had. Iwan bragt ondertusschen levensmiddelen bijeen, en kwam weldra terug met een' ham, dragelijk brood en zes flesschen roodachtigen brandewijn, die, als ik het wèl heb, uit berkensap gestookt was.
Toen de trein geregeld was, braken wij op. Ons rijtuig opende den togt; de wagens volgden. Onze nieuwe reismakkers hadden, volgens de onder hen heerschende gewoonte, uit hun midden eenen hoofdman gekozen, wiens ervarenis en oordeel de bewegingen van den trein besturen en aan wien ieder in alles gehoorzamen moest. Hunne keus was op eenen man gevallen, die jegór (george) heette, en dien ik in den eersten opslag omtrent vijftig jaren oud schatte, doch die, gelijk ik naderhand tot mijne verbazing vernam, meer dan zeventig jaren telde. Het was een forsch man, met zwarte doordringende oogen, die door dikke, ijzergrijze wenkbraauwen overschaduwd werden, terwijl het benedendeel zijns aangezigts met een' langen baard van gelijke kleur gesierd was. Zijne kleeding bestond uit een wollen hemd, eene wijde broek van dezelfde stof, eene bonten muts, pelslaarzen en een' pels van schapenvacht. Aan zijnen lederen gordel hingen een paar hoefijzers, een vork en lepel, een lang mes, eene kleine bijl en eene soort van tasch, waarin hij pijp, tabak, vuurslag, spijkers, gelden andere kleine voorwerpen bewaarde.

{==85==} {>>pagina-aanduiding<<}

De eerste dag liep zonder ongevallen voorbij. Onze beweging was echter langzaam en niet vrij van gevaar, daar de weg toegesneeuwd was, en wij dien als 't ware bij den tast moesten laten opsporen door vooruitgezondene lieden, welke de sneeuw met lange spiesen peilden. Des avonds, evenwel, kwamen wij behouden op eene door ettelijke vuchten omgevene hooge vlakte aan. Hier sloegen wij ons neder. Men hakte boomtakken af, vlocht daaruit eene hut, en wij bragten den nacht behagelijker door, dan zulks op eene heuvelvlakte in het gebergte en op eenen met verscheidene voeten diepe sneeuw bedekten grond verwacht had kunnen worden.


6. De Ural en diens gevaren.

Met het aanbreken van den dag waren wij weder in beweging. De moeijelijkheden vermeerderden, naar mate wij hooger kwamen. De sneeuw lag in ontzettende hoeveelheden opeengehoopt, en meer dan eens moesten wij onzen voortgang staken, om den een' of anderen van onze voorhoede uit eene diepte op te werken, waarin hij verzonken was. Nogtans geen ernstig ongeval trof ons, en eindelijk bemerkten wij tot onze blijdschap, dat het weder bergaf ging. Het hoogste punt van onzen weg lag reeds achter ons.
Ongeveer drie uren lang waren wij bergaf getrokken op eenen weg, die zich al slingerend om rotspunten en afgronden henen wond, toen wij plotseling een luid gekraak vernamen, en daarop een gedruisch, als van eenen door duizend echo's herhaalden donder. Te gelijker tijd streek eene soort van wervelwind ons voorbij, verzeld door eene de lucht verduisterende sneeuwjagt. ‘Sugrób!’ (eene lavine!) riep jegór en hield zijnen wagen op. Geheel de trein stond stil. In eene minuut tijds zweeg het gedruisch, de lucht werd weder helder, en vijfhonderd voeten beneden ons zagen wij de lavine rollen, die in hare vaart een aantal reusachtige vuchten van eene rotspunt afbrak. De voerlieden hieven een' vreugdekreet aan. Waren wij eenige honderd voeten verder vooruit geweest, dan had onze reis een eind gehad!
De lavine had ons nu wel niet begraven, maar zij stopte ons den weg, alzoo zij op denzelven eenen sneeuwklomp van dertig voeten over het kruis had achtergelaten. Door dezen sneeuwberg moesten wij ons henen werken. Maar hiertoe werden verscheidene uren arbeids vereischt, en de avond

{==86==} {>>pagina-aanduiding<<}
begon reeds te vallen. Wij moesten ons dus getroosten, vóór den sneeuwmuur ons nachtleger op te slaan.
Het onaangename dezer legerplaats werd aanmerkelijk vermeerderd door gebrek aan hout tot het zamenstellen eener hut en tot het aanleggen van vuur. Vuur zou ons niet alleen wegens de koude wenschelijk geweest zijn, maar ook als bescherming tegen de wolven. Het beste, wat wij in deze ongunstige omstandigheden doen konden, was, de wagens in eenen halven cirkel te plaatsen, welks twee uiteinden zich aan den sneeuwwand aansloten. Binnen dezen wagenburg plaatsten wij de paarden en de slede. Naauwelijks was alles dus geschikt, of het was pikdonker.
Bij gebrek aan vuur bestond louise's avondmaal en het mijne uit droog brood. De voerlieden, bij welke iwan zich hield, lieten zich het raauwe vleesch van eenen beer, dien zij des morgens met hunne spiesen gedood hadden, wel smaken. Het speet mij zeer, dat wij, zoo al geen vuur, ten minste geen licht hadden, om eenen aanval der wolven te kunnen afweren. In deze verlegenheid herinnerde zich louise, dat iwan te Perm de lantarens der berline in onze teleghe gepakt had. Ik zocht en vond ze, elke met eene dikke waskaars voorzien. Dit was een ware schat. Wel is waar konden wij niet hopen met onze twee kaarsen de wolven te zullen afschrikken, maar dit licht zou ons ten minste in staat stellen, de roofdieren gade te slaan en hen naar eisch te ontvangen. Wij maakten de lantarens op twee hooge staken vast, welke wij diep in de sneeuw duwden, en met blijdschap zagen wij, dat het licht zich wel tachtig schreden in het rond om onzen wagenburg verspreidde.
Wij waren met ons tienen manspersonen. Twee hielden schildwacht boven op een' der wagens; de overigen begonnen door den sneeuwmuur te breken. Ik voegde mij bij deze laatsten, want in de geweldige koude was schop en houweel te hanteren aangenamer, dan schildwacht te staan. Wij werkten zonder ophouden drie uren lang. De berkenbrandewijn, dien wij tot nog toe min of meer gespaard hadden, was thans eene ware hartsterking voor de arbeiders.
Omstreeks een uur vóór middernacht liet zich een lang gehuil hooren, zoo nabij en zoo doordringend, dat wij oogenblikkelijk onzen arbeid staakten. Jegór, die schildwacht hield, riep: Sudá!’ (hierheen!) en alles sprong op de wagens, ik en iwan met buksen en pistolen, de voerlieden met

{==87==} {>>pagina-aanduiding<<}
spiesen, bijlen en messen gewapend. Ongeveer een dozijn groote wolven was bezig, om den lichtkring onzer lantarens rond te sluipen. In den beginne waren zij schuw, allengskens werden zij stouter, zoodat wij spoedig rekenen konden aangevallen te zullen worden.
Een half uur was verloopen, zonder dat de wolven zich verre in den lichtkring gewaagd hadden. Eindelijk kwam een van hen zoo nabij, dat ik den ouden jegór vroeg, of het niet wèl gedaan zou zijn, hem zijne stoutheid met een' kogel te betalen.
‘Zoo gij zeker zijt hem te treffen, dan ja.’
‘Waarom moet ik daarvan zoo zeker zijn?’
‘Omdat wij geen schot verliezen mogen. Wordt er daarentegen een doodgeschoten, zoo winnen wij den tijd, dien de overigen zullen doorbrengen met hem op te eten.’
‘De rekel staat zoo goed in het schot, dat ik hem niet wel missen kan.’
‘Nu zoo schiet dan in Gods naam!’ sprak jegór; ‘er moet toch op de eene of andere wijs een eind aan komen.’
Het schot viel, en de wolf wentelde zich stervend op de sneeuw. Weinige oogenblikken verliepen, of een half dozijn andere wolven sprongen te voorschijn, grepen hunnen kameraad bij zijne vacht en sleepten hem in het donkere.
Het gehuil versterkte zich en liet ons geen' twijfel over, of er waren nog meer wolven in aantogt. Eindelijk werd alles stil.
‘Hoort gij wel, hoe de paarden brieschen en stampen? Weest op uwe hoede,’ zeî jegór.
‘Ik dacht, dat de wolven weg waren,’ hernam ik, ‘omdat men geen gehuil meer hoort.’
‘Neen, zij hebben nu hun maal geëindigd en bereiden zich ten aanval. Zie, daar komen zij!’
Acht of tien wolven, die bij het flikkerende lantarenlicht zoo groot als ezels schenen, kwamen te voorschijn; renden op ons toe, en sprongen tegen onze wagens op. Bij toeval kwam er niet een eenige aan den wagen, waarop ik geplaatst was. Drie hadden den wagen aan mijne regter hand, op welken jegór stond, aangegrepen. Den eenen doorstiet de oude man met zijne spies, den tweeden velde ik met eenen kogel, en daar ik zag, hoe jegór's bijl den derden boven het hoofd zweefde, was ik aan dien kant gerust en keerde het oog naar de linker zijde. Twee wolven be-
{==88==} {>>pagina-aanduiding<<}
stormden hier den wagen, die door eenen van jegór's zonen verdedigd werd. De een had eenen steek bekomen, bij welken de spies gebroken was, en wrong zich heen en weder, om de punt uit de wonde te brengen; den anderen schoot ik, op den wagen overspringende, met mijn pistool in het oor, dat hij zonder beweging ter aarde stortte. Verder links hoorde ik iwan's geweren knallen, ten bewijze, dat ook daar de vijand naar behooren ontvangen werd.
Een oogenblik later liepen weder vier wolven dwars over den lichtkring; doch ditmaal was het om de vlugt te nemen. Tot onze verbazing rezen ook drie andere, die wij voor dood gehouden hadden, overeinde en volgden hunne makkers, sterke bloedsporen achterlatende, waar zij gelegen en geloopen hadden. Drie bleven er dood op de plaats.
‘Snel weder geladen!’ riep jegór. ‘Ik ken hunne wijs van doen; zij zullen spoedig terugkomen.’ Ik luisterde, terwijl ik laadde, en hoorde gehuil in de verte, hetwelk scheen te antwoorden op ander gehuil in de nabijheid. ‘Kijk achter u,’ riep eene stem. Ik keerde mij om, en zag, boven op den sneeuwmuur, twee gloeijende oogen. Eer ik kon losdrukken, deed de wolf een' sprong en hing zich een der paarden aan den hals.
Drie mannen sprongen van den wagen. ‘Één man is genoeg!’ riep jegór. Twee stegen weder op. De derde kroop tusschen de steigerende en achteruitslaande paarden door en verdween in het duister. Ik zag eene kling glinsteren. De wolf liet het paard los, uit welks keel het bloed stroomswijs te voorschijn drong. Op den grond rolde een donkere klomp heen en weder. Het was de man en de wolf, die zamen worstelden.
Na eenige oogenblikken stond de man weder op. ‘David!’ riep hij eenen zijner kameraden toe, ‘kom en help mij het kreng naar buiten werpen. Zoolang het daar ligt, hebben de paarden geen rust.’
Zij sleepten den wolf naar jegór's wagen en hieven hem in de hoogte. De oude greep hem bij de achterpooten, alsof het een haas geweest was, en wierp hem naar den buitenkant van den wagenburg. ‘Nu, nikolaï!’ riep hij, ‘wilt gij niet weder opstijgen?’
‘Neen,’ antwoordde de man, dien hij aansprak; ‘ik heb genoeg.’

{==89==} {>>pagina-aanduiding<<}

‘Zijt gij gekwetst?’ riep louise, het deurtje der teleghe opendoende.
‘Ik geloof, dat ik mijnen laatsten wolf gedood heb,’ hernam de arme jongen, met eene flaauwe stem.
Ik gaf den ouden man mijne buks over, en sprong naar beneden bij den gekwetste. Een stuk van het kakebeen was weggerukt, en het bloed stroomde uit eene groote opening aan den hals. Ik tilde hem in den wagen, en, zonder te weten of ik er wèl of kwalijk aan deed, nam ik een' klomp sneeuw en drukte dien op de wonde. Nikolaï zeeg in onmagt.
‘Op uwe posten!’ riep jegór met eene donderende stem. ‘De wolven komen.’ Ik liet den gekwetste aan louise over en sprong op den wagen.
Het gevecht op leven en dood, dat nu volgde, kan ik niet beschrijven. Ik had te veel met mijzelven te doen, dan dat ik had kunnen gadeslaan, wat mijne reisgezellen deden. Wij waren ditmaal door ten minste twintig wolven te gelijk aangetast. Nadat ik mijne twee pistolen afgeschoten had, wapende ik mij met eene bijl, die jegór mij toereikte. De strijd duurde bijna een kwartieruurs lang. Juist kloofde ik eenen wolf den kop, toen een zegekreet opging. De vijanden vloden, om niet weder te keeren.
Drie der onzen waren ligt gekwetst, nikolaï doodelijk; het gebeten paard moesten wij doodsteken.
Met het aanbreken van den dag voltooiden wij de doorbraak door den sneeuwberg en vervolgden onzen weg. Des avonds bereikten wij een dorpje met eene herberg, welke wij in andere omstandigheden voor allerellendigst verklaard zouden hebben, maar die ons thans, na de drie in het gebergte doorgebragte nachten, bijna een paleis toescheen. Den volgenden morgen namen wij van de voerlieden afscheid. Louise liet aan jegór 500 roebels achter, om onder zijn volk te verdeelen.


7. Het wederzien.

Van nu af aan ging alles goed. Dank zij het keizerlijke bevel, waarmede wij voorzien waren, kregen wij overal de beste paarden, en waar het noodig was, draafden tien escorte-ruiters ter wederzijde van onze slede. Het land was vlak; de slede vloog ongehinderd over de harde sneeuw.

{==90==} {>>pagina-aanduiding<<}
Den achtsten dag, nadat wij uit het gebergte geraakt waren, reden wij Tobolsk binnen.
Wij waren onbeschrijfelijk vermoeid. Maar louise wilde niet langer vertoeven, dan noodig was om een bad te nemen en een paar uren te slapen. Ten twee ure na middernacht ging het weder verder, naar het stadje Koslowo, waar alexei met negentien andere ballingen woonde. Aldaar aangekomen, snelden wij naar den kommanderenden officier en vertoonden hem het keizerlijk bevel. Op onze vraag naar alexei, antwoordde hij, dat deze zich in welstand bevond.
Met louise was afgesproken, dat ik eerst alleen den gevangen bezoeken en hem op de verschijning zijner beminde voorbereiden zou. Op mijn verzoek om verlof tot het houden van een gesprek met alexei gaf de officier aan eenen Kozak bevel om mij bij hem te brengen. De Kozak geleidde mij naar een afgezonderd deel der stad, dat uit twintig met palissaden omgevene huisjes bestond. Rondom het paalwerk waren schildwachten uitgezet. Wij traden in het omtuinde perk. De Kozak bleef voor de deur van een der huisjes staan en klopte aan. ‘Binnen!’ riep eene stem, welke ik als die van mijnen vriend herkende.
Toen ik de deur opende, lag hij aangekleed op zijn bed, en naast hem op den grond een boek. Ik was op den drempel blijven staan. Sprakeloos staarde hij mij aan en scheen zijne oogen niet te vertrouwen.
‘Nu?’ vroeg ik hem; ‘hebt gij mij dan vergeten?’
Toen hij mijne stem hoorde, sprong hij op en viel mij om den hals. Maar op hetzelfde oogenblik bijna deinsde hij verschrikt terug. ‘Groote God!’ riep hij uit, ‘gij zijt verbannen, en waarschijnlijk ligt de schuld daarvan aan mij!’
‘Neen,’ hernam ik, ‘ik kom hier uit liefhebberij.’
Hij zag mij aan met een' bitteren lach. ‘Uit liefhebberij! - naar Siberië! - Verklaar u. Maar, vóór alle andere dingen, louise? - Wat hebt gij mij van haar te berigten?’
‘Ik heb haar zoo even verlaten?’
‘Zoo even? Vóór vijf weken wilt gij zeggen?’
‘Vóór vijf minuten wil ik zeggen.’
‘Geregte God! Wat meent gij?’ riep de Graaf verbleekende.
‘Dat louise mij verzeld heeft en hier is.’
‘O vrouw! vrouw!’ stamelde alexei. ‘Uw hart is dan nog altijd hetzelfde!’ De tranen biggelden hem langs de

{==91==} {>>pagina-aanduiding<<}
wangen en zijne lippen bewogen zich, vermoedelijk in een stil dankgebed voor zoo onverhoopt een geluk.
‘Waar is zij?’ riep hij thans.
‘In het huis van den kommandant.’
Hij rende naar de deur. ‘Ik ben krankzinnig,’ riep hij, plotseling stilstaande. ‘Ik vergeet, dat ik zonder verlof mijne traliekooi niet verlaten mag. Dierbaarste vriend, ik smeek u, breng mijne vriendin hier! Neen, halt! - deze man kan er heengaan.’ Hij sprak met den Kozak en de soldaat ging weg.
Binnen weinige minuten, en eer ik het tiende deel der vragen, waarmede mijn gevangen vriend mij bestormde, had kunnen beantwoorden, was de Kozak terug.
‘Welnu?’ vroeg alexei.
‘De kommandant zegt, de gevangenen mogen geene bezoeken van vrouwen ontvangen,’ hernam de Kozak.
De Graaf sloeg zich met de gebalde vuist voor het voorhoofd en zeeg achterwaarts op eenen stoel. Zijne wezenstrekken waren door de heftigheid zijner gemoedsbeweging half verwrongen. Eindelijk keerde hij zich weder tot den Kozak en zeide: ‘De wachtmeester moet hier komen.’ De Kozak ging naar buiten.
‘Kan er wel iets verschrikkelijker zijn?’ riep de gevangene. ‘Zij is negenhonderd uren ver gereisd, om mij te zien. Thans is zij naauwelijks honderd schreden van mij af, en wij mogen niet bij elkander komen!’
‘Hier moet een misverstand plaats hebben,’ merkte ik aan, ‘een verkeerd begrip van het keizerlijk bevel, of iets dergelijks.’
Alexei schudde ongeloovig het hoofd. In zijne zwarte oogen lag een blik van vertwijfeling, die mij ontrustte. De wachtmeester trad binnen.
‘Man!’ riep de Graaf hem met heftigheid te gemoet; ‘de vrouw, die ik bemin, heeft Petersburg verlaten om bij mij te zijn en is na duizenderlei gevaren en vermoeijenissen hier aangekomen. Men zegt mij, dat ik haar niet zien mag. Dit is zeker eene vergissing?’
‘Neen, dat is het niet,’ hernam de wachtmeester bedaardelijk. ‘Gij weet toch wel, dat geene vrouwen de gevangenen mogen bezoeken.’
‘Maar vorst trubetzkoi heeft evenwel dat verlof. Is het misschien, omdat hij een vorst is?’

{==92==} {>>pagina-aanduiding<<}

‘Neen, maar omdat de vorstin zijne gemalin is.’
‘En als louise mijne gemalin was, dan mogt zij bij mij zijn?’
‘Zonder eenigen twijfel,’ hernam de wachtmeester.
‘Ha!’ riep de Graaf, alsof hem een centenaar zware last van het hart viel. ‘Ik moet met den Pope spreken.’
‘Hij zal onverwijld ontboden worden,’ antwoordde de wachtmeester en ging heen.
‘Nu, waardste vriend,’ zeî alexei, mijne handen grijpende, ‘gij zijt louise's beschermer geweest; wilt gij nu ook wel de rol van vader bij haar vervullen?’
‘Met hart en ziel,’ antwoordde ik.
Den volgenden morgen ten tien ure trad van den eenen kant louise, door mij en den kommandant geleid, van den anderen kant Graaf alexei, verzeld door vorst trubetzkoi en de overige verbannenen, de kerk van Koslowo binnen. Hunne eerste ontmoeting was voor het trouwaltaar en hun eerste woord het ja, dat hen voor altijd vereenigde.
De Keizer had, bij een' afzonderlijken, door iwan aan den kommandant overhandigden brief, bevolen, dat de Graaf louise slechts als zijne gade zou mogen zien. Wij weten, hoe bereidwillig alexei aan 's Keizers bedoeling voldeed. Rijk was zijn loon voor deze erkenning der regtmatige aanspraken van de, zich zoo geheel voor hem opofferende, waarlijk bewonderenswaardige vrouw. Hare verheven ziel, haar rijkbegaafde geest, hare schoonheid en lieftalligheid zouden haar tot het sieraad van elken familiekring gemaakt hebben. De verbinding met haar zou den Graaf te Petersburg of te Moskou tot een gelukkig man hebben gemaakt; dubbel, driedubbel gelukkig maakte zij hem in de wildernissen van Siberië.






De goden van Griekenland, naar Friedrich von Schiller; met een' tegenzang. Door W.H. Warnsinck, Bz.

Reeds sedert jaren was de lust bij mij gewekt, om op het, als poëtisch voortbrengsel, verdienstelijk gedicht van friedrich von schiller, getiteld: ‘Die Götter Griechenlands,’ door den beroemden zanger in 1788 vervaardigd, een' tegenhanger te leveren, en daarbij te beproeven, om de eer des Christendoms, in verband met deszelfs invloed op het

{==93==} {>>pagina-aanduiding<<}
gebied der kunst, te handhaven. Ik zeg, te beproeven; want ik besefte het moeijelijke der poging ten volle; en wie zal zich nu verwonderen, dat de opgewekte lust insluimerde - wel eens weder wakker werd - maar, als vroeger, al wederom ... insluimerde, en het opgevatte voornemen zonder gevolg bleef?
Na de lezing echter der, door de Hollandsche Maatschappij van fraaije Kunsten en Wetenschappen, bekroonde Verhandeling van den W.E.W.Z.G. Heere bernard ter haar, thans Predikant te Amsterdam, over den invloed van het Christendom op de Dichtkunst, ontwaakte, bij vernieuwing, de lust bij mij tot het wagen eener proeve, en thans sluimerde dezelve niet weder in. Ik nam mijnen schiller weder ter hand, en las anderwerf het zoo vaak herlezene. Maar de vroegere bezwaren waren tevens gewekt, en ik legde het boek een- en andermaal ter zijde.
Het kunstproduct van von schiller is, als dichtstuk beschouwd, van eene hooge waarde; maar juist daardoor geeft het aan de vijanden van Openbaring en Christendom een beschadigend wapen ter bestrijding in de hand. Het kan door geen' onpartijdige ontkend worden, (en waarom zou de Christen partijdig wezen?) dat eene Godsvereering, die in geest en waarheid bestaat, weinig voor de kunsten kon uitwerken, en, met uitzondering van de uitwendige eerdienst der Roomsch-Catholijke kerk, ook weinig verrigt heeft, immers wanneer men de bouwkunst buiten de berekening laat; en even waar is het, dat de geheel zinnelijke Godendienst der Heidensche volken in het algemeen, en der kunstminnende, fijnbeschaafde en weelderige Grieken in het bijzonder, in honderdvoudige situatiën, aan de bevordering en bloei der beeldende kunsten moest medewerken. Maar zou deze opmerking, waarvan de meesterstukken der Grieksche kunst de blijken dragen, eenig nadeel kunnen veroorzaken aan den hemelschen oorsprong en de verhevene strekking van eene leer, die, in den Zoon der Goddelijke liefde, op de wereld is afgedaald, ten einde het menschelijk geslacht van de aarde eenmaal ten hemel te verheffen? - Onmogelijk!
Zou von schiller dit gevoeld hebben? - want hoe hoog hij, in zijn gedicht, den kunstzin der Hellenen moge stellen, en met welke meesterlijke trekken hij mythologie en Godenleer, naast tempelplegtigheden en feesten, in een verrukkend, ja betooverend koloriet, afmaalt; zoo blijft hij

{==94==} {>>pagina-aanduiding<<}
zich echter van regtstreeksche aanvallen op het Christendom onthouden, en waar dit, hier of daar, zijdelings plaats heeft, moet men (wil men billijk zijn) erkennen, dat het gezegde in de geheele houding en den poëtischen gang van zijn dichtstuk eigenaardig lag opgesloten.
Uit dit oogpunt vermeende ik ‘Die Götter Griechenlands’ te moeten beschouwen; en nu was het tevens duidelijk, dat mijn tegenhanger als geen regtstreekschen aanval op het Heidendom behoorde te kunnen worden aangezien. Geschiedde zulks, op eene enkele plaats, van ter zijde, dit kon mij, als Dichter, evenmin als aan wijlen mijnen grooten en beroemden kunstgenoot euvel worden geduid. Ik wilde toch een tegenhanger en geen twistschrift, veel minder een schimpdicht vervaardigen, onwaardig aan mijzelven - en aan den hoogvereerden Duitschen Bard.
Maar hoedanig mijn gedicht te zamen gesteld? - Op wat wijze de eer des Christendoms gehandhaafd? - Ziedaar vragen, wier beantwoording mij moeijelijk viel, en die mij (zoo als ik reeds opmerkte) jaren lang terughielden in het uitvoeren van mijn opgevat voornemen. Eindelijk vroeg ik mijzelven: ‘Zou het niet meest doeltreffend wezen, den oorspronkelijken Dichter, op den voet, dat is couplet voor couplet, te volgen, en den hoogen lof, door hem, in verscheidenheid van situatiën, aan de Grieksche Godenleer enz. toegezwaaid, op gelijksoortige wijze, aan het Christendom en de leer van jezus, zoo als het Evangelie dezelve verkondigt, toe te brengen?’ - En nu was mijn besluit aldra genomen. Het doel stond mij helder voor den geest.
Bescheiden verzoek ik, dat men niet wane, als wilde ik mijn gedicht met dat van von schiller ter vergelijking aanbieden! Want, behalve dat de dichterlijke bekwaamheden en gaven van den Duitschen Zanger de mijne overtreffen, zoo biedt het door hem behandelde onderwerp, in verband met het gebied der beeldende kunsten, voordeelen aan, die van het door mij gekozen Christelijk standpunt niet kunnen of mogen gewacht worden, en staan dus, bij eene dichterlijke beschouwing, partijen niet op eene gelijke vlakte. Waar de Zanger des Christendoms in een schoon dal zijne tent opslaat, zetelt zich der Grieken Lofdichter op den Pindus, van zijne Goden en Heroën omgeven, en komt het op strijden aan, dan biedt het verschillend standpunt eene ongelijke kans. - Ik herhaal derhalve nog eens het ver-
{==95==} {>>pagina-aanduiding<<}
zoek, dat men niet vergelijke! - Ik begeerde mijzelven niet met eenen von schiller te meten; maar dat het Goddelijke Evangelie de fabelen der Heidensche wereld te boven streeft, wie zal het durven tegenspreken?
Ten einde de zoodanigen mijner landgenooten, die met het oorspronkelijk Duitsch gedicht niet bekend zijn, met hetzelve, in hunne moedertaal, althans eenigermate, bekend te maken, heb ik gemeend nevens mijnen tegenhanger te moeten voegen eene navolging van ‘Die Götter Griechenlands,’ voor welke ik almede wel degelijk de toegevendheid mijner Lezers vermeene te moeten inroepen.
Niets verder, ter inleiding of toelichting, mede te deelen hebbende, beveel ik mijnen arbeid aan de aandacht mijner Christelijke Land- en het bescheiden oordeel mijner Kunstgenooten, in de hope, dat mijne tegenstelling, hier of daar, eenig nut stichten moge.

De Goden van Griekenland.


	1.
Toen gij nog aan de aarde uw wet deedt hooren, 
Schoone wezens uit het Fabelland! 
Zaalge vreugd geslachten kon bekoren. 
Die gij leiddet aan uw' rozenband; 
Toen was 't anders, waar uw eerdienst praalde, 
Waar zij glansrijk uitblonk vroeg en spâ, 
En 't genot uw tempels nog omstraalde, 
Venus Amathusia! 



	2.
't Was verdichting, die toen 't hulsel weefde, 
Dat de waarheid en haar schoon omsloot. 
Levensvolheid stroomde in alwat leefde; 
Alles voelde; niets was koud of dood. 
Aan Natuur werd de adeldom geschonken, 
Die, door liefde, ziel en zin verrukt, 
En, voor 't oog der ingewijden, blonken 
Sporen, door een' God gedrukt. 



	3.
Ginds, waar, naar de wijsheid onzer dagen, 
Onbezield, een vuurbal stralen spreidt, 

{==96==} {>>pagina-aanduiding<<}

Mende toen zijn' gouden zonnewagen 
Helios in stille majesteit, 
Deze hoogten vulden Oreaden, 
Eene Dryas leefde in gindschen boom, 
En, uit de urn van lieflijke Najaden, 
Schuimde een zilvren waterstroom. 



	4.
Uit laurieren ruischten Hilfe's klagten, 
Niobe verstomde in gindschen steen; 
Philomela schonk aan stille nachten, 
Syrinx aan het riet haar droef geween. 
Deze beek ving Ceres tranendroppen, 
Vaak gestort om haar geliefkoosd kind; 
Venus riep, van gindsche heuveltoppen, 
Ach! vergeefs haar' dierbren vrind. 



	5.
Godheên daalden toen, van 's hemels tinnen, 
Tot Deukalion's geslacht nog af, 
En, om Pyrrha's dochteren te minnen, 
Leto's zoon! naamt gij den herdersstaf. 
Amor knoopte Goôn en stervelingen 
Zamen door een' band zoo schoon als teêr; 
't Kroost der aarde, helden, hemellingen 
Knielden toen voor Venus neêr. 



	6.
Voor 't altaar der Gratiën gebogen, 
Zond de Priesteres gelofte en beê 
Met haar wenschen vurig naar den hoogen 
Tot uw' zetel op, Aphrodité! 
Moedig op een' rang, zelfs Goden heilig, 
Blikte ze opwaarts naar der Liefde ster, 
En haar gordelband, voor schennis veilig, 
Toomde 't vuur van Jupiter. 



	7.
Hemelgloed bezielde U, kunstenaren: 
Pindarus, wiens lofzang heerlijk klonk, 
U, Arion! bij 't geruisch der snaren, 
Phidias, die 't marmer leven schonk. 

{==97==} {>>pagina-aanduiding<<}

Menschen hadden hooger rang verkregen, 
Erfenis uit reiner, eedler spheer; 
Goden, van d'Olympus afgestegen, 
Vonden hier hun hemel weêr. 



	8.
Warmer dank, die toen het hart ontgloeide, 
Werd Natuur en aan de Goôn gebragt; 
Onder Iris kleurgemengel bloeide 
Schooner 't veld in ongelijkbre pracht; 
Rijker was de tooi, de praal en weelde, 
Die Aurore aan 't morgenrood verbond, 
En de veldfluit, die een God bespeelde, 
Klonk veel smeltender in 't rond. 



	9.
Sombere ernst en treurig leedverkroppen, 
Vreemd waart ge aan een dienst, der vreugd verpand; 
Voor 't geluk moest elke boezem kloppen, 
Naauw met al wat heilvol was verwant. 
't Heilge mogt zijn' glans aan 't schoone leenen, 
Pralende in der Gratiën gebied, 
En bij 't kuische schaamrood der Kamenen 
Schaamde zich een Godheid niet. 



	10.
Tempels praalden toen met zuil en bogen; 
Glorie bood het Istmisch strijdperk aan; 
Roem en feestvreugd blonk in schittrende oogen; 
Dondrend vlogen wagens langs de baan. 
Schoongeschikte en weelderige dansen 
Kruisten zich voor 't opgesmukt altaar; 
Om de slapen zwierden zegekransen, 
Kroonen door 't welriekend haar. 



	11.
Bacchus' komst werd, door zijn' pantherwagen, 
Rijk aan pracht, het dartlend volk gemeld; 
Bij 't gejuich en 't vrolijk thyrsen-dragen 
Hupplen Faun en Satyr over 't veld; 
't Evoë van razende Menaden 
Noodigt dansend tot een' frisschen dronk, 

{==98==} {>>pagina-aanduiding<<}

Dien de gastheer, onder wingerdbladen, 
Uit omkranste bekers schonk. 



	12.
Geen geraamte rigtte toen zijn gangen, 
Zoo als thans, naar 't sterfbed; neen, een kus 
Nam den laatsten blos van bleeke wangen; 
's Levens fakkel bluschte een Genius. 
Pluto's weegschaal, door geen mensch te ontvlieden, 
Werd toen door een' zoon der aard' gevoerd, 
En het hart der schrikbare Eumeniden 
Werd door Orfeus klagt geroerd. 



	13.
Ieder vond, in 't zalig rijk der schimmen, 
Elke vreugd der aarde vrolijk weêr; 
Dáár mogt men zijn' wagen weêr beklimmen, 
En de gâ zocht naar haar' gâ niet meer. 
Linus speelt er zijn gewone zangen; 
In Alcestis armen zinkt Admeet; 
Pylades streelt dáár Orestes wangen, 
En zijn pijlen Philokteet. 



	14.
Hooger roem bekroonde 't edel trachten 
Destijds op der deugden steile baan. 
Hun, die toen een grootsche daad volbragten, 
Lachte 't loon der zaalgen heerlijk aan. 
Voor de kracht, die dooden weêr deed keeren, 
Vond men eerbied bij de Godenschaar; 
En wie vloed en stormen dorst braveren, 
Werd beschermd door 't Tweelingpaar. 



	15.
Wereld, ach! waar zijt gij? - ons verlangen 
Strekt, Natuur! zich tot uw' bloeitijd heen; 
Maar, helaas! in 't tooverland der zangen 
Vinden wij uw sporen slechts alleen: 
Nergens ziet mijn oog een Godheid zweven; 
Levenloos kwijnt alles om mij heen: 
Ach! van 't edel beeld, vol warmte en leven, 
Bleef de schaduw slechts alleen. 



{==99==} {>>pagina-aanduiding<<}


	16.
Alle bloesems, ach! zijn afgevallen; 
't Noord voerde eens zijn stormen daartoe aan, 
En om één te heffen boven allen 
Moest der Goden wereld ondergaan. 
Treurend zoek ik, waar zich starren paren, 
U, Selene! maar ontdek u niet, 
En geen wouden en geen woeste baren 
Geven antwoord aan mijn lied. 



	17.
Onbewust der vreugde en heerlijkheden, 
Godenleer! die gij aan de aarde schenkt, 
Staart de mensch niet op de vaste schreden 
Van dien geest, die 't hart met wellust drenkt. 
's Kunstnaars eer, die 't reinst gevoel kon wekken, 
Werd thans wijzer op een uurwerkplaat; 
En waar slaafsche wetten grenzen trekken, 
Wat komt daar Natuur te baat? 



	18.
Om op morgen zich op nieuw te ontbinden, 
Graaft men heden zich een eigen graf, 
En om de as der zelfde spillen winden 
Zich de maanden, vreugdloos, op en af. 
Naar het Land der Dichtkunst zijn de Goden, 
Wars van de aarde, treurig weêrgekeerd, 
En de wereld volgt voortaan geboden, 
Haar door eigen wil geleerd. 



	19.
Ja, zij keerden, moede hier te wonen; 
't Groote en schoone week naar beter oord - 
Alle kleuren, alle levenstoonen; 
Ons bleef slechts het onbezielde woord. 
Boven lot en tijdvloed hoog verheven, 
Zien we, op Pindus top, die Godheên staan; 
Wat onsterflijk in 't gezang zal leven, 
Moet in 't leven ondergaan. 





{==100==} {>>pagina-aanduiding<<}

Tegenzang.


	1.
Neen, de zanger zit niet zwijgende neder, 
Arm aan vreugd, of klaagt in boei en band; 
Neen, de dichter wenscht den tijd niet weder, 
Weggedroomd in 't oude fabelland! 
't Hart ontgloeid, omstraald door hemelglansen, 
Stamelt hij het lied der Englen na; 
Maar zijn hand windt thans voor u geen kransen, 
Venus Amathusia! 



	2.
Op de wiek der dichtkunst voortgedragen, 
Zweeft hij moedig 't rijk der waarheid door; 
't Boek der schepping, voor hem opgeslagen, 
Wijst hem, in 't onmeetbaar Al, een spoor. 
Waar gevoel en liefde zich vereenen, 
Smaakt hij, zijner waardig, 't hoogst genot; 
Vrij en rustig blikt hij om zich henen, 
En in alles ziet hij God. 



	3.
Voor hem leidt geen dappre slangbedwinger 
't Licht des daags aan d' ongemeten boog: 
Met den wenk der Almagt drijft Gods vinger 
Zonnestelsels, door de ruimte, omhoog. 
Wijsheid zetelt op der bergen toppen; 
Goedheid siert de velden, struik en boom; 
Liefde vult, met zilvren regendroppen, 
Beken, vliet en waterstroom. 



	4.
Schoonheid woont in 't bloeijend loof der twijgen; 
Majesteit beveelt op berg en rots, 
En, waar 't woud zijn klanken op doet stijgen, 
Prijst de mensch de liefde en grootheid Gods. 
't Beekgeruisch, het murmlen van de vlieten 
Klinkt hem zoet, als geestenharmonij, 
En, verrukt door onvermengd genieten 
Wordt zijn aanzijn poëzij. 



{==101==} {>>pagina-aanduiding<<}


	5.
Maar ook dan komt hem de Hemel nader, 
Die de Christen, na dit leven, wacht; 
Hem, die is, vereert hij als zijn' Vader, 
En hij juicht: ‘Wij zijn van Gods geslacht!’ 
Wat al heils, op zulk een' rang te roemen! 
Welk een vreugd, die naar niets hoogers vraagt, 
Redder, Heiland, Broeder hem te noemen, 
Die het beeld der Godheid draagt! 



	6.
Op den top des Tabors schittren glansen 
Van 't gelaat van aller heeren Heer; 
Mozes daalt, uit een' der hemeltransen, 
Naast Elias, op de bergkruin neêr. 
In zijn' Zoon heeft God een welbehagen, 
In zijn liefde deelt het kroost der aard'; 
Maar geen bliksems, maar geen donderslagen 
Schokken 't vaste berggevaart'. 



	7.
Liefde Gods! gij doet het menschdom knielen; 
Gij bezieldet Klopstock's harpakkoord, 
Leerdet Rafaël het doek bezielen, 
Bragt, o Händel! uw Messias voort. 
Angelo! door kunstmin aangedreven, 
Voeldet ge u verwant aan hooger oord, 
Bragt uw hand in 't doode marmer leven 
En uw beitel wondren voort. 



	8.
Christendom! uw invloed, uw vermogen 
Vormt den dichter, zet zijn borst in vuur; 
Hemelwellust schittert in zijne oogen, 
Staart hij op den rijkdom der Natuur. 
Morgenrood en avondschemeringen, 
Windgefluister, glans van zon en maan 
Voert zijn' geest tot boven starrenkringen, 
En hij heft een' lofzang aan. 



	9.
Jezus' Godsdienst! waard dien naam te dragen, 
Ja, gij wekt, gij leidt tot liefde en deugd. 

{==102==} {>>pagina-aanduiding<<}

Doet 't bezef van schuld den zondaar klagen, 
't Woord: ‘vergeven’ spoort de ziel tot vreugd. 
Deugd en schoonheid, liefde en vast gelooven, 
Zaamgestrengeld door den reinsten band, 
Heffen 't hart en ziel en zin naar boven, 
Haar oorspronklijk vaderland. 



	10.
Treffend schouwspel! duizend, duizend zielen 
Zingen 't lied gewijd aan 's Hoogsten Zoon. 
Roerende aanblik! duizend, duizend knielen, 
Dankende, aan de voetbank van zijn' troon. 
Denk, terwijl die duizend, duizend bidden - 
Denk, terwijl hun lofzang wordt gehoord - 
Is de Heiland, zeegnend, in hun midden, 
Trouw aan 't eens gegeven woord! 



	11.
Zie die ouders 't kroost ten tempel brengen 
Waar de doop, plegtstatig, aan heel de aard', 
Vol van eenvoud, onder 't waterplengen, 
's Vaders liefde en Jezus' trouw verklaart! 
Zie die Christnen aan den disch zich scharen 
Bij 't vereend genot van wijn en brood! 
Zie hen op hunn' Heer en Heiland staren, 
Bij 't gedenken aan zijn' dood! 



	12.
Dood! ... gij zijt niet vreeslijk, moogt ge ons treffen. 
Achter 't graf glanst morgenzonneschijn. 
Blijde hoop! gij kunt de ziel verheffen; 
't Sterven moet de weg ten leven zijn! 
't Kleed van stof zal eens tot stof vervallen, 
't Aardsche zinkt, eenmaal, in de aarde neêr; 
Maar de ziel keert, onder 't jubelschallen, 
Tot haar' Hoogen Oorsprong weêr. 



	13.
Christendom! waar treurende ouders weenen, 
Kindren schreijen, de echtvriend tranen stort, 
Wijst gij ons op weêrzien en hereenen 
Dáár, waar stoorloos heil het onze wordt. 

{==103==} {>>pagina-aanduiding<<}

Vrienden, die hier lang gescheiden waren, 
Groeten zich, in 't huis des Vaders, weêr, 
En geen lijden, rampen of gevaren 
Prangen daar den boezem meer. 



	14.
't Leven gunt alleen hier tijd tot zaaijen; 
Pligtbesef spoort hier tot arbeid aan; 
Waar de Orions schittren, zal men maaijen, 
't Oogstlied stemmen onder 't sikkelslaan. 
Christnen, juicht! naar boven hart en oogen! 
Ziet gij, in een wolk, die vrome schaar, 
U, naar 't land der rust, vooruitgetogen? 
Hopend wachten zij u dáár. 



	15.
Heidendom! uw nacht is weggezonken, 
De eeuw der fabels, vol bedrog en waan; 
't Licht brak door, en hemelglansen blonken; 
Volken namen Jezus' heilleer aan. 
Aarde, hemel, schepping, dood en leven, 
Alles tuigt Gods liefde aan 't groot heelal, 
Alles stemt in 't loflied, aangeheven 
Hem die is en wezen zal. 



	16.
Ginds, in 't Zuid', en hier, in 't kille Noorden, 
Kiemt en wast de schoone hemelplant, 
Eens gedrenkt aan Kison's oeverboorden 
En verpleegd aan Oost- en Westerstrand. 
Beemden, velden, bosschen, bergen, dalen 
Tuigen van haar ongelijkbaar schoon, 
En haar' luister, door geen kunst te malen, 
Meldt geen zang noch citertoon. 



	17.
Christendom! gij schenkt ons vreugde en vrede, 
Aardsch genot en Englenzaligheid. 
Gods genâ deelt gij den stervling mede, 
Hebt gij hem, voor hier en dáár, bereid. 
De echte kunstnaar kent en voelt uw waarde, 
Roemt u, met penseel, met klank en toon, 

{==104==} {>>pagina-aanduiding<<}

Voert uw' luister, boven 't stof der aarde, 
In 't gebied van 't echte schoon. 



	18.
Voortgang, wasdom, krachtontwikkling, leven, 
Zielenadel treft ons van alom. 
Al dát heil kost gij den mensch niet geven, 
Fabeleeuw, gebaard door 't Heidendom! 
Dartle lust, dien ze aan uw eerdienst paarde, 
Boeide uw Goden aan der zinnen band; 
Maar niets hoogers voerde 't kroost der aarde 
Naar het beter Vaderland. 



	19.
Nacht des doods! uw duister is verdwenen; 
Godendienst! uw tempels zijn verstoord; 
Waarheid, Licht en Kennis zijn verschenen 
In de komst van 't vleeschgeworden woord! 
Juicht, geslachten! - Hymnen en gebeden, 
Lof en dank, in zangen rein en schoon, 
Klinken, stijgen, tot in eeuwigheden, 
Opwaarts voor Gods Vadertroon! 





De misviering op zee.

Onder al de provinciën van Frankrijk munt wel inzonderheid het voormalig Bretagne door godsdienstigheid uit. De bloeddorstige agenten der bloeddorstige revolutie hadden in dit oord vollen, maar ook moeijelijken arbeid. De strijd der guillotine met het vrome geloof des volks was lang en hardnekkig: de menigte en standvastigheid der offers vermoeiden de beulen. Priesters en volk bleven elkander trouw in het uiterste van den nood. Te vergeefs was het, dat de republikeinsche commissiën de doodstraf uitspraken over elken geestelijke, die eene kerkelijke handeling verrigtte; vergeefs vernielden zij de kerken. ‘Ik zal uwe klokkentorens omver doen halen,’ riep de beruchte st. andré den Maire van een dorp toe; ‘dan hebt gij niets meer, dat u het bijgeloof van den ouden tijd herinneren kan.’ - ‘Gij zult ons toch de sterren moeten laten,’ was het merkwaardige antwoord van den man.

{==105==} {>>pagina-aanduiding<<}

Een enkel geval, hetgeen souvestre verhaalt, zal voldoende zijn, om ons de boven alle vrees verhevene vroomheid van priesters en volk te doen kennen. Te Cropon waren al de kerken onder den voet gehaald; de geestelijken, dag en nacht nagespoord, konden geen plekje vinden, zoo eenzaam en verborgen, dat zij er in veiligheid de mis konden lezen; de dorpen lagen vol soldaten. Hoe maakten zij het nu, om in zulk eenen toestand toch nog godsdienstoefening te houden, de pasgeborenen te doopen, de huwelijken in te zegenen? Men hoore! ‘Middernacht is geslagen, en op eenigen afstand in zee ziet men een flaauw lichtje schemeren; de toonen eener klok laten zich hooren, half verdoofd door het bruisen der baren. Eensklaps ziet men van achter elke rots, uit elke bogt of baai, lange zwarte schaduwen over de golven henen glijden. Het zijn de schuitjes der visscherlieden, die, met mannen, vrouwen en kinderen zwaar beladen, naar de open zee varen en allen naar een en hetzelfde punt hunne rigting nemen. Hoe nader men komt, des te duidelijker wordt het klokgelui vernomen, en weldra ontdekt men het voorwerp, dat heel deze schaar midden op zee bijeenlokt. Het is eene bark, op welker verdek een priester gereed staat de mis te lezen. Verzekerd, slechts God alleen hier tot getuige te zullen hebben, heeft hij de naburige kerspelen tot deze plegtigheid bijeengeroepen, en het trouwe volk heeft in menigte aan zijne oproeping voldaan. Allen liggen voor den Almagtige geknield, terwijl de zee onder hen hare baren voortrolt en de hemel boven hen met stormwolken overtogen is.’ Kan men zich wel treffender schouwspel voorstellen?


Hedendaagsche pater Abram.

Eene op den jongsten Boete- of Biddag door den Berlijner Predikant arndt gehouden en thans ook in druk uitgaande preek hekelt met scherp vernuft den geest des tijds, en inzonderheid de soort van afgoderij, welke met kunst en kunstbeoefenaars gedreven wordt. Dus, b.v., leest men daarin: ‘De derde afgod, (behalve geld en eer) welke de wereld dient, is het vermaak. Deze afgod wordt door haar nog hooger vereerd, dan die des gelds en der eer. Om hem te dienen, ontziet men noch kosten, noch menschonteerende

{==106==} {>>pagina-aanduiding<<}
inspanning. Men arbeidt slechts om rijk te worden; men maakt zich rijk alleen om eenen stand in de wereld te bekleeden, en dezen stand zoekt men om geene andere reden, dan om het leven op allerlei wijzen te genieten. Zucht naar genot, o die drift heerscht zelfs reeds bij hen, die nog niets verrigt hebben, nog niets geworden zijn. Welkom derhalve een iegelijk, die nieuwe middelen en gelegenheid verschaft, om dezen dorst naar genot ook slechts voor oogenblikken te lesschen! Het mogen afgeregte dieren of afgeregte menschen zijn, onverschillig wat, mits er slechts iets nieuws, iets dat er nog niet geweest is, te zien of te hooren zij. De groote hoop stroomt er heen. Al moet hij ontzettend hooge toegangsprijzen betalen, hij betaalt ze, en wil liever schulden op schulden maken, liever honger en gebrek lijden, dan het vermaak van den langverwachten avond ontberen. Al moet hij uren lang wachten, hij wacht. Al moet hij het in de verstikkendste pestlucht uithouden, hij houdt het er in uit. Al moet hij zijne gezondheid op het spel zetten en zich in levensgevaar storten, hij zet ze op het spel en stort zich in het gevaar. Hij laat zich dringen en stooten, hij laat zich de kleederen van het lijf rukken, hij laat zich met voeten treden - alles om den wil van een vlugtig genot, van eenen ijdelen zinnenroes. Diezelfde menschen, die anders zoo bedaard en bedachtzaam handelen, geraken in eene gemoedsbeweging, zoo hevig, dat men hen bijna niet herkennen zou; eene beweging, waarin zij zich nu eens volstrekt kinderachtig gedragen, dan weder alle menschenverstand verloren schijnen te hebben, en zich door hunne overdrijving aan den algemeenen spot prijs geven. Wee hem, die het zou willen wagen, hen in dit zoogenaamde kunstgenot te storen: geen scheldwoord is te laag, dat niet de beschaafde wereld het hem zou toewerpen. Ja, deze zucht tot vermaak, deze overwaardering en verafgoding der kunst is zoo diep in het innigste merg van het volksleven ingedrongen, dat geen
onderwijzer, die onder kwelling en verdriet zijne moeijelijke en verdienstelijke taak jaar uit jaar in vervult, geen ambtenaar, die, van 's morgens vroeg tot 's avonds laat, in het zweet zijns aanschijns de moeijelijkste werkzaamheden verrigt, geen krijgsman, die zich voor het vaderland tot een' kreupele heeft laten schieten, zoo bezoldigd en betaald, geen Koning zelfs zoo geëerd en toegejuicht wordt, als deze slechts de zinnenkitteling bevredigende, de genotzucht ver-
{==107==} {>>pagina-aanduiding<<}
zadigende, menigmaal zoo weinig ware achting verdienende kunstenaars en kunstenaressen. O, wanneer paulus tegenwoordig onze straten doorwandelde, gelijk voormaals die van Athene, ook tot ons zou hij zeggen: ‘Gij mannen van Berlijn, ik zie u, hoe gij in alle dingen al te bijgeloovig zijt en te heidensch.’


Straf van eenen vrek.

Pedro de Wreede van Kastilië heeft, naar men verhaalt, eens eenen vrek, die wegens verregaanden woeker aangeklaagd was, tot eene zeer harde, maar voor zijne gierigheid hoogst gepaste straf veroordeeld. Hij liet hem namelijk met al zijne schatten in eenen kerker sluiten, waar hem noch spijs noch drank gegeven werd. Natuurlijk werd de vrek weldra door honger en dorst gekweld, en smeekte, dat men hem ten minste een stuk brood en eene kruik water wilde doen geworden. De kerkermeester zeide, dat hij dit krijgen kon, zoo hij het verlangde, doch niet dan tegen goede betaling, en noemde tevens een' zoo overmatigen prijs voor een enkel brood en eene kan water, dat de vrek, rillende van schrik, uitriep, zooveel onmogelijk te kunnen geven. Weldra echter deden honger en dorst hunne regten nog luider gelden, en de gevangene riep, dat hij den gevraagden prijs betalen wilde, daar hij anders versmachten moest. Doch nu hernam de cipier, op eenen honenden toon, dat hij door zijn aarzelen den eerst verlangden, billijken prijs verbeurd had, en noemde een' nog veel hoogeren. Te leur gesteld en verontwaardigd, besloot nu onze Harpagon eene poging te doen, om zijne naar voedsel schreeuwende maag met geweld stilzwijgen op te leggen; want - duizendmaal liever nog, zeide hij bij zichzelven, wil ik sterven, dan voor deze eenvoudige levensbehoeften, van welke zelfs het eene voor den armste overal om niet verkrijgbaar is, mij zulk een' gruwelijk hoogen prijs te laten afpersen. Maar tegen dezen strijd was hij niet opgewassen, en wanhopig riep hij weldra, dat bij bereid was ook die hoogere som te betalen. Nu reikte de cipier den gevangene, tegen oogenblikkelijke betaling, wel het gevraagde, maar in zoo geringe hoeveelheid, dat de behoefte spoedig met hernieuwd geweld terugkeerde. Hetzelfde spel herhaalde zich op gelijke wijs nog meermalen, tot dat het vermogen van den woekeraar weder tot de matige som versmolten
was, welke hij van zijnen vader geërfd had. Alstoen deed de Koning hem voor zich komen en sprak: ‘Gij hebt nu leeren inzien, hoe veel de arme man soms lijden moet, wanneer hij aan de eerste behoeften des levens gebrek heeft, en ik hoop gij zult u de ontvangene les tot eene waarschuwing laten strekken, om voortaan met uw geld nimmer weder woeker te drijven, en daardoor den arme,

{==108==} {>>pagina-aanduiding<<}
die, door nood gedrongen, uwe hulp zoekt, op de wreedste wijs te mishandelen. Belooft gij, u in het vervolg te beteren, zoo zult gij voor ditmaal ontslagen zijn; doch vervalt gij weder in uwe oude fout, zoo boet gij daarvoor met uw leven.’ De woekeraar beloofde beterschap, en hield, het zij door vrees of door berouw gedreven, zoo trouw zijn woord, dat hij, bij, zijn weinige jaren daarna voorgevallen overlijden, geen noemenswaardig vermogen achterliet.


Winkelpraal in glasruiten.

Uit Berlijn werd in het laatst des vorigen jaars geschreven: ‘De overgroote glasruiten in onze winkeldeuren en vensters zijn hier eene ware dolheid geworden. In de Koningstraat is er eene, welke men zegt, dat 800 thalers gekost heeft. Daar het per slot van rekening de verbruikers zijn, die deze pracht betalen moeten, zoo vraagt men, of hier niet wel eene weelde-wet van pas zou zijn. In Engeland wordt er zulk eene stilzwijgend min of meer erkend, zijnde een ieder, die in het voorbijgaan het ongeluk heeft zulk eene pronkruit te breken, tot geene grootere vergoeding gehouden, dan voor eene gewone vensterruit.’


Naauwgezetheid eener bedelaarster.

Een Engelsche reiziger werd in Ierland door eene bedelaarster met de aandoenlijkste klagten over het bittere gebrek, dat zij lijden moest, bestormd. ‘En waarom gaat gij dan niet in het gindsche groote armhuis, hetwelk u opnemen moet?’ vroeg hij haar. ‘Neen, Mijnheer, dat niet,’ antwoordde zij; ‘gindsche huis heeft reeds tweehonderd pond schuld, en eene eerlijke vrouw kan het dus niet nog met haar onderhoud bezwaren.’


Les van bescheidenheid.

In welk vak wilt gij studeren?’ vroeg eens de beroemde Dr. olearius aan eenen jongeling, die zich bij hem, als tijdelijken Rector der Hoogeschool, ter inschrijving aanmeldde. ‘Ik ben theologant,’ antwoordde de nieuweling. ‘En ik studeer theologie,’ hernam de Professor.






{==109==} {>>pagina-aanduiding<<}

Mengelwerk.




Vrouwenkarakters.


De Antigone van Sophocles. De Aulische Iphigenia van Euripides.

(Vervolg en slot van bl. 67.)

Behoort de antigone tot de schoonste stukken van sophocles, het lot heeft ons in de Aulische iphigenia een der uitstekendste van euripides bewaard, zóó zelfs, dat gruppe het daarom, als te schoon voor euripides, liever aan chaeremon wilde toeschrijven. Wij voor ons zijn het, ondanks alle gebreken van euripides, geheel met göthe eens, dat zij, die hem echte verhevenheid en wezentlijk πάθος ontzeggen, ‘arme Heringe’ zijn, en houden het stuk, om zooveel innerlijke, echt Euripideïsche kenteekenen, wel degelijk voor eene tragoedie van euripides, die, misschien door den jongeren euripides overgewerkt, in den tegenwoordigen toestand tot ons is gekomen. (*)
Ook euripides heeft in deze iphigenia een' anderen mythus gevolgd dan in de Taurische, en dan aeschylus, sophocles en andere dichters in verschillende stukken. Terwijl bij dezen de toorn van artemis, door den overmoed van agamemnon beleedigd, of wel zijne gelofte, om aan deze Godin het schoonste, wat het jaar opleverde, te offeren, de oorzaak van den dood der heldin zijn, is hier, meer overeenkomstig met den aard van het tegenwoordig onderwerp en meer tragisch, de godspraak, die de opoffering van iphigenia eischt, geheel onafhankelijk van voorafgegane menschelijke handelingen. Dezelve verklaart

{==110==} {>>pagina-aanduiding<<}
alleen, dat de windstilte, die de Grieksche vloot van de onderneming tegen Troje weêrhoudt, dan zal ophouden, als iphigenia geofferd wordt. Opmerkelijk is het, en schoon door den dichter dus voorgesteld, om het hooge belang der opoffering van agamemnon's dochter te doen gevoelen, dat niet alleen de gunstige vaart, maar het geheele slagen der onderneming van den dood der heroïne afhangt. (*) Dit, reeds in den beginne door agamemnon zelven verkondigd, geeft aan de gansche tragoedie hare hooge belangrijkheid, en doet ons de waarde der opoffering, en, zoo als wij naderhand zullen zien, ook het verhevene karakter der heldin, in het regte daglicht beschouwen.
Treffend schoon wordt het stuk geopend door agamemnon zelven, midden in den nacht door vadersmart van zijn leger opgejaagd. De godspraak had het offer zijner geliefde dochter geëischt, en de vader had in de eerste opwelling zijner diepe smart het geweigerd, zoodat hij, de eerzuchtige koning der volken, reeds bereid was het leger te ontbinden en de gansche onderneming op te geven. (†)
Menelaus evenwel had hem hiervan teruggebragt, en agamemnon had aan zijne gemalin geschreven, om iphigenia naar het leger te zenden, onder voorwendsel, dat zij daar de bruid van achilles zou worden, die alleen onder deze voorwaarde deel aan den togt wilde nemen. Slechts calchas, de wigchelaar, ulysses en menelaus zijn met de ware toedragt der zaak bekend. Thans echter, nu het beslissend oogenblik meer en meer begint te naderen, komt de vaderliefde met hernieuwde kracht bij agamemnon boven, en wil hij het bedrevene kwaad goed zoeken te maken, door den ouden, vertrouwden slaaf, wien hij dit alles meêdeelt, onverwijld met een' brief aan clytaemnestra te zenden, dat zij de dochter niet naar Aulis zou laten afreizen, daar hij besloten had het huwelijk uit te stellen. Niet zonder belang voor het vervolg waarschuwt hij den vertrouwde, zich toch nergens

{==111==} {>>pagina-aanduiding<<}
op te houden, wèl op te letten, dat hem geen rijtuig naar de legerplaats der Grieken voorbijga, en vooral te zorgen, dat niemand het zegel van den brief schende.
De bode vertrekt, en de rei, uit Chalcidische vrouwen bestaande, die gekomen zijn om het leger te zien, bezingt in de breedvoerige optelling der talrijke benden de grootheid der onderneming. Het geheele, uitgebreide leger en deszelfs leven, door de windstilte aan verveling en spel overgegeven, staat ons levendig voor oogen, en wij bekomen daardoor een nieuw, aanschouwelijk bewijs van het groote der zaak en het gewigt der opoffering.
Na het choor treedt dezelfde door agamemnon afgezonden bode in hevigen twist met menelaus weder op. Deze heeft hem aangehouden, den brief, ondanks allen tegenweer, opengebroken en aldus het geheim zijner zending ontdekt. De slaaf roept, zich over deze euveldaad beklagende, zijn' meester, en er ontwikkelt zich tusschen de beide broeders een schoone dialoog, vol echt tragische kunst. Agamemnon beklaagt zich bitter, dat menelaus zich met de zaken van zijn huis bemoeit; deze herinnert hem den gedanen eed om den roof van helena te wreken, en hoe veel geheel Griekenland er aan gelegen ligt, den Barbaren niet tot spot te worden. Agamemnon wil, ofschoon ook al menelaus' zaak, de wraak over zijne snoode echtgenoote, gelukken mogt, niet nacht en dag in bitteren kommer wegkwijnen, na, tegen goddelijk en menschelijk regt aan, zijne eigene kinderen te hebben gedood. Zijn broeder herinnert hem op nieuw, dat het niet zijne bijzondere, maar de algemeene zaak van geheel Griekenland is, die de opoffering zijner dochter eischt; hij verwijt hem zijne wankelmoedigheid, daar hij eerst in het offer had toegestemd, en de broeders scheiden in hevigen twist.
Meesterlijk is deze dialoog berekend, om ons het echt tragische van agamemnon's toestand regt te doen inzien: nu gevoelen wij diep, wat het zegt, toen hij in den proloog den slaaf om zijn' geringen stand gelukkig roem-
{==112==} {>>pagina-aanduiding<<}
de (*); wij zien meer en meer de geweldige botsing tusschen zijne eer- en, zoo als menelaus hem verwijt, zijne heerschzucht, met de liefde tot zijne dochter (†), en naauwer en naauwer wordt de roem en eer van geheel Griekenland met het geëischte offer verbonden.
Een bode verschijnt en berigt agamemnon, dat zijne dochter, begeleid door hare moeder en den jongen orestes, is aangekomen. Onder het voorbijrijden zijn ze overal met gejuich en vreugde ontvangen, en het leger houdt het er voor, dat hare bruiloft zal gevierd worden: hierom spoort hij tot vrolijkheid, dans en liederen aan, daar deze dag voor het meisje zoo gelukkig is. (§)
De toestand van agamemnon wordt hoe langer zoo meer ingewikkeld: niet alleen is zijn plan met de geheime zending mislukt, zijn broeder daardoor van hem vervreemd, en zijne dochter toch gekomen; maar zij komt nog daarenboven in begeleiding harer moeder, die hier, zoo als wij nader zien zullen, zoo geheel in haar regt staat, en er zich zoo waardiglijk in weet te handhaven. Alle verder bedrog wordt daardoor geheel onmogelijk, en de ijzeren noodzakelijkheid omspant den vader meer en meer met hare vreeselijke netten, gelijk hij zelf terstond inziet:

οἴ μοι, τί ϕῶ δύστηνος; ἄρξομαι πόθεν; 
ἐς οἷ᾽ ἀνάγκης ξεύγματ᾽ ἐμπεπτώκαμεν. 
ὑπῆλθε δαίμων, ὥστε τῶν σοϕισμάτων 
πολλῷ γενέσθαι τῶν ἐμῶν σοϕώτερος. (※) 


‘Wat zal ik tot mijne gemalin zeggen? met welke oogen haar aanschouwen? want behalve de rampen, die mij reeds bedreigden, stort haar ongeroepen komst mij geheel en al in het verderf. En toch is zij met regt gekomen, om hare dochter uit te huwelijken en haar de grootste liefdedienst te bewijzen, terwijl zij mij trouweloos ziet

{==113==} {>>pagina-aanduiding<<}
handelen! Hoe beklaag ik het ongelukkige meisje! Dus zal ze mij smeeken: o vader! wilt gij mij dooden? moogt gij zelf en uwe vrienden dusdanig huwelijk aangaan!’ Zoo jammert de beklagenswaardige vader, en de rei en wij allen deelen in zijne diepe smart.
Menelaus verschijnt weder op het tooneel: zijne gramschap is inmiddels geweken, en de liefde tot zijn' broeder en de zijnen heeft in zijn hart de bovenhand over zijne eigen zaak hernomen. Hij billijkt nu allezins het plan des broeders om zijne dochter te redden, en is bereid de gansche onderneming om zijnentwil op te geven: liefdevol en teeder is zijne aanspraak aan den geliefden broeder, en het edel hart van menelaus vertoont zich, nu de eerste opwelling van drift voorbij is, in zijne volle grootheid. Maar ook agamemnon is intusschen van meening veranderd: het is te laat! clytaemnestra en hare dochter zijn reeds daar: calchas en ulysses zullen niet rusten, voordat het offer volbragt is, zij zullen het leger opruijen, en tegen den goddelijken wigchelaar en den listigen zoon van laërtes, den man des volks, kan men zich niet verzetten! Hiertoe alleen vermaant de ongelukkige vader zijn' broeder en het choor, om toch de zaak voor clytaemnestra geheim te houden, totdat het offer zal volbragt zijn:

ὡς ἐπ᾽ ἐλαχίστοις δακρύοις πράσσω κακῶς. (*) 


‘Opdat mijn ongeluk zoo min mogelijk tranen koste!’
Het choor ontvangt de optredende vrouwen met heilwenschen, terwijl het, diep tragisch, het geluk der magtigen roemt op het oogenblik, dat hun het grootste ongeluk zoo nabij is. (†) Clytaemnestra neemt dankbaar het gunstige voorteeken aan, en stijgt met waardigheid uit den wagen, waarbij wij geen' der kleine trekken, euripides zoo bijzonder eigen, missen (§): met moederlijken trots spreekt zij van het schitterende huwelijk, dat hare dochter zal aangaan, en roemt zich in het bezit van zulk eene

{==114==} {>>pagina-aanduiding<<}
dochter zalig. En met regt! Of kan men zich iets meer rein en onschuldig denken, dan het jeugdige meisje, dat, in het vrouwenvertrek opgevoed, hier voor het eerst te midden van de uitgestrekte legerplaats gekomen, en in den heerlijken aanvoerder haren vader ziende naderen, de moeder vraagt, of het haar geoorloofd is, haren vader te omarmen? Tusschen haar en den beminden vader heeft daarop eene ontmoeting plaats, geheel verschillend van die, welke agamemnon zich vroeger had voorgesteld; vol echte naïviteit, en die ons haar geheel rein maagdelijk gemoed doet kennen. Laat ons die echte taal der natuur, al is het dan ook in mat proza, volop genieten. Iphig. Met welk eene blijdschap zie ik u na zoo langen tijd terug, vader! Agam. En ook ik als vader u: dit zegt gij voor ons beiden. Iphig. Gij hebt wèl gedaan, mij hier tot u te doen komen, vader. Agam. Ik weet niet, in hoever ik dit kan toestemmen, of niet, mijn kind! Iphig. Ach! hoe onrustig staart gij mij aan, daar gij zegt, mij toch met blijdschap te zien. Agam. Een koning en veldheer heeft veel zorgen. Iphig. Wijd u nu geheel aan mij, en bekommer u niet om uwe zaken. Agam. Ik ben nu immers geheel bij u en nergens anders. Iphig. Ontrimpel nu uw voorhoofd en zie mij vriendelijk aan! Agam. Zie, ik verheug mij, u aanziende, mijn kind! Iphig. En toch stort gij tranen! Agam. Eene lange scheiding toch staat ons voor de deur. Iphig. Ik weet niet, wat gij bedoelt, dierbaarste vader! ik weet het niet. Agam. Door zoo verstandig te spreken roert gij mij nog dieper. Iphig. Dan zullen wij onverstandig spreken, zoo ik u maar vervrolijken kan. Agam. Ach! ik kan niet zwijgen, maar u roem
ik! Iphig. Blijf, o vader! te huis bij uwe kinderen. Agam. Dit wenschte ik gaarne: maar ben bedroefd, dat ik het niet kan. Iphig. Hoe lang zijt gij reeds te Aulis afwezig? Agam. En ook nu nog houdt mij iets terug, zoodat ik den togt niet kan ondernemen. Iphig. Waar wonen toch de Trojanen, lieve vader! gaat gij ver weg en laat mij hier achter? Agam. Wij zullen elkander nog op dezelfde plaats ontmoeten. Iphig. Och, dat gij mij kondet meênemen!

{==115==} {>>pagina-aanduiding<<}
Agam. Welk een wensch! ook gij vaart daarheen, waar gij uwen vader zult gedenken. Iphig. Zal ik met moeder varen of alleen? Agam. Alleen, gescheiden van vader en moeder. Iphig. Wilt ge mij dan in een ander huis overbrengen? Agam. Vraag niet daarnaar: meisjes moeten dit niet weten. Iphig. Kom toch spoedig van de Trojanen terug, na daar gelukkig geslaagd te zijn, vader! Agam. Eerst moet ik hier nog een offer volbrengen. Iphig. Die heilige plegtigheid moet gij met de priesters overleggen. Agam. Gij zult het zien, want ge zult nabij het bekken staan. Iphig. Zullen wij dan dansreijen om het altaar vormen, lieve vader? Agam. O, hoe benijd ik u om uwe argeloosheid! Ga nu in de binnenkameren, u aan de meisjes vertoonende, na mij een' bitteren afscheidskus gegeven te hebben. (*)
Echt tragische dialoog! welke toestand voor den vader, om te midden zijner diepste smart, bij al die onschuldige, onbewuste toespelingen zijner dochter, een vrolijk gelaat te vertoonen! welke kinderlijke teederheid en eenvoudigheid in het schuwe meisje, dat niet weet, waar de Trojanen wonen, en dat zoo diep tragisch naar het offer vraagt, dat zij zelve moet uitmaken! Het herinnert ons izaäk. En toch is zij tevens zoo regt schalksch: zij weet, dat ze de bruid van achilles zal worden, en vraagt zoo schijnbaar onnoozel op het antwoord van agamemnon, dat zij van vader en moeder zal gescheiden worden - of haar vader haar dan in een ander huis wil overbrengen? - Voorwaar, zij verdient hier eene plaats naast de nausicäa van homerus!
De strikken van het noodlot trekken zich digter en digter om het hoofd des rampzaligen vaders te zamen. Clytaemnestra vraagt hem met moederlijke bezorgdheid naar het geslacht des bruidegoms, en verheugt zich over achilles' goddelijke afkomst; dit voorspelt haar nieuw geluk voor het huwelijk. Zij vraagt naar den dag der bruiloft, naar het offer; geeft hare echt vrouwelijke be-
{==116==} {>>pagina-aanduiding<<}
kommering te kennen, dat het bruiloftsfeest hier bij de schepen niet waardig genoeg zou kunnen gevierd worden, en betoont zich in dit alles de waardige gemalin van den herder der volken, de zorgende moeder der innig geliefde dochter. En agamemnon? meer en meer door zijn noodlot omstrikt, geeft hij haar van verre te verstaan, dat het niet past, dat zij als vrouw in het leger bij de verloving tegenwoordig zij, en hare andere dochters alleen te huis late. Hier echter staat clytaemnestra op haar regt, om als moeder de bruiloftsfakkel te dragen: alle overreding van agamemnon is vergeefsch, en zij zweert bij de Argivische Godin, hierin haren echtgenoot niet te wille te zullen zijn: hij moge de zaken buiten 's huis verrigten, dit komt haar toe, als echtgenoote en moeder. Agamemnon moet zich, hoe ongaarne ook, overwonnen bekennen, en gaat heen, om zich met calchas over het offer te beraden.
Na een schoon choorgezang, waarin, echt tragisch, de rampen der Phrygische vrouwen na de verovering van Troje bezongen worden, alsof er hier niet onmiddellijk veel bitterder rampen van Grieksche vrouwen op handen waren, treedt achilles op, om te verkondigen, hoe zeer zijne Myrmidonen, den langdurigen lediggang ten gevolge der windstilte moede, krijg of terugkeer naar hunne vrouwen eischen. Zoodra clytaemnestra hem hoort, nadert zij en spreekt hem aan, die zich verwondert, eene vrouw alléén, te midden van het leger der Grieken, te zien en haar met den grootsten eerbied en teruggetrokkenheid behandelt. Clytaemnestra verhaalt hem, wie zij is, en maakt gewag van het aanstaande huwelijk, terwijl ze hem als schoonzoon te gemoet komt en zijne terughoudendheid aan valsche, jeugdige schaamte toeschrijft. Meesterlijk is deze situatie geschilderd en volgehouden, tot dat achilles betuigt van geen huwelijk te weten, en vermoedt, dat iemand hen ten beste moet gehad hebben, waarop clytaemnestra zich met echt vrouwelijke schaamte verwijderen wil uit de tegenwoordigheid van hem, wien

{==117==} {>>pagina-aanduiding<<}
zij zoo van zelve hare dochter ten huwelijk scheen te hebben aangeboden. (*)
De oude slaaf, dezelfde die door agamemnon in den beginne met den brief was afgezonden, verschijnt geheel ontsteld op het tooneel en roept om achilles en clytaemnestra. Hij was als oude dienaar van tyndareus' huis aan haar mede ten huwelijk gegeven, en kan zich nu uit gehechtheid aan haar niet langer weêrhouden om het gansche bedrog van agamemnon en het orakel van calchas aan het licht te brengen. Clytaemnestra, die zich geheel alleen als vrouw in het leger der Grieken bevindt, dat den dood harer dochter eischt, door allen verlaten, door haren echtgenoot zelven in hare teederste belangen misleid, wendt zich nu in wanhoop tot achilles, die onschuldig het voorwendsel tot hare komst had moeten zijn. Radeloos omvat ze zijne knieën en smeekt hem, den zoon der Godin, in de roerendste woorden, om haar en iphigenia, die toch eens zijne bruid genoemd is, te helpen. Achilles, diep verontwaardigd, dat men zoo zijn' naam misbruikt heeft, door medelijden met de ongelukkige moeder bewogen, zweert haar een' duren eed, dat hare dochter zelfs geen haar zal gekrenkt worden: hij zal ze met zijn eigen bloed verdedigen. ‘Stel u gerust,’ dus eindigt hij edel en kalm, gelijk zijne gansche rede was, ‘gij hieldt mij voor een' grooten God: ik ben het niet, maar u zal ik het worden.’
Uitstekend schoon is dit gansche tooneel en vol van de echte kunst des dichters (†): hoe ongaarne ook, moeten wij het bij een eenvoudig verslag laten, om ons weêr tot het karakter der heldin te wenden, die inmiddels de geheele zaak vernomen heeft, en na het heerlijke choorgezang weenend optreedt. Clytaemnestra heeft haren gemaal in bittere woorden, met al den trots der verongelijkte matrone en al de waardigheid der minnende moeder, zijne gruweldaad verweten: het choor heeft zijne smee-
{==118==} {>>pagina-aanduiding<<}
kingen bij de hare gevoegd, om het leven der geliefde dochter te sparen: nu nadert iphigenia, in diepe smart verzonken (*), haren vader aldus: ‘O dat ik de stem van orpheus had, zoodat ik rotsen kon bewegen! thans echter zijn mijne smart en tranen mijne gansche welsprekendheid. Ik smeek u, terwijl ik uwe knieën omvat houd, dood mij, uw kind, toch niet, nog vóór den bloei mijner jaren; want het is aangenaam het zonlicht te aanschouwen, o noodzaak mij niet de onderwereld te zien! Het eerst heb ik u vader en gij mij kind genoemd: het eerst heb ik op uwe knieën gezeten en u lieftalligheid bewezen, en die van u ontvangen. Aldus spraakt gij tot mij: zal ik u eens, geliefd kind! gelukkig gehuwd en in omstandigheden mijner waardig zien bloeijen? En ik zeide, met uwen baard spelende, dien ik ook nu omvat houd: en zal ik u nog eens als grijsaard mogen aanschouwen? Zal ik u dan door vriendelijk onthaal in mijn huis mijnen dank voor de moeite en zorgen mijner opvoeding mogen betuigen? - Deze gesprekken herinner ik mij nog zeer goed, maar gij hebt ze vergeten, en wilt mij dooden. O, ik bezweer u bij pelops, en bij uwen vader atreus, en bij mijne moeder, die mij eens met smart baarde, en nu deze tweede
barensweeën ondergaat. Wat heb ik gemeen met het huwelijk van paris en helena? van waar kwam dit, mij ten verderve, vader? Zie mij aan, geef mij een' blik en een' kus, opdat ik dit ten minste in den dood als gedachtenis van u hebben moge, zoo gij u niet door mijne woorden laat overhalen. Broeder! gij zijt wel een kleine helper voor uwe vrienden, maar smeek gij toch ook met uwe tranen vader, dat hij uwe zuster niet doode. Zie, vader! zwijgende smeekt hij u. Och! erbarm u over mij, en heb medelijden met mijn leven: wij beide smeeken u, uwe geliefde kinderen, uwen hals omvattende: dit daglicht is voor de menschen het aangenaamste van alles, maar niemand wil de benedenwereld aanschouwen, en hij is onzinnig, die wenscht te sterven. Het is beter in oneer te leven, dan met eer te sterven.’

{==119==} {>>pagina-aanduiding<<}

Schoone, echte natuurtaal voorzeker, zoo geheel overeenkomstig met den toestand van een jeugdig meisje, dat zich op eens van de schoonste verwachting op een schitterend huwelijk met den edelsten der Grieken tot den droeven offerdood door haar' eigen vader ziet veroordeeld! Treffend vooral ook met betrekking tot het volgende is het laatste deel harer rede, dat hier zoo geheel op zijne plaats staat, en toch naderhand zich zoo natuurlijk omkeert. - - - Dan, spoeden wij ons verder, en laten wij het genoegen der verdere ontwikkeling hiervan aan den medegevoelenden lezer zelven over.
Agamemnon, die tot dusver somber heeft stilgezwegen, vat nu met vorstelijke waardigheid en vaderlijk gevoel het woord op, zijne grievende smart te kennen gevende over het dreigend onheil; zijn diep medelijden met vrouw en dochter en zich zelven betuigende; maar tevens het onvermijdelijke van het offer voor de eer van geheel Griekenland, deszelfs dringende noodzakelijkheid voor de vrijheid des vaderlands en het welzijn van al de hunnen, in waardig mannelijke woorden aantoonende. (*) De vrouwen vallen hem met bittere jammerklagten in de rede, en vooral iphigenia beschuldigt haren vader hard, dat zij door zijne onheilige hand door onheiligen moord valt. Ook de Goden zelven klaagt zij in de overmaat harer wanhopende smart aan, dat de verovering van Troje, die allen roem en geluk moet aanbrengen, haar alleen ter dood leidt, en vraagt, of het menschelijk geslacht dan reeds niet ongelukkig genoeg was, dat men er nog zulk een ellendig noodlot bij moest uitvinden? - Echt tragische ironie! alsof niet bij het beschuldigen der Goden haar vader vrij van schuld werd: alsof niet die partijdigheid der Goden en dat ongeluk haren vader zoowel als haar zelve trof! Wij zullen deze woorden ook weldra in schoon contrast met haar volgende gedrag zien.
Eensklaps wendt het schuchteren meisje zich beangst tot hare moeder, daar zij mannen ziet naderen: Clytaem-
{==120==} {>>pagina-aanduiding<<}
nestra zegt haar, dat het de zoon der Godin is, om wien zij hier is gekomen, en regt maagdelijk wil ze zich ijlings gaan verbergen, daar zij zich schaamt om achilles, na het rampzalige huwelijksbedrog, onder de oogen te zien. (*) Hare moeder evenwel houdt haar terug, zeggende, dat dusdanige kieschheid meer aan gelukkigen, dan aan haar in hare bedroefde omstandigheden voegt. Zoo is zij dan getuige van het geheele verhaal van achilles, hoe de Grieken morren, hoe het gansche leger, zijne eigene Myrmidonen onder de eersten, onstuimig het offer van iphigenia vorderen: hoe hij zelf, de beweging willende stillen, gevaar heeft geloopen van gesteenigd te worden, en eindelijk, ondanks alle pogingen, voor de menigte heeft moeten onderdoen. Evenwel is hij bereid haar, volgens zijn eens gegeven woord, met zijn eigen bloed te verdedigen: reeds brengt men zijne wapenen: reeds nadert ulysses met eene talrijke bende, om het meisje met geweld te vatten, - daar verheft iphigenia zelve, in wier borst intusschen agamemnon's woorden, over de eer en vrijheid van Griekenland, wortel hebben gevat, getroffen door de opoffering van achilles, dien zij nog zoo kort te voren als haren bruidegom beschouwde, en die nu gereed staat haar tot het laatste tegen eene schrikkelijke overmagt te verdedigen - daar verheft het tot nog toe zoo zwakke, schuwe meisje zich onvoorziens tot den edelsten heldenmoed en spreekt met de schoone woorden van schiller:

- Höre 
Mich an, geliebte Mutter. Hört mich beide: 
Was tobst du gegen den Gemal? Kein Mensch 
Muss das Unmögliche erzwingen wollen. 
Das grösste Lob gebührt dem wohlgemeinten, 
Dem schönen Eifer dieses fremden Freundes; 
Du aber, Mutter, lade nicht vergeblich 
Der Griechen Zorn auf dich, und stürze mir 
Den grossmuthsvollen Mann nicht ins Verderben. 
Vernimm jetzt, was ein ruhig Ueberlegen 

{==121==} {>>pagina-aanduiding<<}

Mir in die Seele gab. Ich bin entschlossen 
Zu sterben - aber ohne Widerwillen, 
Aus eigner Wahl, und ehrenvoll zu sterben! 
Hör meine Gründe an und richte selbst! 
Das ganze grosse Griechenland hat jetzt 
Die Augen auf mich einzige gerichtet. 
Ich mache seine Flotte frei - durch mich 
Wird Phrygien erobert. Wenn fortan 
Kein griechisch Weib mehr zittern darf, gewaltsam 
Aus Hellas sel'gem Boden weggeschleppt 
Zu werden von Barbaren, die nunmehr 
Für Paris Frevelthat so fürchterlich 
Bezahlen müssen - aller Ruhm davon 
Wird mein sein, Mutter! sterbend schütz' ich sie, 
Ich werde Griechenland errettet haben, 
Und ewig selig wird mein Nahme strahlen. 
Wozu das Leben auch so ängstlich lieben? 
Nicht dir allein - du hast mich allen Griechen 
Gemeinschaftlich geboren. Sieh doch, sieh 
Die Tausende, die ihre Schilde schwenken, 
Dort andre Tausende, des Ruders kundig! 
Entbrannt von edlem Eifer kommen sie, 
Die Schmach des Vaterlands zu rächen, gegen 
Den Feind durch tapfre Kriegesthat zu glänzen, 
Zu sterben für das Vaterland. Dies alles 
Macht 'ich zu nichte, ich, ein einz'ges Leben? 
Wo, Mutter! wäre das gericht? Was kannst 
Du hierauf sagen? - Und alsdann soll der's 
Mit allen Griechen, eines Weibes wegen, 
Aufnehmen und zu Grunde gehn? Nein doch! 
Das darf nicht sein! Der einz'ge Mann verdient 
Das Leben mehr, als hunderdtausend Weiber. 
Und will Diana diesen Leib, werd 'ich, 
Die Sterbliche, der Göttin widerstreben? 
Umsonst! Ich gebe Griechenland mein Blut. 
Man schlachte mich, man schleife Troja's Veste! 
Das soll mein Denkmal sein auf ew'ge Tage, 
Das sei mir Hochzeit, Kind, Unsterblichkeit! 


De rei, die hier altijd, even als in de antigone, geenszins boven de handeling staat (*), zegt, zeer opmerkelijk

{==122==} {>>pagina-aanduiding<<}
voor het volgende: ‘Uw besluit, o jonkvrouw! is schoon, maar het noodlot en de Godin zijn onregtvaardig.’ En achilles, die tot hiertoe enkel uit verontwaardiging over het misbruiken van zijn' naam, en uit medelijden met het ongelukkig lot der vrouwen, hare partij had getrokken, roept nu in verrukking uit: ‘O dochter van agamemnon! eene Godheid had mij gelukkig gemaakt, zoo gij mijne vrouw waart geworden: ik roem u gelukkig om Griekenland en Griekenland om u. Want schoon hebt gij dit gesproken en uw vaderland waardig. Aflatende tegen de Godheid te strijden, die magtiger is dan gij, hebt gij teregt ingezien, wat nuttig en noodzakelijk is. En hoe meer ik uw' aard heb leeren kennen, hoe vuriger ik wensch, u tot mijne echtgenoote te hebben, want gij zijt edel en groot. Zie, bij thetis! ik wenschte u te helpen, en u het liefst als gemalin in mijn huis op te nemen. Het smart mij, u niet in den strijd met de Grieken te redden. Bedenk daarom wel, dat de dood een bitter kwaad is. Iphig. Ik zeg dit vrij en ongedwongen: het is genoeg, dat helena door hare schoonheid gevechten en moord der mannen veroorzaakt; maar gij, o vreemdeling! sterf gij niet voor mij, noch dood iemand, maar laat mij Griekenland redden, zoo ik kan!
Achilles betuigt nogmaals zijne bewondering voor het edele van haar besluit, en biedt zich aan om gewapend bij de offerande tegenwoordig te zijn, ten einde haar dan nog te verdedigen als het haar soms mogt berouwen, wanneer zij het zwaard haren nek voelt naderen. (*) Duidelijk spreekt hier, zoowel uit iphigenia, als vooral uit achilles, de liefde, die zij voor elkander hebben opgevat, en echte poëzij is het, die deze liefde eerst nu, zoo schoon door al het voorafgegane gemotiveerd, doet uitkomen. Achilles, eerst geheel onverschillig voor iphigenia, zoodat hij zelfs het voorstel harer moeder afslaat, die, ver-
{==123==} {>>pagina-aanduiding<<}
trouwende op de schoonheid der dochter, haar zelve om zijne bescherming wil doen smeeken, - diezelfde achilles, die haar in den beginne alleen uit medelijden en toorn over het gepleegde bedrog, naderhand uit pligtbesef, volgens zijne belofte, verdedigt, eindigt met niets vuriger te wenschen dan haar bezit, zoodat hij haar zelfs, in tegenspraak met zichzelven, hare keus om den dood te ondergaan, dringend afraadt. En wie ziet niet, hoe bij iphigenia de edele opoffering van achilles op haar besluit werkt? Zij wil niet, dat hij voor haar zal sterven: zij komt daar bij herhaling op terug. Zij beminde het leven, zoo lang de noodzakelijkheid om te sterven bestond: nu achilles zich voor haar wil opofferen, schijnt het leven weêr haar eigendom te zijn: nu kan zij weêr willen, en nu wil zij niet den dood van den geliefde, maar haar eigenen voor het welzijn des vaderlands. (*)
Eene hoogst aandoenlijke, teedere scène volgt nu, het afscheid van iphigenia en hare moeder. Zoo ergens, dan is euripides hier geheel op zijn terrein, en zelden heeft hij het echte πάθος zuiverder uitgedrukt, zonder rhetorische overdrijving. De dochter smeekt haar, niet om haren dood te weenen, daar zij zelve behouden is en hare moeder door haar beroemd zal worden; het altaar der Godin is haar een grafteeken, en zij zelve is gelukkig als weldoenster van geheel Griekenland. Zij verzoekt clytaemnestra ook, hare zusters daarom wegens haar niet te laten treuren, den jeugdigen orestes zorgvuldig tot man op te voeden, en toch haren echtgenoot niet te haten als oorzaak van den dood zijner dochter, daar hij haar, tegen zijn' wil, voor het heil van Griekenland, op bevel der Godin, heeft opgeofferd. Heerlijk contrast met hare vorige harde beschuldigingen tegen den onheiligen vader! Als door het lijden gelouterd, staat het meisje daar in volle, edele grootheid voor onze oogen, en men begrijpt moeijelijk, hoe de groote Stagiriet euripides over

{==124==} {>>pagina-aanduiding<<}
deze verandering in haar wezen kon gispen. (*) Dat Fransche kunstregters dit en veel andere dingen berispen moesten in een stuk, dat zij op verre na niet begrijpen konden, is natuurlijk.
Na van hare moeder afscheid genomen te hebben, wendt iphigenia zich tot het choor, en zegt in schiller's wèl geslaagde vertaling:

- - Nein, keine Thräne mehr! 
Ihr Jungfraun, stimmt der Tochter Jupiters 
Ein hohes Loblied an aus meinem Leiden 
Zum frohen Zeichen für ganz Griechenland! 
Das Opfer fange an - Wo sind die Körbe? 
Die Flamme lodre um den Opferkuchen! 
Mein Vater fasse den Altar! Ich gehe, 
Heil und Triumph zu bringen den Achivern! 
Kommt! führt mich hin, der Phryger und der Troer 
Furchtbare Ueberwinderin! Gebt Kronen, 
Gebt Blumen, diese Locken zu bekränzen! 
Erhebt den Tanz um den besprengten Tempel, 
Um den Altar der Königin Diana, 
Der Göttlichen, der Seligen! - - - 


Nadat zij nog het daglicht een laatst vaarwel heeft gezegd, treedt de heldin af, den offerdood te gemoet, en weldra verschijnt de bode om den bevredigenden afloop te verhalen: hoe iphigenia zich tot het laatste toe edel en groot betoonde, nog bij het altaar den bedrukten vader vertroostend had aangesproken en hem en geheel Griekenland heil toegewenscht, betuigende hoe vrijwillig zij, in volkomene onderwerping aan den wil der Godin, den dood voor het dierbare vaderland onderging. Allen hadden den adel der jonkvrouw bewonderd, en de doodelijke slag was gevallen, toen het offer plotseling verdwenen en door diana eene hinde in deszelfs plaats was gesteld, en volgens de verklaring van calchas geöfferd. ‘Onverwacht toch is de bijstand der Goden, en zij redden hen, die zij beminnen.’ Agamemnon komt terug en roemt zich en clytaemnestra gelukkig in hunne dochter, die onder

{==125==} {>>pagina-aanduiding<<}
de Goden verplaatst is, en het stuk eindigt, geheel harmonisch en verzoend met Goden en menschen, die aanvankelijk in zulke hevige collisies verkeerden, met zegeliederen voor den gelukkigen togt naar Troje.

Misschien verwacht thans de een of andere lezer eene vergelijking van beider karakters van mij. Zoo iets, dan is dit moeijelijk, daar zij door de dichters in zoo verschillende en toch weêr zoo gelijke omstandigheden worden voorgesteld? Antigone, in den beginne boven alle bekommernis voor den dood, dien zij weet dat haar te wachten staat, verheven, eindigt met onder bittere weeklagten denzelven te gemoet te gaan: iphigenia integendeel, die aanvankelijk niets vuriger wenscht, dan haar leven, zelfs ten koste van haren roem, te blijven behouden, sterft geheel berustende in den wil dier Godin, die haren dood eischte, haar met lofzangen verheerlijkende. In beider karakter zien wij veel van sophocles' eigen gezegde bij aristoteles bewaarheid, dat hij de menschen schildert, zoo als zij zijn moeten; euripides, zoo als ze werkelijk zijn (*), hoewel euripides zich in het tegenwoordige stuk, misschien meer dan in eenig ander, tot dat ideaal van sophocles verheft. Doch beider omstandigheden zijn ook verschillend: antigone heeft van den beginne af aan haar besluit vrijwillig en onherroepelijk genomen: de schending der heilige, goddelijke regten in het lijk van den innig geliefden broeder heeft er haar toe genoopt, en haar karakter is reeds sedert lang door de herhaalde slagen, haar geheel geslacht overkomen, tot zulk een besluit voorbereid. Reeds van den aanvang der tragoedie af staat zij als ideaal eener heroïne voor ons, en handelt dien overeenkomstig, tot na de volvoering der groote daad, tot na de harde uitspraak van den tiran om levend begraven te worden. Dat toen de zucht naar het schoone leven, dat toen de liefde tot den vurig beminden
haemon zich met vernieuwde kracht verheft, hierin betaalt zij haren tol aan

{==126==} {>>pagina-aanduiding<<}
de rein menschelijke natuur, en het zou geene μίμησις τῶν βελτιόνων, maar onnatuurlijke hardheid van den dichter geweest zijn, dit schoone gevoel niet in zijne volle kracht te doen uitkomen. Wij gevoelen er ons te nader door met de heldin verbonden: menschelijk lijdt zij, en menschelijk gevoelen wij met haar, wat zij lijdt, nu wij zoo hare bittere jammerklagten hooren.
Geheel anders iphigenia. Onder de schoonste vooruitzigten van met achilles, den edelen zoon der Godin, te zullen huwen, treedt het onschuldige, jeugdige meisje op, de bloeijende dochter des aanvoerders van het schitterende leger der Grieken. Allen roemen haar gelukkig, en de moeder prijst zich zelve zalig in het bezit van zulk eene dochter en in de verwachting van zoodanig huwelijk. Eensklaps ziet zij zich door het bedrog van den vader, dien zij toch zoo vurig bemint, niet alleen van al die heerlijke vooruitzigten verstoken, maar nog bovendien, in den bloei harer jaren, geheel onschuldig, tot een' wreeden offerdood gedoemd. Wat is natuurlijker, dan dat het bedrogene, bitter teleurgestelde meisje zich in hevige jammerklagten uitstort en den geliefden vader op de dringendste wijze om het jeugdige leven smeekt? Moge racine haar dadelijk blijmoedig den dood te gemoet doen gaan - eerbiedigen wij, in de roerende smeekingen der heldin, de heilige stem der natuur, vooral waar zij zoo naar waarheid door den dichter wordt uitgedrukt. Ook onze iphigenia ondergaat kalm en gelaten den dood, maar niet voordat hare ziel zich van den geweldigen schok in evenwigt heeft hersteld; niet voordat zij regt heeft ingezien, hoe zeer hare opoffering met den roem des vaderlands verbonden is; niet voordat de edelste der Grieken haar met gevaar van zijn leven wil verdedigen, en hare liefde het haar ten pligt maakt, dit grootmoedig offer te weigeren. Dat toen, maar ook toen eerst, Godsdienst en liefde haar vrijwillig het offer op het altaar des vaderlands doen brengen, dit is echt vrouwelijk, dit kon alleen, waarvan onze beschouwing is uitgegaan, een wezentlijk groot dichter zóó voorstellen.

Mr. d.j. van stégeren.






{==127==} {>>pagina-aanduiding<<}

Over de planten van Pompeji. Door professor Schouw.

(Uit het Deensch, door j. van der hoeven.)

Vóór omstreeks achttien eeuwen kende men den Vesuvius niet als een werkzame vulkaan; deszelfs voet en zijden boden eene groote vruchtbaarheid aan; deszelfs top was tamelijk vlak; echter vertoonde zich de werking van het vuur op de bergmassa, en men vermoedde, dat het een vulkaan was, wiens werkzaamheid opgehouden had, gelijk men nu dergelijke besluiten maakt omtrent de uitgebrande vulkanen in Auvergne, aan den Rhijn, omtrent Albano en andere plaatsen in Italië.
In het jaar 63 na christus' geboorte, onder nero's regering, werden de omstreken van den Vesuvius door eene zeer sterke aardbeving geschokt; een gedeelte van Pompeji werd verwoest, Herculanum leed veel, Napels en de andere verder liggende steden minder. Doch dit was slechts een voorlooper van eene veel geweldiger omkeering.
Toen in het jaar 79 onzer tijdrekening, onder de regering van titus, de natuuronderzoeker plinius als bevelhebber der Romeinsche vloot voor het Misenische voorgebergte lag, maakte zijne zuster, de moeder van den jongeren plinius, hem op eenen avond opmerkzaam op eene wolk van ongemeene grootte en vreemde gedaante, die zich als eene zuil loodregt in de lucht verhief en zich van boven in eene kroon uitbreidde, waardoor zij gelijkheid met eenen pijnboom verkreeg. Plinius liet oogenblikkelijk een snelvarend schip in gereedheid brengen en stevende daarmede naar den Vesuvius, waaruit het weldra bleek, dat die wolk, of eigenlijk die rook, voortkwam. Reeds vertoonde zich een digte aschregen, en de uitgeworpen puimsteenen en steenblokken verspreidden schrik over de geheele omstreek. Onverschrokken liet de natuuronderzoeker derwaarts sturen. ‘Het geluk staat den moedige bij,’ was de opwekking aan zijn volk. Bij Stabiae overnachtte hij in eene villa, en sliep zoo gerust, dat men buiten het vertrek zijne ademhaling hooren kon; hij sliep tot dat men hem 's morgens wekte, opdat hij niet ingesloten zou worden in het huis, want de gevallen asch had de deur reeds bijkans versperd. Met het aanbreken van den dag, die echter door dezen aschregen,

{==128==} {>>pagina-aanduiding<<}
donker was als de nacht, begaf hij zich naar buiten, om de verschijnsels waar te nemen en op te teekenen. De vlammen en zwaveldampen, die de overigen verjoegen, wakkerden hem aan; maar, terwijl hij van zijn' draagzetel oprees en op zijne twee slaven steunde, viel hij dood ter neder, waarschijnlijk verstikt.
Het was bij die geweldige uitbarsting van den Vesuvius, de eerste waarvan de geschiedenis gewaagt, dat de steden Pompeji, Herculanum en Stabiae vergingen; Pompeji en Stabiae door eenen aschregen, Herculanum door eenen lavastroom.
Deze steden lagen op die wijze zestien- of zeventienhonderd jaren lang begraven; men wist niet eens naauwkeurig hare ligging, tot dat het toeval in het einde der zeventiende en 't begin der achttiende eeuw tot hare wederontdekking aanleiding gaf. Thans liggen zij, en inzonderheid Pompeji, voor een groot deel open, daar de asch is opgeruimd; men wandelt over de straten en markten, in de tempels, theaters en bijzondere woningen van Pompeji als in eene hedendaagsche stad; men leert hier de inrigting kennen van de huizen der Ouden, het keukengereedschap, den vrouwentooi, de handwerksgereedschappen en de ten deele voortreffelijke kunstvoortbrengsels, en men ontvangt hier beter dan ergens elders een aanschouwelijk beeld van het opentlijke en private leven der oudheid.
Ook de kondschap aangaande de aan de bewoners van Pompeji bekende planten kan veelligt eenig belang hebben; en hier bieden zich vooral twee hoofdbronnen aan, deels namelijk de in Pompeji en de twee andere verwoeste steden gevondene schilderijen en andere voorstellingen van planten, deels overblijfsels van planten zelve. Ten aanzien van het eerste hulpmiddel moet eenige voorzigtigheid worden aangewend. Natuurlijkerwijze zijn vele voorstellingen van planten zoo weinig kennelijk, dat zij niet kunnen bestemd worden, gelijk ook wel in onzen tijd het geval mag zijn. Wanneer voorts de plant kennelijk is, is het nog niet uitgemaakt, dat zij oudtijds bij Pompeji gevonden werd, want niet zelden wordt eene uitheemsche vegetatie voorgesteld. Zoo vindt men dikwerf de natuur rondom den Nijl voorgesteld; moerassige vlakten met Lotus en Nelumbium, het Nijlpaard, den krokrodil, den Ichneumon, eenden, en aan den rand van het water den dadelpalm, bij voorbeeld in het voetstuk

{==129==} {>>pagina-aanduiding<<}
van het beroemde groote Mozaïk, 't geen men meent dat alexander en darius voorstelt. Somwijlen zijn ook de voorstellingen phantasie-teekeningen, zoo als een laurierboom, die uit eenen dadelpalm groeit of (eene physiologische onmogelijkheid) uit den wortel van dezen voortspruit; misschien duidt zulks op de vreemde gewoonte, die de Ouden hadden, om de verschillendste gewassen zoo digt opeen te planten, dat zij het voorkomen verkregen van te zamen te behooren.
Onder de boomen, die thans vooral bijdragen om het Italiaansche landschap te kenmerken, behooren pijnboomen en cipressen. Beiden werden bij de Ouden gevonden; daarvan getuigen de schrijvers, en daarvan dragen ook de afbeeldsels in Pompeji de blijken, want pijnappels worden dikwerf voorgesteld gezien, en men heeft ze, insgelijks, verkoold in Herculanum aangetroffen. De cipres is zeer dikwijls voorgesteld in de landschappen, die de wanden der vertrekken in Pompeji versieren, somtijds in vereeniging met den pijnboom. Eene derde soort van boomen met naaldvormige bladeren, de Aleppische denneboom, wordt mede in Pompeji afgebeeld aangetroffen.
De oleander (Nerium oleander), die thans de boorden der rivieren versiert, de klimop (Hedera Helix), die muren en boomstammen bekleedt, zijn beide in Pompeji voorgesteld.
Daarentegen zijn er twee gewassen, die thans in het landschap eene voorname rol spelen, maar in den ouden tijd in Italië niet groeiden. De zoogenoemde aloë (juister Agave), die door hare groote vleezige bladeren en haren hoogen, op eenen kandelaar gelijkenden stengel zich zoo geliefd gemaakt heeft bij de landschapschilders, en rondom de Middellandsche zee zoo wel aangekweekt als verwilderd voorkomt, is aan Amerika te danken, en kon alzoo aan de bewoners van Pompeji niet bekend wezen. De Indische vijg (Opuntia vulgaris) uit de groep der cactus-planten, in het oog vallende door zijn vreemd voorkomen, namelijk door zijne platgedrukte bladvormige takken, die thans in de landen rondom de Middellandsche zee even algemeen is als de aloë, en mede verwilderd voorkomt, is ook uit Amerika afkomstig. Even zoo weinig als van de aloë wordt van dezen zoo bijzonderen plantenvorm eenig spoor eener afbeelding in Pompeji gevonden.
Of er ook oudtijds, gelijk thans, enkele boomen van den

{==130==} {>>pagina-aanduiding<<}
dadelpalm zonder rijpe vruchten gevonden werden, is twijfelachtig. Hij wordt wel dikwerf in Pompeji voorgesteld, maar in het algemeen in verbinding met Egyptische voorwerpen of in eene symbolische beteekenis. De dwergpalm daarentegen heeft ongetwijfeld dezelfde rol gespeeld als thans, want theophrastus berigt, dat hij zeer algemeen in Sicilië was; hetzelfde is thans het geval, terwijl hij aan de golf van Napels slechts zeldzaam voorkomt.
Wenden wij het oog naar de aangekweekte planten, zoo maken de meeste reizigers voor het eerst kennis met de katoenboom-kultuur, wanneer zij Pompeji bezoeken. Digt bij Pompeji's puinhoopen zijn velden met katoenboomen, en hier is de noordelijke grens der kultuur van den katoenboom in Italië. Van deze gewigtige, tot kleeding dienende plant vinden wij geenerlei spoor in de gedenkteekenen der oudheid, en uit andere bronnen weten wij, dat de katoenboom oudtijds slechts bekend was als eene Indische, en volgens de latere schrijvers tevens als eene Egyptische plant, en dat hij eerst door de Arabieren in de landstreken rondom de Middellandsche zee verspreid werd.
Een ander gewas, hetwelk middellijk, als voedsel namelijk van den zijdeworm, thans eene voor de kleeding gewigtige plant in Italië is, de witte moerbeziënboom, was den bewoners van Pompeji mede onbekend. In dien tijd was de zijde een uitheemsch artikel van weelde van de grootste kostbaarheid. Eerst in de zesde eeuw kwam de zijdekultuur naar Europa.
Onder de graansoorten bij de oude Romeinen was de tarwe de meest heerschende; ook de gerst was algemeen; daarentegen ontbraken de meer Noordsche korensoorten, haver en rogge. Verkoolde tarwe- en gerstkorrels zijn in Pompeji gevonden. Op eenen wand wordt eene schoone afbeelding gevonden van een' kwartel, die een gerstenkorrel uit eene aar plukt. Een tegenhanger daarvan stelt een' kwartel voor, die in eene aar van vogelgierst (Panicum Italicum) pikt, welke gevolgelijk toen mede bekend was.
Daarentegen missen wij afbeeldingen van de maïs, eene door haren vorm zoo kennelijke korensoort, maar wij weten tevens, dat wij die aan Amerika verschuldigd zijn. Thans is hare kultuur verbreid in de omstreken van Pompeji.
Ook de rijst werd in den ouden tijd gemist; toen was zij beperkt tot Oostindië; ook thans wordt zij niet bij Pom-
{==131==} {>>pagina-aanduiding<<}
peji, maar wel elders in Italië aangekweekt. Of de Indische gierst of het zorghzaad (Sorghum) aan de Ouden bekend was, of eerst door de Arabieren naar Europa gebragt werd, is twijfelachtig; de afbeeldingen in Pompeji geven daaromtrent geene opheldering.
Van de peulvruchten vinden wij paardenboonen in verkoolden toestand, welke volkomen gelijken naar de tegenwoordige.
Op schilderijen, die voorwerpen uit de keuken voorstellen, vindt men eenen bundel Aspersies, welke echter waarschijnlijk de wilde zijn, die nu, gelijk toenmaals, werden gegeten; terwijl het schijnt, dat de Ouden de aangekweekte Aspersies niet gekend hebben. Op andere afbeeldingen van dergelijke zaken komen look, radijzen, knollen en eene soort van kleine pompoenen voor. De Liefdeäppel (Solanum Lycopersicum) is uit Amerika ingevoerd, en was derhalve aan de Ouden onbekend.
De olijfboom heeft in den tijd, toen Pompeji verwoest werd, zoo 't schijnt, dezelfde gewigtige rol gespeeld als thans; daarvan geven de schrijvers getuigenis. Olijftakken worden dikwerf voorgesteld; en in een opgegraven glas heeft men in Pompeji ingemaakte olijven gevonden, volkomen gelijk aan de tegenwoordige, en welke tijdens de opgraving haren smaak nog behouden hadden.
De vruchten, die thans in Italië meest gebruikt worden, zijn druiven en vijgen; en deze zijn het ook, die het meest voorgesteld zijn op de talrijke vruchtstukken, op de wanden van Pompeji gevonden. Buitendien komen wijngaardranken in menige voorstellingen voor, die op de vereering van bacchus betrekking hebben.
Dikwerf vinden wij ook op vruchtstukken en andere afbeeldingen de voorstelling van peren, appelen, kersen, amandelen, pruimen, perziken, granaatappelen en mispels.
Eenigen hebben gemeend den Ananas in Pompeji afgebeeld te vinden; maar, daar deze als eene Amerikaansche vrucht wordt aangenomen, zoude zulks zonderling wezen. Het voorwerp echter, 't geen men als een Ananas beschouwd heeft, is, volgens de ongetwijfeld gegronde meening van tenore, de top van eenen dwergpalm, die ook nu in Sicilië genuttigd wordt.
Veel gewigtiger, dan het gemis der Ananassen, is dat van de tot de familie der Aurantiaceën behoorende gewassen,

{==132==} {>>pagina-aanduiding<<}
de appelsina's, oranjeappels, citroenen en cedraten. Het is ongetwijfeld genoegzaam opgehelderd, dat men in den tijd van plinius daarvan niet ééne soort aankweekte; hij vermeldt, dat men te vergeefs beproefd had, den cedraatboom (Citrus medica) voort te planten. Het was niet vóór omtrent in de derde eeuw, dat deszelfs aankweeking in Italië begon; later kwam de limoen- of echte citroen- en de oranjeboom in Europa, en het laatste de appelsina-boom, die uit China afkomstig is en door de Portugezen naar Europa werd overgebragt.
Wij zien alzoo, dat de plantenwereld, dat vooral de aangekweekte planten in Italië verscheidene veranderingen ondergaan hebben, sedert den tijd, toen Pompeji bloeide; en dat, terwijl de oude bewoners van Pompeji, ten opzigte van menigerlei genietingen van het leven, en vooral ten opzigte van kunstgenot, zoo veel vooruit hadden boven de tegenwoordige bewoners dier streken, zij onderscheidene belangrijke gewassen ontbeerden, die de meer uitgebreide geographische kennis en de toegenomene handelsbetrekking aan hunne nakomelingen verschaft hebben. De voornaamsten onder de nieuw bijgekomene zijn rijst, maïs, boomwol en oranjeboomen. Italië was aldus toen nog niet

‘das Land, wo die Citronen blühn, 
Im dunklen Laub die Gold-Orangen glühn.’ 




Een avond bij Caroline Pichler.

(Uit het Hoogduitsch.)

Twee notabiliteiten der litteratuur heeft Duitschland nu laatstelijk verloren, die beide als gedenkteekenen van een schooner, helaas vervlogen tijdperk der vaderlandsche letterkunde overbleven, te midden van het hedendaagsche kwakzalvergeschreeuw van het Duitsche schrijvergeslacht: Frederik kind te Dresden en caroline pichler te Weenen. Deze eerwaardige vrouw, wier schriften, vol van de edelste vaderlandlievende gevoelens en van de zuiverste zedelijke strekking, zoo sterk en zoo voordeelig, tegen de gewrochten onzer Duitsche dudevants afsteken; die, door haren roman: Frauenwürde, het door den revolutiegeest verlaagde vrouwelijke karakter het eerst weder in het reinste daglicht

{==133==} {>>pagina-aanduiding<<}
plaatste; deze elken Oostenrijker vooral dierbare vrouw is den 9 Julij 1843, des morgens ten 6 ure, in de rust eens beteren levens ingegaan.
De openbare dagbladen zullen het ongetwijfeld aan necrologen en biographiën der beroemde Schrijfster niet laten ontbreken; ik voor mij echter (het berigt is van den Duitschen schrijver anton langer) geloof, dat het voor den beschaafden lezer misschien niet onbelangrijk zijn zal te vernemen, hoe caroline pichler, niet als dame der groote wereld of als dichteres, maar als huisvrouw en moeder, geleefd en gewerkt heeft, en ik zal trachten, zoo trouw immer mogelijk, een' der avonden te schilderen, welke ik zoo gelukkig was bij de achtingwaardige vrouw door te brengen.
Ik kies dien avond, van welken ik thans ga verhalen, omdat het toeval mij op denzelven vergunde, haar alleen, dat is te zeggen zonder gezelschap, blootelijk in den kring van haar beminnenswaardig gezin, dat uit hare dochter, de weduwe van den Appellationsraad von pelzeln en derzelver kinderen, august, fanni en marie, bestaat, te mogen aantreffen. Ik vond haar onverzeld, in den tuin van haar huis, in het eenvoudig gewaad eener bejaarde vrouw, en bezig de Allgemeine Zeitung te lezen; want ondanks haren vergevorderden ouderdom nam zij aan de staatsgebeurtenissen van Europa nog steeds het warmste aandeel.
Met de haar eigene opregte hartelijkheid en warmte groette zij mij en verzocht mij plaats te nemen. Ons gesprek nam zijne wending op den ouden tijd. Zij verhaalde van mannen, wier nagedachtenis elken Oostenrijker heilig is, van denis, collin, zacharias werner, gluck, mozart, haydn, salieri; al deze had zij persoonlijk gekend, van elk wist zij de eene of andere anecdote te vertellen, en verstond het, hen zoo levendig te schilderen en als handelend voor oogen te stellen, dat mij een eigenaardig gevoel bekroop, bijna alsof ik mij in het gezelschap dier groote mannen bevond, die ons vaderland onsterfelijk gemaakt hebben. Destijds was juist het eerste deel harer Beelden des Tijds (Zeitbilder), helaas het laatste harer werken, in het licht verschenen; en toen ik van de gunstige ontvangst gewaagde, welke het allerwegen bij het publiek ontmoette, hernam zij enkel, met eenen glimlach, dat er nu welhaast aan haar geschrijf een eind zou komen. Ons gesprek viel vervolgens

{==134==} {>>pagina-aanduiding<<}
op het heldentijdperk van 1809, en zij sprak van den over winnaar van Aspern met die bijna dweepende geestdrift, welke zij te allen tijde, met pen en mond, jegens het Keizershuis aan den dag legde.
Zij noodigde mij nu tot eene wandeling door den tuin, en hier had ik weder gelegenheid, de veelomvattende kunde der schrandere vrouw te bewonderen. Niet alleen wist zij de Duitsche en Latijnsche benamingen der gewassen met eene juistheid op te geven, die mij in verbazing zette, (want zij telde toen reeds meer dan 70 jaren) maar zij verstond ook, in den tuin voorraad voor keuken en kelder te telen, en haalde, al lagchende, eenige daarop zinspelende plaatsen uit horatius aan (Epod. Od. II). Onder anderen plukte zij mij een' wonderschoonen, vollen en geurigen gelen violier af, welken ik nu nog als eene reliquie beware. Zoo kwamen wij aan een' grooten, breedlommerigen kastanjeboom, onder welken haar geliefkoosd zitplaatsje was. Hier gingen wij weder zitten, en spraken nu, in plaats van over de oude, over de nieuwe litteratuur en den nieuweren tijd; en, zoo zij al niet regtstreeks lakend zich daarover uitliet, was echter hare wijs van denken daaromtrent toch niet de gunstigste. Zij verklaarde zich onverbloemd tegen lenau, uit hoofde zijner bijna aan het verwijfde grenzende weekheid en weemoed; terwijl haar daarentegen de mannelijke, zelfs in de diepste smart zoo moedig en edel zich verheffende geest van grün zoo uitnemend beviel, dat zij zich niet onthouden kon, het gedicht Mannesthräne met even veel waarheid als gevoel op te zeggen.
Middelerwijl was Mevrouw van pelzeln met hare aanvallige kinderen mede in den tuin gekomen, en nu begon, na weêrkeerige begroeting, een tooneel der vrolijkste levendigheid. Men wilde namelijk op een bed van sappige ananasaardbeziën nalezing houden. Allen namen wij onder schertsen en lagchen aan den arbeid deel, waarbij de dichteres dan regt hartelijk met onze onbehendigheid spotte, wanneer wij, ondanks onze jongere oogen, zoo menige, onder de donkere bladeren verborgene, geurige vrucht over het hoofd zagen, welke zij wist te vinden en met moederlijke zorgzaamheid onder ons uitdeelde.
Daar de avond reeds koel begon te worden, deed de dichteres het goûter, dat men anders gewoon was in den tuin te nuttigen, in huis opdisschen. Toen wij ons daarheen bega-
{==135==} {>>pagina-aanduiding<<}
ven, trof mij de aandoenlijke, ik zou bijna zeggen aartsvaderlijke eerbied, met welken al de huisgenooten, jong en oud, haar begroeteden, terwijl ook zij weêrkeerig voor elk een woord van groet of vriendelijke toespraak gereed had. Het kleine salon, waarin de avondverversching opgedragen werd, was een dier huishoudelijk ingerigte vertrekken, waarin hedendaagsche sierlijkheid met ouderwetsche gemakkelijkheid vereenigd zijn. Inderdaad zag men hier eenige meubelen, die, in den strengsten zin des woords, niet alleen naar den uiterlijken vorm, rococo waren, en welker bezit menige modedame aan de eigenares benijd zou hebben. Bijzonder belangrijk was voor mij een portret van theodoor körner, gedurende zijn verblijf te Weenen (1809) geschilderd; het vertoonde hem als een zeer schoon man, en was, volgens de getuigenis der dichteres zelve, volkomen gelijkend; terwijl het daarentegen naar de portretten, welke men gewoonlijk aan het hoofd zijner werken gedrukt ziet, in geenen deele geleek.
De dame van den huize verzocht ons nu plaats te nemen, en bediende ons eigenhandig met koffij en fruit; terwijl zij zelve, waarschijnlijk uit hoofde van haar reeds verzwakt gestel, de voorkeur gaf aan thee met melk. Het vrolijk gesnap en de goedhartige scherts begonnen thans op nieuw. Slechts eene enkele maal citeerde caroline pichler eene Italiaansche ballade: Il ritorno del Crociato, welke zij con amore voor de Rivista Viennese vertaald had.
Na ons goûter genuttigd te hebben, hielden wij ons bezig met het bekende spel, om uit verplaatsbare letters een of meer woorden zaam te stellen, en alsdan de door elkander geworpene letters aan een' ander in handen te stellen, die daaruit moet trachten dezelfde woorden weder bijeen te voegen. Nadat wij op deze wijs, met meerdere of mindere vaardigheid, eenige woorden geraden hadden, schoof caroline pichler mij eene handvol letters toe, welke ik, trots alle inspanning, niet kon ontraadselen, tot zij mij lagchend verklaarde, dat de vruchteloos gezochte woorden Inkle en Yariko waren. Daarna spoorde zij ons, in haar goedhartigheid ademend Weener dialekt, aan, om ein Tanzerl zu machen (een dansje te doen), en daar Mevrouw van pelzeln zoo vriendelijk was ons eene quadrille voor te spelen, zoo lieten wij ons niet lang noodigen, doch moesten menig schertsend verwijt hooren over onze nonchalance, vergeleken met de

{==136==} {>>pagina-aanduiding<<}
voormalige, naauwkeurig de maat in acht nemende gratie, en daar ik ons hedendaagsche stelsel poogde te verdedigen, daagde zij mij met vrolijke scherts uit, om met haar eene menuet à la reine te dansen, waarin ik, de zoon van den nieuweren tijd, tot mijne beschaming, mijne onkunde erkennen moest.
Nu plaatste zij zich op hare beurt aan het piano, waarop zij meesterlijk wist te spelen, liet ons eenige stukken van mozart hooren, en daar zij de voorkeur kende, welke ik voor den grooten componist gevoelde, verhaalde zij mij de volgende anecdote, die gewis voor elken vereerder van mozart belangrijk zijn zal, en die ik met de eigene woorden der dichteres hier navertel. ‘Toen ik eens,’ zeî zij, ‘aan het klavier zat en het non più andrai uit Figaro speelde, trad mozart, die toen bij ons was, achter mij, en ik moet het hem wel naar zijnen zin gemaakt hebben, want hij bromde de melodie mede en tikte de maat op mijne schouders. Plotseling echter trok hij ook voor zich een' stoel naar het instrument, ging zitten, verzocht mij de bas voort te spelen, en begon nu zoo heerlijk schoon ex tempore te variéren, dat alles, met teruggehouden adem, naar de toonen van den Duitschen orpheus luisterde. Eensklaps evenwel werd hij het spelen moê, vloog op, en begon in zijne dolle luim, gelijk hij meermalen plagt, over tafels en stoelen te springen, als eene kat te maauwen en gelijk een uitgelaten schooljongen door de kamer te buitelen.’ Zoo verhaalde zij. Daar kort hierop het souper aangeregt werd, nam ik mijn afscheid, en de goedhartige, mij onvergetelijke vrouw wilde volstrekt mij tot aan de deur begeleiden, en noopte mij, met moederlijke zorgvuldigheid, mij toch digt toe te knoopen, vermits anders, daar ik van het dansen nog eenigermate verhit was, de avondlucht mij nadeelig kon zijn.
Zoo was caroline pichler in haren huiselijken kring; zoo leefde, zoo werkte zij. Die haar uit hare schriften kende, achtte haar; die haar persoonlijk kende, moest haar beminnen. Anderen mogen aan den dichterhemel als zonnen en sterren schitteren, of onheil dreigend, kometen gelijk, zoo als herwegh, hunne banen doorvliegen, zij geleek het heilige vuur van vesta, dat op het huisaltaar vlamt, als zinnebeeld der vrouwelijke deugd en reinheid van zeden, en

{==137==} {>>pagina-aanduiding<<}
op haar mogen in de volste kracht de heerlijke woorden van schiller toegepast worden:

Zij leefde voor de besten van haar' tijd, 
Zij heeft geleefd voor alle tijden. 




Een bezoek in de hervormingsclub te Londen.

De geest van gezelschappelijke vereeniging is niet altijd de geest van gezelligheid: ook zijn er niet weinigen, die beweren, dat niets ongezelliger is, dan een Club. Praat slechts eenmaal over het onderwerp met een' dier lieden van twijfelachtigen naam, die, telkenmale zij zich hebben laten voorhangen, nog geene andere meerderheid hebben mogen verwerven dan die der zwarte balletjes, en gij zult hooren, welk een vloed van tegenbedenkingen bij hen opborrelt uit de bron van teleurstelling en wrok. Luister, bij voorbeeld, naar den Heer buckingham, die voorstelt een wereldburgerlijk Instituut op te rigten, in hetwelk hij hoopt de dames te doen opnemen; hij zal u zeggen, dat de thans bestaande Clubs niet anders te werk gaan dan in een' geest van uitsluiting, dat zij de menschen splitsen en verdeelen naar hunne rangen, beroepen, denkwijzen, of ook wel zich enkel toeleggen om zinnelijke lusten te voldoen, enz.
Ik wil hier de taak niet op mij nemen, om de vijanden der Clubs te wederleggen; ik wil u slechts binnenleiden in eene derzelve, in de Hervormingsclub (*), en gij zult alsdan kunnen beoordeelen, of de Londensche hervormers al dan niet weten te leven.
Wij staan in Pall-Mall voor een paleis van Italiaansche bouworde, met Ionische zuilen versierd, en welks palladio de Heer barry is, de architekt van het nieuwe gebouw, waar de beide kamers van het Parlement hare zittingen houden zullen. Doch laat ons geenen tijd verliezen met het naauwkeurig opnemen van den voorgevel; gaan wij liever binnen, en wachten wij een oogenblik onder den zuilengang, dat die in kostbaar liverij gekleede lakkei den Heer ch.l. ga waarschuwen, die ons uitgenoodigd heeft,

{==138==} {>>pagina-aanduiding<<}
zijne Club te komen bezoeken. Is dit hier niet reeds een allerheerlijkste trap? De treden zijn van marmer. Houdt hij de vergelijking niet uit met dien van het Louvre, of zelfs van het paleis van Caserta, bij Napels? Is hij al niet volkomen zoo breed, zoo is hij met meer oordeel verlicht. Neen waarlijk, wij zijn niet meer te Londen, maar in Italië; tot getuigen kan ik dien mosaïkvloer aanvoeren, die zuilen van Siena's marmer, of, zoo het geen marmer is, dan ten minste stukadoorsel, dat men van marmer niet kan onderscheiden. Wij waren in onze bouwkunstige verrukking als verloren, en zouden dit prachtige vestibule waarschijnlijk nog lang bewonderd hebben, zoo niet de Right Honourable Mr. ch.l. ons met echt Britsche beleefdheid de hand was komen schudden. ‘Laat ons beginnen met het begin,’ zeide hij; ‘komt, ik wil u onzen spitdraaijer doen zien.’
Ik moet zeggen, dat ik hem niet begreep, en, naar de blikken te oordeelen, welke mijn vriend mij toewierp, begreep deze hem even min als ik. De Heer ch.l. deed ons eenen trap afklimmen, aan welks voet wij in eenen verwulfden benedengang traden, die ons in eene soort van kelder of kluis voerde, waar eene stoommachine van vijf paarden kracht ongestoord arbeidde, onder het eentoonige muzijk harer onophoudelijke beweging. Dit was de spitdraaijer, en in een ander keldertje kookte de ketel, die de stoom aan het werktuig verschaft. In den letterlijksten zin gaat en beweegt zich in de keukens der Hervormingsclub alles door stoom. Vooreerst doet de stoom al de menigvuldige braadspitten ronddraaijen; maar dan is het ook nog de stoom, die het vereischte water uit een' put oppompt, die de kolen ophijscht, de schotels warm houdt, luchtverversching aanbrengt, enz., enz. Niet lang zal het duren, of zij bedient de gasten ook achter tafel. In plaats van ons door de uitwerkselen te verbazen, in plaats van ons bijna aan tooverij te doen gelooven, had de onpoëtische en stellige Heer ch.l. ons reeds terstond den in het geheim en bijna met menschenverstand werkenden dienaar willen toonen.
Over het algemeen is het water uit den Theems, dat te Londen tot huisgebruik dient; de Hervormingsclub echter heeft onder de fundamenten van haar gezelschapshuis eene bronwel, die in al hare behoeften voorziet. Uit dien welput pompt de machine zelve al het water op, dat zij voor haren ketel noodig heeft: van binnen is de put met eene

{==139==} {>>pagina-aanduiding<<}
ijzeren buis bekleed, welke verhindert, dat eenig zijdelings insijpelend grondwater zich met het zuivere bronwater vermenge. Een vrij ingewikkelde toestel van pompbuizen gaat tweehonderd zeventig vosten diep in den put naar beneden: hij levert water in overvloed, ja mag onuitputtelijk genoemd worden, want men heeft berekend, dat hij voor het gebruik eener geheele stad van twintigduizend zielen toereikend zou zijn.
Dit onderaardsch gedeelte van het Clubsgebouw bevat nog eenen anderen toestel, bestemd om door geheel deszelfs omvang te verspreiden, wat niet minder eene eerste behoefte is, dan water en stoom: het is namelijk een ventilator, die de lucht ververscht in eene lange hoofdbuis, waaruit naar onderscheidene kanten zijbuizen uitloopen, welke op hare beurt uitkomen aan luchtmonden, gelijk aan die, welke warmte in de vertrekken uitademen; het is alweder de stoommachine, welke belast is, die onophoudelijke ventilatie te onderhouden.
‘Thans,’ zeide ons de Heer ch.l., ‘willen wij den tempel binnentreden; ik meen, in de keuken gaan. Daar zal ik u aan den hoogepriester voorstellen, namelijk aan onzen maître d'hôtel. Gij zult wel zoo goed zijn, hem met al den eerbied aan te hooren, waarop zijn gewigtig ambt hem regt geeft; de Heer soyer, zoo heet hij, is een kunstenaar van den eersten rang.’
Wij vonden den Heer soyer op zijnen post, met den hoed op het eene oor en met een beleefd en tevens coquet voorkomen; een ware Franschman, hoezeer hij het Engelsch vlug genoeg sprak. Al had de Heer ch.l. ons geenen eerbied aanbevolen, zouden wij dien van zelf gevoeld hebben voor de achtbare personaadje, die men waardig gekeurd had, een zoo hooggewigtig departement te vervullen. Inderdaad, men bespeurt gemakkelijk, dat hij met zichzelven geenszins ontevreden is: maar is het dan ook te verwonderen, dat hij zich gestreeld voelt, dat men hem op prijs weet te schatten? ‘Gij komt juist van pas,’ zeî hij ons; ‘ik kan u daar eene saus laten proeven, die de goedkeuring van Lord hill heeft weggedragen. Die heer, de man van den fijnsten smaak in geheel de Club, heeft mij gemagtigd, er zijnen naam aan te geven.’ Wij proefden de saus, die met den naam eens Lords vereerd was, en, ronduit gezegd, onze eerbied en hoogschatting van den kookkunstenaar werden er

{==140==} {>>pagina-aanduiding<<}
door vermeerderd. Wij verklaarden hem, dat wij geloof hadden in zijn genie. Op onze complimenten antwoordde hij, dat hij zich somwijlen inderdaad geïnspireerd gevoelde. ‘Maar,’ vervolgde Monsieur soyer, ‘in het keukenvak is inspiratie niet genoeg; het is eene kunst, die hare grondregelen, hare strenge grondregelen heeft; het is eene praktikale kunst, die, wat men er ook van moge zeggen, aan de wiskunstige wetenschappen meer verschuldigd is dan aan dichterlijke vinding. Ik voor mij ga van dit groote beginsel uit: de ware kookkunstenaar moet te gelijker tijd spaarzaam zijn, èn in tijd, èn in arbeid, èn in kosten ....’
‘Mijnheer,’ viel hem mijn medgezel, die een Franschman was, in de rede, ‘wat zijn wel zoo uwe emolumenten?’ - ‘O, Mijnheer is een landgenoot,’ merkte Monsier soyer vooraf met eene ligte buiging aan; daarna vervolgde hij: ‘Mijne emolumenten, Mijnheer, o, voor geld werk ik niet, maar jaarlijks neem ik 2000 pond aan (f 24,000); er zijn sommige prefekten in Frankrijk, die meer hebben.’ De Heer ch.l. fluisterde, als aanvulling, ons toe, dat Monsieur soyer daarenboven nog eene gratificatie aanneemt, telkenmale hij een nieuw geregt uitvindt. ‘Naar het schijnt,’ wendde ik mij nu tot den keukenheld, ‘bedienen uwe koks zich van steenkool; geeft die brandstof dan niet soms schadelijke dampen uit?’ - ‘Neen,’ hernam Monsieur soyer, ‘werktuig- en scheikunde hebben hiervoor gezorgd. Wij hebben, gelijk gij hier zien kunt, rookverzwelgende buizen doen aanleggen, door middel van welke het koolstofzuur, zoodra het voortgebragt is, opgenomen wordt, zonder den geringsten onaangenamen reuk achter te laten. Een kunstenaar, wanneer hij arbeidt, moet aan geene onaangename gewaarwording hoegenaamd onderworpen zijn; al zijne zinnen moeten vrij blijven; ook zorg ik niet alleen, het riekvermogen mijner aides ongekrenkt te houden, maar ook hun gezigt te beschermen: let hier op die verschuifbare vuurschermen, welke ik voor elk der fornuizen heb doen inrigten; die schermen beveiligen ons in de eerste plaats tegen den gloed van het vuur, tegen elke vonk of elk vuurdeeltje, dat ons in het aangezigt zou kunnen springen, maar zij hebben ook nog daarenboven het voordeel van als reflectors te werken en de volle kracht van het licht op het voorwerp onzer culinaire werkzaamheid te rigten.’
Behalve hare fornuizen, heeft de keuken der Hervor-
{==141==} {>>pagina-aanduiding<<}
mingsclub twee groote vuren tot het braden, voor welke onophoudelijk een aantal speten ronddraaijen, voorzien van allerlei soorten van vleesch. Bij ons eerste binnenkomen hadden wij die ruime schoorsteenhaarden niet eens gezien; zij zijn almede achter beweegbare vuurschermen, of liever achter ware, van deuren voorziene bufetten verborgen. De Heer soyer deed ons de inrigting zijner vuren bewonderen. In plaats van den grooten, openen haard van een' gewonen Engelschen keukenschoorsteen, zijn de bouten of traliën van dezen regtstandig en draaijen op scharnieren, zoodat men alles gemakkelijk reinigen en herstellen kan; het achterste van den haard vormt een' steeds kokenden waterbak. De speten eindelijk, die door het stoomwerktuig in beweging gebragt worden, zijn met de verwonderlijkste orde gerangschikt, die alle verwarring verhoedt en eenen wiskunstig berekenden afstand laat tusschen de edele kalfslende, het stuk roastbeef, de schapen- of lamsbout, den kapoen, het kuiken enz., welke allen ongestoord, ieder in zijne bestemde sfeer, rondwentelen, een getrouw beeld der aristocratische en constitutionele hierarchie, zonder welke er geene maatschappij bestaan kan. Monsieur soyer, die in hetgeen de keuken betreft een hervormer en geen revolutiemaker is, is niet weinig trotsch op zijne vuren en op derzelver bezuinigende inrigting; nog trotscher is hij op zijne keukentafel; maar, welk eene tafel is dat ook niet! Zij staat in het middelpunt van zijn keukenrijk, en op hare spiegelgladde oppervlakte wordt de bereiding van elk geregt voltooid. Hare gedaante heeft iets bijzonders: zij is noch rond, noch vierkant; misschien heeft zelfs de meetkunde geenen naam voor de figuur van dit tafelblad, dat langwerpig en aan de vier einden uitgehoold is, zoodat de kookkunstenaar in elke dier holten staan kan, vrij van allen aanstoot, wanneer een zijner aides met
eenen schotel in de handen de tafel langs komt. Daarenboven is die tafel van veranderlijke afmeting, want zij kan naar alle zijden verlengstukken uitschieten, en, opdat haar vlak steeds rein en glimmend zij, hangt aan elken hoek een blikken aker vol water en eene spons. Eindelijk vestigde Monsieur soyer nog onze aandacht op twee pilaren, welker top bijna tot aan de zoldering reikt, en rondom welke zich een toestel bevindt, in vakken verdeeld, die zout, peper en alle verdere kruiderijen bevatten, welke een kok onder zijnen arbeid

{==142==} {>>pagina-aanduiding<<}
steeds bij de hand moet hebben. In het midden zelf der tafel is een ruim ijzeren bufet, dat door stoom verhit en waarin de schotels warm gehouden worden.
Aan de keuken grenzen twee onmisbare toevoegsels derzelve: het eene is eene waschplaats, waar in een geweldig groote ketel water heet gemaakt wordt, niet alleen voor keukengebruik, maar ook voor dat eener badzaal, die er boven ligt; het andere is de plaats, waar men het pastijwerk toebereidt. Op tafels, met schitterend wit lijnwaad bedekt, verbeidt voorraad van allerlei aard de behandeling van den kunstenaar: coteletten, borsten, lenden, bouten en andere stukken vleesch liggen daar zoo koel immer mogelijk, want onder elk servet, dat aan dezelve tot bed dient, heeft men eene laag ijs geplaatst: door hetzelfde middel behoudt de visch al den glans zijner schubben; wild en gevogelte hangt aan haken, - kortom, hier is het, dat men leert begrijpen, hoe eene schilderschool er toe gekomen kan zijn, zich op de afbeelding van eetwaren toe te leggen. Wat hier ook van zij. Monsieur soyer heeft deze plaats de versiering dier kunst waardig gekeurd: de muren pronken er met schilderijen. Wanneer gij er acht op slaat, en inderdaad sommige dier stukken zijn de opmerking niet onwaardig, zoo neemt Monsieur soyer, die er slechts naar wachtte dat gij dit doen zoudt, statiglijk zijn' hoed af, en verzoekt u, om, daar gij smaak voor schilderijen schijnt te hebben, hem in zijn bijzonder salon te willen verzellen, dat aan de keukens paalt. Daar vindt gij dan nog fraaijere schilderstukken in nog nettere lijsten. Gij roemt den smaak van Monsieur soyer; gij vindt, dat eenige dier stukken aan het talent van murillo, gedurende de dagen zijner jeugd, herinneren. Dan eerst schittert fierheid op het gelaat van Monsieur soyer, maar eene geheel andere fierheid, dan die er, zoo even, in de keuken op uitblonk; eene fierheid, min of meer gemengd met rouw. Het is eene huiselijke tentoonstelling, die hij u laat beschouwen. Hij berigt u, dat het schilderwerken van Madame soyer zijn, welke gij
bewondert. Ach, wij allen zijn sterfelijk! Madame soyer is gestorven. Sterven moet ook eenmaal Monsieur soyer zelf. Al die denkbeelden bedroeven u, èn voor de kunst, èn voor de lekkerbekken der Hervormingsclub.
Toen wij weder door de keuken kwamen, wilde Monsieur soyer, geheel in zijn karakter van gastronomisch kunste-
{==143==} {>>pagina-aanduiding<<}
naar teruggekeerd, ons niet laten vertrekken, zonder ons nog alvorens eene der verbeteringen getoond te hebben, welke hij in de keukendienst had ingevoerd. ‘Onze gemeenschap met de eetzaal,’ zeide hij, ‘heeft plaats zonder dat eeuwigdurend heen- en wederloopen der bedienden, dat zoo lastig is. Zie eens dien man, die daar gindsch aan een bureau zit te schrijven; daar krijgt hij een papiertje, dat langs eene soort van telegraafbuis tot hem komt; dit papier bevat de opgaaf van een door een Clubslid besteld middagmaal. Zie nu daar die schotels, die door een onzigtbaar drukwerk naar boven gaan; het is een maal, dat zichzelf in de eetzaal gaat aanregten. Op deze wijs bezuinig ik woorden, zoo wel als tijd, moeite en kosten.’
Wij namen ons afscheid van Monsieur soyer, en werden nu in de zaal geleid, welke men the stillroom (het distilleervertrek) noemde. Hier wordt al de thee en al de koffij voor geheel de Club gereed gemaakt. Natuurlijkerwijs staat eene vrouw aan het hoofd van dit departement: kopjes en trekpotten rijzen en dalen hier door eene soortgelijke bewerktuiging als de schotels uit de keuken.
De Heer ch.l. voerde ons nu naar de bovenverdieping, waar de eigenlijk gezegde Club gehouden wordt. De groote zaal overtreft alles, wat men aan pracht bedenken kan; het paleis der Koningin bevat niets dergelijks; de wanden zijn met gele zijden stof behangen; een overgroot getal van spiegels kaatst de draperiën der vensters terug, en schijnt alle versierselen, snijwerk, zuilen enz. te vermenigvuldigen; een kostbaar Oostersch tapijt breidt zich uit onder uwe voeten; een ..... maar nog van pas herinner ik mij de woorden van den Franschen hekeldichter:

Ce ne sont que festons, ce ne sont qu'astragales; 


en ik zal, mijne beschrijving bekortende, nog slechts met een woord melding maken van het kleedvertrek, waar de leden hunne mantels afleggen, van de leeszaal, waar men lezen, ja zelfs op zijn gemak slapen kan, als het boek, dat het toeval ons in handen speelt, slechts in het minst eenige soporifieke kracht deelachtig is, want men zit er op stoelen en sofas, die in mollige weekheid de kussens van het Oosten evenaren. Eindelijk zal ik ook slechts pro memoria gewag maken van de koffij- of restauratie-kamer, een lang vertrek, dat honderd vijftien voeten in de lengte en achten-
{==144==} {>>pagina-aanduiding<<}
twintig in de breedte heeft, overal voorzien van tafeltjes, aan welke men, naar verkiezing, alleen of met vrienden kan spijzen; voorts de zaal der dagbladen, het kleine salon, de speelzaal, de biljartzaal, de rookzaal enz. Ik moet er nog bijvoegen, dat het gebouw daarenboven ruimte heeft, om twintig leden der Club, tegen een' zeer redelijken huurprijs, te huisvesten.
Zie daar beschreven wat men den Koning aller Clubs mag heeten. Den bouwmeester, den Heer barry, heb ik reeds genoemd. Het gebouw heeft 80,000 pond (weinig minder dan een millioen Hollandsch) gekost, en kost dan nog daarenboven eene jaarlijksche erfpacht van 12 à 13 duizend guldens voor den grond. De Hervormingsclub betaalt £ 340 (ruim f 4000) aan lasten; £ 116 (bijna f 1400) aan brandassurantie. Niettegenstaande Monsieur soyer's zuinigheidsbeginsel, zijn de uitgaven nog:
£ 800 (f 9600) aan brandstof (hout, coke en kolen.)
£ 1000 (f 12000) aan licht (gaz, olie en waskaarsen.)
£ 400 (f 4800) voor dagbladen en tijdschriften.
£ 240 (f 2880) voor pennen en postpapier.
£ 80 (bijna f 1000) voor ijs.
£ 2000 (f 24000) voor wijnen en liqueurs.

In alles bedraagt de uitgaaf der Club jaarlijks 20,000 pond sterling (op weinig na een kwart millioen Hollandsch.)
De hoofdinkomsten spruiten voort uit de inteekeningsgelden van 1500 leden, waarbij dan ook nog de introductiegelden en het entreegeld komen, dat voor ieder nieuw lid 25 guinjes bedraagt; de jaarlijksche bijdrage, waarvoor ingeteekend is, beloopt 6 guinjes. Meer dan honderd nieuwe leden worden jaar voor jaar opgenomen. (*)


Hendrik van Navarre en Gavaret.

(Een Voorval uit het jaar 1584.)

Gavaret, een Edelman van Bordeaux, van afkomst een Huguenoot, was omstreeks den tijd, waarvan ik spreek, heimelijk tot de Roomsche kerk bekeerd. Hij was een man

{==145==} {>>pagina-aanduiding<<}
van eenen droefgeestigen en dweepzieken aard, en hij weigerde, opentlijk de kerk binnen te treden, voor welke hij zijn vroeger geloof verliet, voordat hij zich bewust was, dat hij zich hare gunst en bescherming had waardig betoond, door eene of andere schitterende daad van ijver voor hare zaak.
De voornaamste steun van het Protestantsche geloof in Frankrijk was te dier tijde hendrik van Navarre, en dien ten gevolge was de grootste dienst, welke bewezen kon worden door iemand, die zijne verkleefdheid aan de Roomsche kerk wilde toonen, de uitblussching van dit groote licht der ketterij; en het voornemen daartoe rees in de ziel van den somberen gavaret op.
Het Spaansche hof deed, door middel van verscheidene zendelingen, onophoudelijke aanslagen op het leven van hendrik van Navarre, welke hij met Gods hulp door zijnen moed, zijne schranderheid en tegenwoordigheid van geest (gaven, hem rijkelijk door den hemel geschonken) telkens verijdelde en daaraan ontkwam. De bekeering van gavaret was door eenen Spaanschen priester bewerkt, die terstond in den dolzinnigen dweeper een geschikt werktuig zag tot het smeden van nieuwe soortgelijke plannen, en er was slechts weinig noodig, om den geestdrijver te overtuigen, dat hij het wapen was, gekozen, om den beslissenden slag te slaan, die de goede zaak van haren meest gehaten vijand zou verlossen. Gavaret werd derhalve heimelijk uitgenoodigd, om aan het hof te Madrid te komen, en daar de noodige aanwijzingen en hulp te ontvangen. Lang vertoefde hij daar niet; hij was te begeerig, om zijn groot ontwerp ten uitvoer te brengen, en zij, die hem gebruikten, waren te zorgvuldig, om alle achterdocht te vermijden, die zou kunnen worden opgewekt door het langdurige verblijf van den Franschman aan hun hof, dan dat een van beide partijen zwarigheden zou hebben opgeworpen tegen eene spoedige regeling der voorbereidende schikkingen.
Menige goede raad werd door de Spaansche Ministers aan hunnen handlanger gegeven, ofschoon altijd door tusschenkomst van de priesters; want de zamenzweerders tegen het leven des Konings waren voorzigtig genoeg, om zich zelve noch hunnen Vorst persoonlijk in de daad te wikkelen, die moest schijnen haren oorsprong te hebben enkel in ijver voor de ware Godsdienst, zonder eenige staatkundige drijfveer. Doch degelijker bijstand, dan goede raad, werd ga-
{==146==} {>>pagina-aanduiding<<}
varet door zijne aanhitsers geboden; een veilige pas, om naar Spanje terug te keeren, eene zware beurs met goudstukken, om zich wapenen en vermommingen aan te schaffen, en eindelijk, hetgeen niet het minste was, een uitstekend en kostbaar ros, waarmede hij na het plegen der daad zou kunnen wegvlugten. Gavaret, een krijgsman en uitmuntend ruiter, beschouwde met verrukking het edele dier, welks volmaakte evenredigheid van kracht en vlugheid getuigde, terwijl deszelfs gehoorzaamheid aan wenk en teugel toonde, hoe zorgvuldig het gedresseerd was. Het was een echt Barbarijsche hengst, gitzwart, met glinsterende manen en zijden, die heerlijk uitkwamen in den vollen glans der middagzon, welke op het open plein straalde, waar gavaret het eerst dit prachtig geschenk zijner begunstigers aanschouwde. Het dier was klein, gelijk de meeste Barbarijsche paarden; maar niets was schooner, dan deszelfs bevallige bewegingen, niets fraaijer, dan de vorm van de borst, het breede vierkante voorhoofd, de korte en fijne bek, de kleine ooren, het heldere oog, de schoon geteekende aderen, waardoor men het warme bloed bijna kon zien stroomen. Met één woord, het was een heerlijk schepsel, en zou een' beter' man, dan gavaret was, hebben kunnen verlokken. Ware er in het tegenwoordige geval eene aansporing noodig geweest, men had er geen sterkere kunnen aanwenden; want gavaret was een
aartsliefhebber, een volmaakt ruiter en een geestdrijvend bewonderaar van het edele paard.
Met levendige dankbaarheid nam hij den teugel van zijne nieuwe bezitting en leidde het paard weg. Hij huurde eenen bekwamen stalknecht, om hem met hetzelve over de Spaansche grenzen te vergezellen. Hij zoowel, als zijn bediende, reed op een huurpaard; het schoone ros werd zorgvuldig aan den toom geleid, totdat hij op het Fransche grondgebied den knecht en de beide mindere paarden wegzond, zijnen Barbarijschen hengst besteeg, en naar Koning hendrik's hof reed.
Hendrik had zijne kleine hofhouding te dier tijde te Pau, en vermaakte zich in den omtrek met de valkenjagt en het wedrennen, wanneer hij niet met oorlogszaken bezig was. De rivier was diep en snel, en de grond langs dezelve hier en daar laag en moerassig, waardoor hij eene goede gelegenheid opleverde voor de uitspanning, waarvan de Koning

{==147==} {>>pagina-aanduiding<<}
het meeste hield, de edele valkenjagt. Hier kwam de vorstelijke reiger, met breede vlugt over de moerassige gronden en poelen vliegende, nu laag nederzinkende en drijvende op beweginglooze vlerk, om zijne prooi te ontdekken, dan met snellere beweging neerschietende op zijn slagtoffer, nu eens in eenzamen trots op den eenen of anderen grijzen steen staande of op den wortel van eenen ouden boom aan den kant van het water, dan weder in al de majesteit van zijne vlugt zich ten hemel opheffende. In de boomen hadden de woud- en de tortelduif haar nest; in den laten herfst, als hoogerop de koude reeds eenen aanvang had genomen, waren snippen en veldhoenders overvloedig; en wanneer de winter nijpte, vloog de wilde eend al kwakende over het riet, de graauwe gans en de trotsche wilde zwaan, die zich zoo zelden vertoont, zeilden boven het hoofd des jagers. Het ontbrak er ook niet aan ander wild, en misschien was er geene plek, die den jagtliefhebber grooter genot aanbood.
Hendrik van Navarre was, gelijk wij zeiden, een vurig beminnaar van de valkenjagt, en was keurig in de keuze der vogels, in zijne valkeniers en in de honden, die bij de jagt behoorden. Uit verschillende landen, uit Noorwegen en Denemarken, uit Zwitserland en Engeland had hij zich de fraaiste vogels weten aan te schaffen, ieder bestemd voor eene bijzondere soort van jagt, de een om op den reiger aan te vallen, de ander om de wilde gans of zwaan te vervolgen, een derde om op de raaf of den kiekendief jagt te maken, of om den patrijs te vangen of het wild de oogen uit te pikken en daardoor in de magt des jagers te brengen.
Toen gavaret te Pau aankwam, vernam hij, dat de Koning juist op de valkenjagt en slechts van een klein geleide vergezeld was; het tegenwoordige oogenblik scheen hem daarom bij uitstek gunstig voor zijn opzet, en, na een half uur rust, reed hij uit, om den Koning te zoeken. Het was een heerlijke dag, en lang voordat gavaret vond, wien hij zocht, kon hij reeds de stem van den Vorst, het geblaf der honden, het gekrijsch der vogels, het geschreeuw van den valkenier, die zijnen valk terugriep, den kreet, die het opsporen van het wild of deszelfs nederlaag aanduidde, in de verte onderscheiden. Gavaret, die met langzamen tred voortreed, zag van tijd tot tijd door de openingen in het bosch de gedaanten der jagers. Het was heerlijk weder, zoo als wij zeiden, en de zon straalde met onbewolkten luis-
{==148==} {>>pagina-aanduiding<<}
ter op hendrik en zijn gevolg. Hendrik, altijd een bevallig en ridderlijk man, was dit nu vooral, terwijl de opgewektheid en de drift van de jagt zijn naar boven gekeerd gelaat met eenen frisschen blos kleurden, en zijne groote, doordringende oogen van een levendig vuur deden gloeijen. Zijne kleeding deed zijne fraaije gestalte en de sierlijkheid van zijn paardrijden goed uitkomen. Zijn baret was met eene lange golvende struisveder versierd; de diamant, welke deze vasthield, schitterde als eene tweede zon. Zijne gouden sporen, de vergulde greep van zijn zwaard, het zilver op de pistolen in zijnen holster, het zilver op zijnen breeden teugel, het glinsterde alles, terwijl hij zich in het zonnelicht bewoog.
Op het oogenblik, waarop gavaret de jagt in het oog kreeg, vloog een fiere reiger op, en de giervalk, dien hendrik op de hand had, werd losgelaten. Het was een trotsche vogel, een geschenk van elizabeth van Engeland aan den Koning van Navarre; zijne vlugt was buitengewoon breed, zijne vederen schoon, de hals sneeuwwit, even als de vlerken, die met strepen van genuanceerd bruin waren afgedeeld; datzelfde gold ook van den staart; de hangende vederen waren zuiver en smetteloos, de borstveren donzig, het groote heldere oog donkerblaauw, eene kleur, welke ook de snavel had. Zoo vloog hij naar de zon op met gebogen klaauwen, gereed, om toe te slaan, tegen den wind in, een valk, zoo schoon, als immer werd opgelaten.
Gavaret bleef staan en sloeg de jagt gade. De reiger, trotsch en statig, dreef voort over de rivier; de valk verhief zich verre boven hem, en, snel nederschietende, dreef hij hem terug naar de zijde van den stroom, dien hij poogde te verlaten. De reiger, zich op zijnen rug wendende, wachtte den aanval van zijnen vijand af, die met klaauw en bek naar hem stak; hij schoot op eens met zijnen langen scherpen snavel vooruit, en poogde eene wonde toe te brengen, die doodelijk zou zijn geweest. Doch de valk was te slim; hij ontweek den goedgemikten slag, en steeg weder in de hoogte, om op nieuw neder te dalen. De reiger krijscht van vrees en woede; de valk antwoordt met een' schorren zegekreet. Beide zijn edele dieren, beide strijden moedig. Maar voor een van hen is er geene hoop; de statige reiger zal niet weder boven de rivier zich opheffen; die woeste strijd om leven en vrijheid is zijn laatste; daar ko-
{==149==} {>>pagina-aanduiding<<}
men beide neder, de overwinnaar en de overwonnene, de zegepralende valk en de stervende reiger. Het bloed vloeit uit de wonden van het slagtoffer; de takken der boomen kraken bij deszelfs val, totdat de reiger, op den grond liggende, voor het laatst zijne vleugels beweegt, terwijl de overwinnaar, met de klaauwen diep in het vleesch van zijne prooi ingedrukt, hem terstond de vederen begint uit te rukken. Koning hendrik roept zelf den valk terug; zijne jagtbedienden nemen het hart en de lever uit het pas gedoode ligchaam, en daarmede beloont de Koning zijnen vogel; vervolgens zet hij dien de kap weder op, maakt de zijden strengen aan de pooten vast en plaatst hem op zijne vuist, terwijl de zilveren bellen, waarmede de lederen riemen versierd zijn, liefelijk rinkelen.
‘En moet ik dan,’ dacht gavaret, terwijl hij dat vrolijke tooneel aanschouwde en op den edelen Vorst staarde, ‘moet ik dan dezen man, zoo schoon, zoo jong, zoo onbezorgd, zoo gelukkig, dooden?’
Doch dit oogenblikkelijke gevoel van berouw was spoedig voorbij; en gavaret hief, met eenen blik van dweepzieke vroomheid, oog en hand ten hemel, mompelde eenige woorden van gebed of vervloeking, raakte den glinsterenden hals van zijn paard even aan, en reed naar den Koning.
Koning hendrik was een man van groote scherpzinnigheid. Hij had de afwezigheid van gavaret gedurende de laatste dagen bemerkt; nu zag hij hem naderen op een vreemd paard, een paard, dat zijne paardenkennis hem terstond deed kennen als een van Barbarijsch ras. Sedert eenigen tijd had men gavaret reeds verdacht gehouden van overhelling tot het oude geloof. En hendrik merkte op, hoe een roode gloed op zijn gelaat verscheen en vervolgens door eene doodelijke bleekheid werd vervangen; hij merkte op, hoe hij geheel gewapend was met zwaard en dolk in zijnen gordel en pistolen in zijne holsters. Toen hij nader kwam, boog gavaret zich diep voor den Koning, die hem vriendelijk verwelkomde. Doch hij sloeg tevens zorgvuldig elke beweging van den naderenden Edelman gade, en sprong, zonder hem tijd te laten om digter bij te komen, uit den zadel, liep naar hem toe, legde zijne hand op den tengel, en zeî op luiden, vrolijken toon: ‘Zoo, gavaret, een fraai paard, zoo fraai als er ooit een gereden werd! Waar hebt gij dit juweel van daan? Kom, stijg af, stijg af! Ik

{==150==} {>>pagina-aanduiding<<}
moet hem eens proberen. Haast u wat, haast u wat! Ik brand van ongeduld, om zoo'n mooijen Barbarijer eens te bestijgen. Een echte Spanjaard, niet waar?’ En terwijl hij sprak, nam hij gavaret den teugel uit de hand en hielp hem afstijgen.
Gavaret, onthutst door de driftigheid van des Konings gedrag, niet in de gelegenheid, om aanvallenderwijze te werk te gaan, kon niets anders doen, dan gehoorzamen, steeg af en hield den stijgbeugel, terwijl hendrik zijne plaats innam. En hierop, snel als de gedachte, dwong de Koning het ros eenige schreden voorwaarts te doen, liet het daarop eensklaps wenden, en zag den verbleekten moordenaar in het gezigt. Hij haalde de pistolen een voor een uit de holsters, schoot ze af en wierp ze in den diepen stroom. De schuldige sprong verschrikt achteruit, maar deed geene poging om te ontvlugten.
‘Hier, neem uw paard, dat eenen beteren meester verdiende,’ zeide hendrik, uit den zadel springende en gavaret den teugel toewerpende. ‘Neem uw paard en ga uws wegs. Maar laat mij nimmer uw aangezigt weder zien. Geen woord, gavaret! Ik weet zeer goed, dat die pistolen geladen werden voor een verheven wit, en dit edele ros werd u niet om niet gegeven. Ga, zeg ik! Voort! Toef niet langer, opdat ik niet in verzoeking kome om u te straffen, gelijk een verrader het verdient!’
En de Koning, fier met zijne hand wenkende, riep zijne volgers en reed van daar. En de teleurgestelde moordenaar, eensklaps overtuigd, dat de moord, zoo wonderdadig verhinderd, den hemel ongevallig moest zijn, keerde zich, zonder een woord te spreken, af en verloor zich weldra in het bosch, somber, als de diepte van zijn eigen hart, waarin de gedachte aan den gruwel was opgerezen.


Over de handelaars in brillen en kunstoogen.

Volgens de annales d'oculistique van den Brusselschen Geneesheer florent cunier.

België en Holland worden nu sedert een paar jaren overstroomd door zwermen van brillenverkoopers en van vervaardigers van kunstoogen, die uit alle landen derwaarts

{==151==} {>>pagina-aanduiding<<}
komen: de eersten nemen den titel aan van professeurs d'optique of d'ophthalmologie; (in de gezigtkunde of oogheelkunde) de anderen noemen zich professeurs de prothèse oculaire, of ook enkel oculistes. (Het Handelsblad van den 30 Januarij behelst, op de tweede kolom van het Bijvoegsel, een ingezonden stuk, onder het opschrift: Iets over de nieuwe Kunstoogen van den Heer boissonneau, Oogarts te Parijs. In dit stuk, hetwelk een voorbeeld van kwakzalversgezwets is, neemt de Heer boissonneau, gelijk men ziet, den titel van oogarts (oculiste) aan.) Wij zouden ons vergenoegen met dien vloed van zoogenaamde gezigtkundigen stilzwijgend gade te slaan, zoo wij daarbij niet iets van meer belang te zeggen hadden, zoo wij geene waarschuwing geven moesten aan diegenen onzer kunstbroeders, die met deze soort van heeren professoren in aanraking mogten komen, en onschuldigerwijs er toe gebragt worden, om hen in hunne industriéle speculatiën behulpzaam te zijn.
Indien eenig geneesheer zich slechts in het minst met oogziekten bemoeit, kan hij zeker zijn, het bezoek dier heeren te zullen ontvangen, die hem alsdan met beleefde pligtplegingen overladen en geheel hun magazijn van brillenglazen en kunstoogen voor hem ten toon spreiden; de brillenglazen, de kunstoogen zijn uitmuntend; de docter moet dit erkennen: maar de dus verkregene goedkeuring wordt weldra voor onze industriélen een wapen, hetwelk zij zeer behendiglijk tot hun voordeel weten aan te wenden.
De brillenverkoopers weten weldra op te sporen, waar lieden wonen, die gebreken aan de oogen hebben; zij vervoegen zich aan derzelver huizen, verklaren dat die en die geneesheer hen aanbeveelt, en verkoopen nu, voor overmatig hooge prijzen, glazen, gelijk zij ze noemen, van eene nieuwe uitvinding, welke hun het octrooi van dezen of genen meer of min bekenden Vorst verworven heeft.
Een geval uit vele, hetwelk wij hier aanhalen willen, zal een denkbeeld van hunne handelwijs geven:
Mevrouw de Barones de c***, eene tachtigjarige dame, die aan de cataract leed, welke aan beide zijde zich tot de kristallens bepaalde, had mij daarover herhaalde malen geraadpleegd en ook den raad ingewonnen van den Heer van roosbroeck, ten einde, zoo mogelijk, zonder de kunstbewerking te moeten ondergaan, in staat gesteld te worden, weder als voren hare courant te kunnen

{==152==} {>>pagina-aanduiding<<}
lezen. Daarna wendde zij zich tot twee rondreizende zoogenaamde gezigtkundigen, die haar, de een holle, de ander bolle oogglazen geleverd hebben, en wel in zulk eene hoeveelheid, dat zij er binnen zes maanden tijds voor 280 francs gehad heeft. Nu verschijnt er een Hoogduitsche opticus, die zijne komst en kunst met ontzettenden ophef in de dagbladen aankondigt; spoedig hoort hij, dat Mevrouw de c*** niet zien kan, en hij vervoegt zich bij haar. Hij stelt haar vier brillen ter hand, met schildpadden doppen, welks middenpunt met ronde blaauwe glazen, No. 6, 7, 8 en 9, elk van acht liniën diemeter, bezet is. Ieder nommer moet door de patiënt tien dagen lang gebruikt worden, en wanneer zij dan tot No. 9 gevorderd is, zal zij vlug en met gemak kunnen lezen. De gevorderde prijs is 400 francs, namelijk honderd francs per bril. Mevrouw de c***, die, gelijk zich laat begrijpen, met deze brillen de letters beter onderscheidde, dan zonder dezelve, vertrouwt op de belofte en betaalt wat haar gevraagd was. Niet lang echter duurde het, of zij begreep, hoe zij misleid was. Deze bedrieger nu had zich bij Mevrouw de c*** aangemeld, als tevens door den Heer van roosbroeck en door mij aan haar gezonden.
Wat de vervaardigers van kunstoogen betreft, zie hier hoe zij te werk gaan:
Na een tijdlang aan mannen, wier ervarenheid in oogziekten bekend is, het hof gemaakt te hebben; na eenige stukken te hebben vervaardigd, waaraan deze hunne goedkeuring niet weigeren kunnen, vallen zij op de binnensteden neder, welke zij op vastgestelde dagen bezoeken. Zij sporen er de doctoren en chirurgijns op, die de meeste praktijk hebben, bezoeken hen, en geven hun, elk in het bijzonder, de verzekering, dat zij zonder hunne goedkeuring en hulp niets doen zullen. Deze soort van nijverzuchtigen zijn welbespraakt en mankeert het niet aan tact, en het gesprek, dat zij hebben weten aan te knoopen, leert hen weldra, dat de docter of de chirurgijn, tot wien zij zich gewend hebben, soms van het onderwerp der oog-heelkunst niet veel weet; alsdan beginnen zij van de voortreffelijkheid hunner emails te zwetsen, roemen den vorm, dien zij aan hunne kunstoogen weten te geven, de beweegbaarheid, welke zij daaraan bijgezet hebben. De docter is vol van bewondering voor hunne kunst, en spoort voor deze bekwame lieden cliënten

{==153==} {>>pagina-aanduiding<<}
op. Het is waar, op de stukken, welke zij leveren, valt niets aan te merken; maar de prijs, omtrent welken men vooraf niet overeengekomen was, moet eindelijk bepaald worden, en voor een stuk, dat 15 à 20 francs waard is, worden er 100, 300, somwijlen zelfs tot 1000 francs geeischt! De cliënt, die zich op aanbeveling van den geneesheer aan den professeur de prothèse gewend heeft, vindt, dat de vordering vrij hoog is, maar evenwel hij betaalt. Nu zal men misschien denken, dat de heer professor met zulk eene betaling ten minste tevreden is; niets minder dan dat: hij is behendig; hij verstaat de kunst, om op den geest van lijders te werken, en hij laat zijne prooi niet los, dan na haar een contract te hebben doen teekenen, krachtens hetwelk de in het vervolg noodig wordende kunstoogen geleverd zullen worden tegen eene jaarlijksche rente van ettelijke honderd francs!
In zijnen omgang met de geneeskundigen, als ook in dien met de inwoners, verneemt de oogenkramer zorgvuldig, welke personen der plaats soms een hunner oogen missen; hij neemt de vrijheid aan dezen te schrijven, vervoegt zich persoonlijk aan hun huis, en laat hen niet los, vóór hij hun een zijner stukken tusschen de oogleden geschoven heeft.
Wij moeten niet vergeten te zeggen, dat het tot de hoofdeigenschappen van den kunstoogenmaker behoort, liefdadig te zijn. Voor 20 à 25 francs bedient hij de lieden uit de werkende klassen ... die op deze wijs slechts 5 à 10 francs meer betalen, dan het hun geleverde waard is.
Zoodanige kunstgrepen moeten bekend gemaakt worden. Onze medegeneeskundigen in België en in Holland zullen, na deze waarschuwing, voorzeker niet gedoogen, dat men nog langer onder begunstiging van hunnen bijval of door middel hunner aanbeveling de lijders zoo schandelijk bedriege.
Het kwaad, dat de brillenverkoopers en de vervaardigers van kunstoogen doen, is onberekenbaar. Deze laatsten zetten hunne stukken, waar het te pas komt of niet, en de weidschklinkende titels van oogartsen, van ophthalmologen, van professoren, welke zij zich verstouten aan te nemen, boezemen den grooten hoop een verderfelijk vertrouwen in. Ongelukkige toevallen doen zich op, en dan eerst erkennen zij, welke zich hebben laten verblinden, hoe zeer zij misleid zijn. De brillenverkoopers hebben in België en in Hol-
{==154==} {>>pagina-aanduiding<<}
land meer blinden gemaakt, dan de oogziekte, die in de legers der beide landen zoo veel onheils gesticht heeft.






Aan den Heer Redacteur der Vaderlandsche Letteroefeningen.

Er is, niet lang geleden, in een der meest gelezen wordende dagbladen van ons Land, aan de Regering de raad gegeven, om het stelsel van bezuiniging mede toe te passen op wetenschappelijke instellingen, en om, diensvolgens, de Groningsche Akademie op te heffen.
Veler gemoederen zijn hierdoor verontrust en die van anderen met verontwaardiging vervuld geworden. Sommigen nogtans meenden, (en, naar het mij voorkomt, niet zonder reden) dat men, inderdaad, te veel gewigts had gehecht aan een Courantenärtikel.
Ook de kweekelingen, die zich thans aan de gezegde Akademie bevinden, oordeelden, dat het hun betaamde, bij het geschrijf over deze zaak het stilzwijgen te bewaren; doch voelden zich gedrongen, om, bij de eerste, daartoe geschikte, gelegenheid, aan de door hen geliefde Hoogeschool de hulde hunner vereering toe te brengen.
Die gelegenheid bood zich aan, bij de, in dit wintersaizoen, eerste openlijke vereeniging, door hen aan de Muze der Toonkunst geheiligd, wanneer zij zich voorstelden, tot lof der Akademie eenen Koorzang aan te heffen, waarvoor ik volgaarne eenige dichtregelen, op eene mij opgegeven zangwijze, heb vervaardigd.
Op het Concert van den 26 dezer is die Koorzang door Heeren Studenten met gevoel en geestdrift gezongen en door eene talrijke schare van toehoorders hartelijk en met daverend handgeklap toegejuicht.
Ik mag vertrouwen, dat deze hulde aan de Groningsche Akademie bij velen harer, elders wonende, voedsterlingen van vroegeren en lateren tijd, die de gelukkige dagen van het studentenleven nog gaarne herdenken en de alma mater steeds innig liefhebben en vereeren, weêrklank zal vinden. Daarom verzoek ik UwEd. de nevensgaande dichtregelen, met dezen brief, in het eerst uitkomend nommer van uw

{==155==} {>>pagina-aanduiding<<}
geacht Tijdschrift te willen opnemen. Waarmede UwEd. aan zich zal verpligten
UwEds dienstv. dienaar, h.a. spandaw.


Groningen, den 29 Januarij 1844.

Aan de Groningsche akademie.

(Studentenkoor.)

Heiligdom aan Hunze's boorden, waar de Atheensche Pallas troont, 
En ons hoofd, na strijd en zege, met den schoonsten lauwer kroont! 
Moeder, die ons aan uw borsten laaft en krachtig voedsel biedt! 
Al uw regtgeaarde zonen wijden u een dankbaar lied. 
 
Allen door één' band omstrengeld; niet verdeeld meer, als voorheen; 
Allen broeders, zijn we, uit liefde voor u, dierbre Moeder, één. 
Één van ziel, en zin, en streven, één door roeping, leus en naam, 
Smelt de zucht van aller boezem voor u tot een hymne zaam. 
 
Moog' geen luister u omstralen, zij uw eerdienst zonder praal, 
Wijsheid spreekt: van hare lippen vloeit voor ons orakeltaal; 
Vrijheid, waarheid zijn de zuilen van uw' achtbren tempelboog; 
Uit uw brandende outervaten stijgt een zuivre vlam omhoog. 
 
Nijd en afgunst mogen grimmen; laster spuw' zijn' zwadder uit; 
Gruno's sieraad! u ter eere ruischt de lofzang rein en luid; 
't Licht van kennis en beschaving, ons bestralende in uw koor, 
Schijnt voor hen, die 't duister zoeken, vaak met al te heldren gloor. 
 
Langer dan twee eeuwen klonk hier 't vivat Academia! 
Vivat, vivat alma Mater! juichen we onze vadren na. 
't Blijft de feestzang van ons nakroost, dat in Neêrlands roem gelooft: 
Onder willem van oranje wordt die feestzang niet verdoofd. 
 
Plegtig, statig moog' hij rijzen, krachtvol klinken in dit uur! 
Gloeije thans voor deugd en wijsheid aller borst van heilig vuur! 
Broeders! naauwer nog vereenigd, door een' onverbreekbren band, 
Tot den bloei der wetenschappen, voor den roem van 't vaderland! 

{==156==} {>>pagina-aanduiding<<}

En gij, die ons aan uw' boezem laaft en krachtig voedsel biedt, 
Neem, neem aan, vereerde Moeder, uwer zonen dankbaar lied! 
U ter liefde en u ter eere zingen we onze vadren na: 
Vivat, vivat alma Mater! vivat Academia! 


Muzijk van stuwig. 1844.


h.a. spandaw.






Vaarwel.


Vertaald naar Casimir de la Vigne. (*)

Van Saint-Just.

Mijn Madeleine, dat naar 't leven, 
Als 't oeverbloempjen aan den vloed, 
Door 't rein kristal wordt weêrgegeven, 
Vaarwel, mijn lustoord, wees gegroet! 
Uw heuvel, waar ik op zag komen 
Een' schoonen dag, die wreed verdween, 
Mogt ik zoo lang den mijnen droomen: 
Vaarwel! mijn droombeeld is daarheen. 
 
Aan de overzijde zit ik neder: 
Als op uw perken 't eerste licht 
Den dauw drinkt, zie ik hoe gij weder 
Ontwaakt, den lach op 't aangezigt. 
En, van een nevlig wit omtogen, 
Grijst ge, als de dag daarhenen kwijnt, 

{==157==} {>>pagina-aanduiding<<}

Gelijk een doode voor mijne oogen, 
Wiens dierbre schim mij 's nachts verschijnt. 
 
Een ander zal het rijpe koren, 
Mijn velden, uit uw halmen slaan; 
Ik zal uw ruischen niet meer hooren, 
Mijn schaduwrijke lindelaan; 
En draait uw weerhaan nog in 't ronde, 
O toren! als de wind gebiedt, 
Wien hij een' schoonen dag verkonde - 
Aan mij, den droeven balling, niet. 
 
Dat venster heeft u steeds verborgen, 
Lief zwaluwtje, als gij herwaarts kwaamt, 
En jaarlijks, veilig door mijn zorgen, 
In 't voorjaar daar uw intrek naamt. 
Wij togen - dorde 't groen der weide - 
Gij eerst, dan ik, naar elders heen: 
'k Ging ditmaal de eerste van ons beide, 
Maar 't keeren blijft voor u alleen. 
 
Dat ze aan een ander, mijn plantsoenen, 
(Mijn liefde en zorg) hun vruchten biên! 
Ik zag in hoop hun perzik groenen; 
Haar blozen zal ik nimmer zien. 
Ik zag mijn rozenperken rouwen 
En sterven door den zomerbrand, 
Maar zal den bloeitijd nooit aanschouwen 
Der madeliefjes daar geplant. 
 
Ziedaar ons in de toekomst blikken! 
Men wiegt zich niet den zoeten waan: 
‘Hier zal mijn stramheid zich verkwikken, 
Hier breekt mijn laatste zomer aan!’ 
En - ziet als damp zijn hoop verdwijnen. 
Gelukkig nog, wie zóó vertrekt, 
Dat niemand achterblijft der zijnen, 
Door 't groene grastapijt bedekt. 
 
Vaarwel, zoo vaak bezochte weide, 
Waar ik, als alles zweeg in 't rond 
En Luna's glans op de aard' zich spreidde, 
In zoet gepeins verzonken stond, 
En op het schatrend wedprijsdingen 
Van Faun en Nimfen werd vergast, 
Wier dartle groep ik hoorde springen 
Om 't hooi in schelven opgetast! 
 
Vaarwel, o lommer, zielvol zwijgen, 
En sombre koelte van het woud! 

{==158==} {>>pagina-aanduiding<<}

Mariabeeld, in 't digtst der twijgen, 
Waaraan die tronk scheen toevertrouwd, 
Die voor de musch tot schuilplaats strekte 
Van 't nestje, veilig tegen leed, 
Daar gij 't voor 's roovers oog bedekte 
Met plooijen van uw heilig kleed. 
 
Kapel, waar elk, dien de armoê teistert, 
Zijn tranen droogt, vaarwel, helaas! 
Vaarwel, o laan! vaak witgepleisterd 
Met bloesem der acacia's, 
Die 't koeltjen afblies van haar looten, 
En waar, met trekken ligt erkend, 
Het spoor van dierbre huisgenooten 
Voor mijnen voet stond ingeprent. 
 
Vaartwel, gij golfjes half verscholen 
In 't groen gewelf, dat u omkleedt, 
Waarop in doelloos ommedolen 
Mijn hulk door duizend bogten gleed, 
Terwijl zij zelf haar gangen stierde, 
En, dwalend langs uw kronkling rond, 
Een stroomend labirint doorzwierde, 
Waarin ik me altijd wedervond! 
 
Vaartwel, getuigen van mijn smarte, 
Woud, tuinen, stroomen nooit vergoed! 
Verloren lusthof van mijn harte, 
Vaarwel! - het is mijn laatste groet. 
Ik ga en zwijg, (wat baat mij 't klagen?) 
Maar met een diepgewonde ziel. 
Schenk hem, als mij eens, blijde dagen, 
Wien ruimer deel te beurte viel. 
 
J.v.L. 




Nieuw middel tegen het hollen der paarden.

De landbouwer leulette, te Hervelingham, bij Boulogne sur Mer, in Frankrijk, heeft ontdekt, dat men paarden, welke dit gebrek hebben, daardoor meester kan blijven, dat men hun om den hals, nabij het hoofd, een' lederen halsband legt. Die halsband wordt aan het bovendeel van het hoofdstel vastgemaakt; een sterke teugel gaat eerst door eenen ring, die aan den halsband vastzit, en vervolgens, door eenen tweeden aan het tuig op den rug van het paard voortgeleid, loopt hij tot in het rijtuig, waar hij op eene rol gehecht is, welke men omdraaijen en alzoo het paard met groote kracht naar achteren kan trekken. Door dit te doen wordt aan de paar-
{==159==} {>>pagina-aanduiding<<}
den de luchtpijp zoo sterk toegeknepen als men slechts wil, en zij moeten of stilstaan of stikken. Hierbij is proefondervindelijk gebleken, dat de paarden, bij welke men dit middel aanwendt, eer stilstaan dan neêrvallen.


Het eenige gebrek.

Een Engelsch advocaat deed eens een' zonderlingen paardenkoop, welken hij op de volgende luimige wijs vertelde: Op zekeren tijd kocht ik van eenen paardentuischer een paard, dat hij mij verzekerde van alle gebreken vrij te zijn. Ik dacht, aan het dier, dat er zeer goed uitzag, eenen waren schat bekomen te hebben, doch wilde evenwel gaarne toch weten, of er dan op hetzelve volstrekt niets aan te merken was. Toen derhalve het geld betaald was, zeî ik tot den verkooper: ‘Nu, vriend, gij hebt uw geld en ik heb mijn paard; de koop is voltrokken; maar zeg mij nu, als eerlijk man, eens opregt, heeft het paard dan werkelijk niet een eenig gebrek?’ - ‘Mijnheer,’ gaf hij ten antwoord, ‘gij hebt in alles als een gentleman gehandeld, en daar gij mij nu op mijn geweten af de vraag doet, zoo wil ik het u maar erkennen, het paard heeft één enkel klein gebrekje.’ - Ik spitste de ooren. ‘En wat is dat gebrek dan?’ vroeg ik. - ‘Hoor, men kan het te Uxbridge niet in den stal van het logement de Kroon brengen.’ - ‘O! is het anders niet,’ hernam ik, ‘dat zal ik van het beest niet vergen, want te Uxbridge heb ik niets te doen.’ - Niettegenstaande deze mijne verzekering gebeurde het toch, niet lang daarna, dat ik naar Uxbridge rijden moest. Daar dit nu zoo trof, wilde ik van de gelegenheid gebruik maken, om eens te zien, of mijn paard nog steeds met zijnen tegenzin tegen het logement de Kroon behebt was. Ik reed dus de straat in, en toen ik voor de herberg was, zette ik mij regt vast in zadel en stijgbeugels, om de groote onderneming te volbrengen. Daar ik niet anders verwachtte, dan dat mijn paard zich met alle krachten tegen mijn oogmerk verzetten zou, drukte ik het de sporen diep in de zijde en nam een' krachtigen aanloop. Maar hoe verbaasde het mij, toen
mijn paard even geduldig het stalplein binnendraafde als de koe, die het juist vooruitging. Ondertusschen, het raadsel loste zich maar al te spoedig op; want de waard kwam bij het zien van het paard aanloopen, klopte het zachtjes op den rug, en sprak: ‘Ei, ei, jack! het is mij lief, dat ik u wederzie; ik had u reeds geheel verloren geacht.’ - ‘Wat wilt gij daarmede zeggen, heer kastelein?’ - ‘Wel, wat anders, Sir, dan dat dit paard mij zes maanden geleden ontstolen is, en dat ik het sedert met geen oog gezien heb.’ Deze opheldering deed mij juist niet het grootste pleizier, maar toch moest ik over de slimheid

{==160==} {>>pagina-aanduiding<<}
van mijnen paardenkoopman glimlagchen, die mij door zijn sprookje voor de plaats had willen waarschuwen, waar zijn diefstal terstond aan den dag moest komen. Hadde ik slechts met zijnen wenk mijn voordeel gedaan! Want, daar de koop niet geheel in den vereischten vorm gesloten was, moest ik de zaak met den waard afmaken, zoo goed ik kon.


Rebecca's dochters.

Van waar toch deze wonderlijke benaming, welke de vernielers der tolhekken in het Prinsdom Wallis hun zelven gegeven hebben? Eene Engelsche courant beantwoordt deze vraag aldus: ‘In het eerste boek van mozes, hoofdst. XXII, vs. 17, zegt de Heere tot abraham, onmiddellijk nadat deze zijnen zoon ten offer had willen brengen: En uw zaad zal de poorten zijner vijanden bezitten. Abraham's zaad nu is isaäk en deszelfs nakomelingen. Isaäk's nakomelingen zijn evenzeer kinderen van rebecca. Aan dezen is beloofd, dat zij de poorten hunner vijanden bemagtigen zullen. Daar nu de misnoegden in Wallis de poorten der tolgaarders bemagtigen willen, hebben zij, om deze belofte op hen zelven toe te passen, den naam van rebecca's kinderen aangenomen.’ (Zoo deze uitlegging gegrond is, ware het natuurlijker, dat zij zich abraham's of sara's kinderen genoemd hadden.)


Weldoen blijft niet renteloos.

Bij Arzberg, een in het Fichtelgebergte liggend vlek, woonde een brave landman, die zich steeds als de edelmoedigste weldoener zijner buren getoond had, en wel in zulk eene mate, dat hij, die bij eenige meerdere zelfzucht, menschelijkerwijs gerekend, een welvarend man had kunnen zijn, nimmer tot eenig' geldvermogen kon geraken. In den afgeloopen zomer had hij een' zeer rijken oogst te wachten; maar juist in de dagen, dat hij zijn graan naar binnen moest halen, werden hem zijne trekossen ziek, en de ongelukkige man zag zich in de pijnlijkste verlegenheid, daar bij zijne buren dezelfde veeziekte heerschte, of ook - niet heerschen kon. In dezen toestand staken de arme daglooners uit het dorp de hoofden bijeen, beraadslaagden onderling, en besloten, in den eerstvolgenden nacht het rijp zijnde koren voor den man, die zoo lang hun welgedaan had, te maaijen, zich dan zelven voor de wagens te spannen, en hem door het binnenrijden van hetzelve des morgens te verrassen. Zoo deden zij den geheelen oogsttijd door, hielpen hem vervolgens het binnengebragte koren dorschen, en de vader der armen, gelijk hij genoemd werd, was in weinig weken weder op de been gebragt.



{==161==} {>>pagina-aanduiding<<}

Mengelwerk.

Verhandeling, over de ontwikkeling der wijsgeerige begrippen;

(Vervolg van bl. 17.)

Derde hoofdstuk.


Tweede tijdperk, van de Geschiedenis der Wijsbegeerte gedurende de Middeleeuwen tot Baco en Descartes.

Alhoewel na de volksverhuizingen, den val van het Westersch-Romeinsch Keizerrijk, en gedurende de vestiging der Gothische, Frankische, Bourgondische en Longobardische heerschappijen en staten, eene nieuwe barbaarschheid de oude Grieksch-Romeinsche beschaving scheen te vervangen, was de beoefening der Wijsbegeerte onder de Christelijke geestelijkheid niet geheel vervallen. Er bleef van dezelve eenige kennis als bij overlevering bestaan; zoo zeer, dat, toen karel de groote scholen in zijn rijk oprigtte, in derzelver vakken van onderwijs weder de grond gelegd werd, om in het vervolg de wijsgeerige studie op nieuw te doen ontstaan. Deze vakken waren in twee hoofdafdeelingen, het trivium en quadrivium, gesplitst, waarvan de eerste de spraakkunst, de redeneerkunde (dialectica) en de redekunst (rethorica), de tweede de muzijk, de rekenkunde, de meet- en sterrekunde bevat. Dit waren de zoogenoemde zeven Vrije Kunsten, die gedurende den geheelen loop der middeleeuwen dezen naam bleven behouden.
Hierdoor werd dus op nieuw de grond gelegd, om tot de bespiegelende Wijsbegeerte te geraken, en aan dezelve die rigting te geven, welke er toe werd vereischt, om tot de kennis van 's menschen natuur en den regten vorm der

{==162==} {>>pagina-aanduiding<<}
wetenschap te komen; waartoe in de oude Wijsbegeerte het begin gemaakt was, doch nog niet tot genoegzame ontwikkeling was geklommen. Toen werd voor de vernieuwde geslachten uit al de vorige stelsels, of gedeeltelijk en in het vervolg van tijd vollediger, juist datgene overgebragt, hetwelk het meeste tot dat einde geschikt was, namelijk de peripatetische Wijsbegeerte van aristoteles, en dat wel bij onderscheidene trappen; naarmate de vatbaarheid weder toenam. In het begin zoo veel als voor de eerste vorming en de kennis van het denkvermogen noodig was, te weten het redekundig gedeelte van deze Wijsbegeerte: zoo door de vertaling van eenige dialectische werken van aristoteles, door boëthius en cassiodorus, de laatste geleerde Romeinen van aanzien, die in het Westen onder de Gothen geleefd hebben; als ook door die van de Inleiding tot de Categoriën van aristoteles van porphyrius, door den Romeinschen redenaar victorinus; gelijk ook mede door eenige geschriften van beda, een Engelsch geestelijke van de 8ste eeuw, en eenige redekundige geschriften, op naam van den kerkvader augustinus uitgekomen, die daardoor een groot gezag in het Westen van Europa verkregen; doch later, omdat zij meer volgens de Stoïcijnsche beginselen waren ingerigt, weder vergeten werden, toen aristoteles meer volledig bekend geraakte en daardoor een uitsluitend gezag verkreeg.
Dit had weldra plaats, als men door omgang met de Arabieren, vooral die van Spanje, die ook kennis met de Aristotelische Wijsbegeerte hadden gemaakt, en vele der geschriften van den Stagiriet vertaalden, eenigzins gemeenzaam met hunne taal en wijsgeerige werken geraakte; waardoor men met andere gedeelten dier Wijsbegeerte bekend werd, vooral toen ook de schriften van aristoteles zelve uit het Arabisch weder in het Latijn werden overgezet. Eindelijk ging er een nog grooter licht in de bespiegelende wetenschap op, toen de oorspronkelijke schriften van den beroemden wijsgeer in de 12de eeuw uit Constantinopel in het Westen aanlandden, en door eene

{==163==} {>>pagina-aanduiding<<}
juistere Latijnsche vertaling meer algemeen verspreid en naauwkeuriger bekend werden. (*)
Hieruit werd de zoogenoemde Scolastieke Wijsbegeerte geboren, welke meestal in eene oefening der redeneerkunde op de kerkelijke leerstukken bestond; zoodat het hoofddoel derzelve was, om de leer des Christendoms, zoo als zij zich in de middeleeuwen ontwikkelde, wijsgeerig uiteen te zetten en te betoogen. Het gevolg hiervan was in zoo verre heilzaam voor den menschelijken geest, dat zij deszelfs denkvermogen hielp ontwikkelen, en dezelve in eene naauwkeurige onderscheiding der afgetrokkene begrippen geoefend werd. Derzelver verregaande spitsvindigheid moge ons thans wel eens belagchelijk toeschijnen; zoo wij bij eene nadere beschouwing ons in den geest dier tijden verplaatsen, valt veel van dit belagchelijke weg, en wij moeten erkennen, dat de Scolastieke Wijsbegeerte niet weinig heeft toegebragt tot die fijnheid en juistheid van denken en onderscheiden, zonder welke niets grondig in de bespiegelende wetenschappen kan te weeg gebragt worden.
Iets hetgeen de Wijsbegeerte der middeleeuwen bijzonder kenmerkte, is vooral de hoogst belangrijke twist tusschen de Realisten en Nominalisten. Zij staat in verband met het gevoelen over de Ideën van plato en dat van aristoteles over de Verstandsbegrippen, dat voortdurend een onderwerp van verschil bleef tusschen de volgelingen van beide deze wijsgeeren. Het is het eerste en zoo het schijnt het natuurlijkste begrip van 's menschen geest, dat alles wat hem voorkomt, zóó ook in de zaken zelven is en dat dus volstrektelijk reëel is, waarvan het gemoed een indruk ontvangt: dit is het Realismus in den volstrektsten zin. Dit kan nu wel gelden ten aanzien van de stof, welke individueel aan elk bijzonder ding eigen is; doch hoe is het met

{==164==} {>>pagina-aanduiding<<}
den vorm, die aan vele dingen gemeen is, gelegen? waardoor eene verdeeling in geslachten en soorten mogelijk wordt. Dit algemeene, dat wij ons voorstellen, en zóó als wij het ons voorstellen of liever denken, als wij zeggen de mensch, het paard, de boom in het algemeen; is dit ook iets wezentlijks, iets reëels en op zich zelf bestaande? En daar al die algemeene begrippen eenheden zijn, zoo is de vraag, of dus al die individueele eenheden in zulk eene éénheid, als die door ons gedacht wordt, zijn gegrond? De Realisten beantwoordden deze vraag met ja, schoon zij het nog op onderscheidene wijzen verklaarden en weder in onderscheidene secten verdeeld waren; hetzij zij dan met plato aan zekere zelfstandige idéën dachten, welke als de modellen waren, waar naar alles was gevormd, en welke zich met de individuëele stof vermengden; hetzij zij met aristoteles dezelve voor zekere zelfstandige vormen (categoriën) hielden, welke zich in de individuën vertoonden; hetzij zij al die verschillende veelheden, welke steeds wisselende waren, in zekere algemeene bestendige éénheid, welke den vorm er van uitmaakte, gegrond aanmerkten, namelijk als wijzigingen van dat ééne, hetwelk ligtelijk tot het Pantheïsmus leiden kon. Doch nu kwamen de Nominalisten; deze hielden staande, dat men over loutere woorden streed; dat die algemeenheden alleen afgetrokkene verstandsbegrippen, bloote woorden en namen waren; dat alleen het individuëele, de stof, welke in elk individu verschillend is, iets wezentlijks, iets reëels is, hetwelk wij juist niet kenden, noch onder begrippen konden brengen, en dat dus onze kennis zich niet verder dan tot de algemeene vormen en benamingen der dingen uitstrekte. Fijn en spitsvindig scheen zeker deze onderscheiding en de daarin gegronde twist; doch zij was echter van aanbelang voor de
ontwikkeling der kennis in het gebied der wijsgeerige begrippen.
Men kon het den Nominalisten zeer wel toegeven, dat wij de zaken geenszins in zich zelven kennen, en tot haar eigenlijk wezen niet kunnen doordringen, maar alleen zekere algemeene overeenkomsten en betrekkingen; doch zij

{==165==} {>>pagina-aanduiding<<}
kwamen nog niet tot het besluit, dat zij er bijvoegden, echter zoodanige betrekkingen, welke in den aard van het verstand gegrond waren, en dat zij tevens met de Realisten instemden, dat er iets reëels in de zaken voorhanden is, waarin die vormen hunnen grond hebben, ofschoon wij het niet verder kennen. Zoo was in dezen strijd reeds eeuwen te voren de grond gelegd voor de meer volkomene ontwikkeling van de wetten van 's menschen geest en deszelfs kenvermogen, van de betrekking der dingen tot dezelve, en dus van den aard der kennis, die wij van de voorwerpen kunnen verkrijgen. Hetgeen eerst in onzen tijd heeft plaats gehad, en hetwelk de hedendaagsche Wijsbegeerte op den waren weg tot de juiste bespiegeling en de geschiktste methode en vorm tot bereiking der waarheid gebragt heeft.
Zoo als wij gezien hebben, beoefenden in de middeleeuwen de Arabieren met veel vrucht de Wijsbegeerte van aristoteles. Zij waren hierin aanvankelijk de leermeesters der Westersche volken; alwaar, nevens de Scolastieke Wijsbegeerte, zich eene zekere theosophie of mystieke leer ontwikkelde, die, hoewel uit het Christendom ontleend en op sommige leerstukken van hetzelve rustende, even zoo min aanspraak op den naam van Wijsbegeerte kan maken, als die der Gnostieken en Cabbalisten uit de vorige eeuwen. Een belangrijker verschijnsel was het, dat op het einde van het Scolasticismus zich de aandacht meer op de beschouwing der natuur, dan op de spitsvindige onderscheidingen en bepalingen begon te vestigen, en dat, bij het gebruik ook der natuurkundige werken van aristoteles, door eenen albert den groote en vooral door roger bacon, de weg tot de kennis van dit gedeelte der Wijsbegeerte, dat op de waarneming der zinnelijke verschijnselen gegrond is, werd gebaand.
Indien wij eene schets van de Geschiedenis der Wijsbegeerte, in plaats van een Tafereel der ontwikkeling van de wijsgeerige begrippen gaven, zouden wij meer bijzonder bij mannen, zoo als de Scolastici johannes scotus, anselmus, roscellinus, hildebert en abeilar-
{==166==} {>>pagina-aanduiding<<}
dus, allen geestelijken, en de Arabische geleerden averroës en avicenna stil moeten staan; het is thans genoegzaam, om aan te toonen, dat, hoezeer zij in hunne bespiegelingen door den band der kerkelijke leerstellingen werden bekneld; waarvan zich echter abeilardus eenigzins zocht los te maken (*), of door de overdreven eerbied in de uitspraken van aristoteles, die de Arabische geleerden met hen gemeen hadden, in de vrije en onafhankelijke beweging hunner redenering werden belemmerd; echter het hunne bijgedragen hebben tot de ontwikkeling der wijsgeerige denkbeelden, en tot meerdere onderscheiding en verduidelijking van sommige begrippen.
Men heeft de wetenschap der middeleeuwen wel eens te gering geschat, meestal uit onbekendheid met hare schriften, en omdat het gemakkelijker was, haar van duistere spitsvindigheid, haarkloverij, bijgeloof en onkunde te beschuldigen, dan zich eenigzins met die schriften gemeenzaam te maken. De middeleeuwen waren een tusschentijdvak, waarin veel gedacht, beproefd, gezocht en geredeneerd werd, zonder tot groote slotsommen te geraken, maar waar tevens ook voor de nieuwere wetenschappen, en dus ook voor de wijsgeerige, de grond werd gelegd. Men zocht toen, wel is waar, te vergeefs naar den steen der wijzen, naar de verborgenste krachten der natuur, men vermeende, door de Alchemie, tot het geheim der goudmakerij, en tot de heerschappij over de schepping, door te dringen, men geloofde aan de tooverij en geestenbezweringen. Terwijl men zorgvuldig den loop der hemelligchamen trachtte na te gaan, om hieruit de lotgevallen der menschen en de gansche toekomst te voorspellen, was men nog niet wijzer, dan men hieromtrent in de oudheid was; en echter heeft de Alchemie der middeleeuwen voor de nieuwere scheikunde zeer bevorderlijk geweest, en derzelver Astrologie den grond gelegd, waarop naderhand

{==167==} {>>pagina-aanduiding<<}
de sterrekundigen van lateren tijd, met betere hulpmiddelen en werktuigen toegerust, met een zoo gunstigen uitslag hebben voortgebouwd. Even zoo ging het in de wijsgeerige wetenschappen, hunne fijne redeneertrant en de gezette beoefening der Aristotelische schriften, maken de Scolastici tot de grondleggers der nieuwere Wijsbegeerte, die, door de scherpe onderscheiding en bepaling der begrippen voorbereid, in staat werd gesteld om tot diepere onderzoekingen over te gaan, waartoe echter de strijd tusschen de Realisten en Nominalisten de eerste aanleiding gaf.
De herleving der oude letteren, in de 15de en 16de eeuw, deed een nieuw leven, ja bijna eene geheele omwenteling in de beoefening van kunsten en wetenschappen, en ook niet het minst in de Wijsbegeerte, ontstaan; zij bragt al de wijsgeerige stelsels der oudheid weder aan het licht, en stelde dezelve nevens elkander; terwijl de voorrang, die de leer van aristoteles over het algemeen nu nog bleef behouden, thans van de overtollige schoolsche spitsvindigheden werd gezuiverd. Door eene naauwkeuriger studie van den oorspronkelijken tekst en eene juistere toepassing van de wetten der Logica, kwam men tot eene meer gepaste beoordeeling van eene leer, die vroeger, minder juist begrepen, een bijna even onfeilbaar gezag als de leer der kerk had uitgeoefend. Deze grondiger beoefening der Aristotelische Wijsbegeerte kon bij verder nadenken tot de ontdekking van den waren vorm van 's menschen geest geleiden; omdat de grondslag daarvan in de regelen van het denkvermogen was gelegen, die door aristoteles zoo naauwkeurig waren ontwikkeld, benevens de nadere onderscheiding en verklaring der verstands- en redebegrippen, waarop door hem en plato het eerst de aandacht was gevestigd.
Tegenover dit oude gezag in de Wijsbegeerte verhief zich toen weder met ongemeen veel bijval dat van plato; men las weder zijne onsterfelijke zamenspraken, en men voelde zich even zoo door bewondering weggesleepd, als door zijne welsprekendheid overtuigd; eene levendige geestdrift

{==168==} {>>pagina-aanduiding<<}
bezielde zijne nieuwe aanhangers soms meer, dan dat eene bedaarde en koele redenering hunne bespiegelingen tot leiddraad verstrekte. In Florence, dat Italiaansch Athene, bloeijende onder het bestuur der eerste medicissen, als dit onder pericles, werd weder eene Platonische Academie opgerigt, waarin wijsgeerige voorlezingen en gastmalen werden gehouden; terwijl ticinus, een der oprigters, de gansche rij der Platonische geschriften in het Latijn overbragt.
Maar het waren plato en aristoteles niet alleen, die navolgers en aanhangers verkregen, de Pythagoristen, Eleaten, Stoïcijnen, Epicuristen vonden ook hunne bewonderaars en leerlingen; er was over het algemeen eene gisting in de wetenschappelijke en wijsgeerige wereld, waardoor ieder bijna eenen verschillenden weg tot onderzoek van de waarheid insloeg; en bij de verrassende nieuwheid van de weder bekend wordende geschriften der oude wijsgeeren, den een' of den anderen tot voorwerp van zijne uitsluitende vereering en navolging stelde.
De allereerste wezentlijke verbetering, aan de behandeling der wijsgeerige wetenschappen toegebragt, was de naauwkeurige beschouwing der natuur, om door eene juiste waarneming tot hare kennis en die van haren oorsprong te geraken, en dezelve dus van de ijdele en afgetrokkene bespiegelingen af te scheiden en van eigenwillige vooronderstellingen te bevrijden, die deze kennis tot nog toe zoo zeer belemmerd hadden. Hierin ging telesius zijne tijdgenooten voor; hij legde, wat de kennis der natuur en der zinnelijke voorwerpen betrof, de ondervinding of de ervaring ten grondslag. Campanella zette dit nog verder uiteen, en onderscheidde juister de beide deelen der Wijsbegeerte, de natuurlijke en bovenzinnelijke, van elkander, en legde aan beide zekere ondervinding ten grondslag, te weten aan de natuurlijke de gewaarwording der zinnen; terwijl hij in het bovenzinnelijke hiervoor de Goddelijke openbaring aannam, zonder echter deze laatste hoofdstelling zeer duidelijk te maken. Het zedelijk en zielkundig bestanddeel der Wijsbegeerte werd voornamelijk na

{==169==} {>>pagina-aanduiding<<}
de godsdienstige Hervorming in de 16de eeuw meer onafhankelijk door verschillende denkers beschouwd, en de staatkundige toepassing van derzelver grondstellingen bleef ook niet achter, toen de zede- en staatkundige geschriften van plato, aristoteles en cicero meer algemeen bekend raakten. Waren de middeleeuwen een tusschen- vak van onderzoek en vernieuwde inspanning van den menschelijken geest; zij werden opgevolgd door een' tijd, waarin die geest, als het ware overstelpt door de groote menigte van bouwstoffen, stelsels en verspreide waarheden, heen en weder geslingerd werd, en nog op geen vast spoor kon geraken; terwijl hij zich soms in stoute, maar wilde en excentrische pogingen uitputte, zonder tot genoegzame slotsommen te komen; pogingen, die echter weldra aan andere denkers tot aansporing en waarschuwing dienden, om op steviger grondslagen het gebouw der nieuwere Wijsbegeerte te vestigen.
Onder de voornaamste denkers van dit tijdvak muntten voornamelijk uit: raimond de sabonde, door zijne vrije en scherpzinnige wijze van beschouwing der natuur; hoewel eenigzins naar het Scepticismus overhellende, waren zijne zedelijke opmerkingen niet onbelangrijk en boven den gewonen trant van voorstelling, aan zijnen tijd eigen, verheven; pierre ramus, die het slagtoffer werd van zijne onafhankelijke beoordeeling van de Wijsbegeerte van aristoteles; franciscus patricius, die over de leer van het Al de vreemdste gevoelens kenbaar maakte; gordanus brunus of bruno, die het Elcatische Pantheïsmus aanhing en nog verder ontwikkelde; hij nam in zijn stelsel het gevoelen van copernicus aangaande den loop der hemelligchamen op; en leerde, dat de Godheid, als oorspronkelijke grond van alles, te gelijk tijdelijk en dadelijk is, stof en geest, hoogste intelligens of verstandig wezen en vrijheid, maar te gelijk noodwendigheid. Het wereldgebouw, de gevormde stof, is, naar zijne meening, zonder grenzen en in deszelfs bijzondere deelen onvolmaakt, doch volmaakt in deszelfs geheel, als zijnde of leverende dus de oplossing der tegenstrijdigheden in éénheid, waar-
{==170==} {>>pagina-aanduiding<<}
heid en goedheid. De onvoldaanheid van den mensch is hem tot een borg en onderpand van zijne onsterfelijkheid. Bruno werd te Rome om deze gevoelens als ketter verbrand. Cardanus vanini en picus de mirandola, bezaten ook eene veelzijdige, maar ongeordende kennis en opperden eene menigte van oorspronkelijke, maar overdrevene en verwarde gevoelens, die meestal schadelijk voor hen, en nutteloos voor hunne tijdgenooten waren. Even onafhankelijk, doch minder stelselmatig in zijn onderzoek, was michel de montaigne, die zoo zeer met den geest der ouden bekend was, en in het
zedelijke zich als een' zoo fijnen opmerker deed kennen, dat men hem als den voorlooper van de vrijere denkwijs der nieuwere Wijsbegeerte kan aanzien; hij was, even als raimond de sabonde, dien hij ons zoo naauwkeurig in zijne gevoelens voorstelt, tot het Scepticismus geneigd, maar het is bij hem van een' verstandigen aard en geenszins stelselmatig, of de Godsdienst en zedelijkheid aanrandende of omverwerpende. Charron drukte zijne voetstappen in de zedeleer; zijn boek de la Sagesse, hoewel minder rijk van inhoud en geestig van stijl dan de Essais van den eerste, kan men als het grondigste en onbevooroordeeldste zedelijke geschrift in het begin der 17de eeuw aanmerken.
Huig de groot, het spoor van bodinus volgende, paste op eene gelukkige wijze de wijsgeerige beschouwing op staatkunde, geschiedenis en volkenregt toe; eene toepassing, waarvan machiavel het eerste voorbeeld had gegeven; hoezeer hij aan het staatkundig belang meer waarde dan aan regt en zedelijkheid scheen te hechten.
Zoo waren de eeuwen, die de oudheid van den nieuweren tijd scheiden, niet zonder vrucht voor de wijsgeerige bespiegeling geweest. De geest des onderzoeks stond nimmer stil. Hoezeer in het begin bijna aan zich zelven overgelaten, vond hij in de duisternis weldra twee gidsen, die hem nader tot het licht bragten: de leer der kerk en de Aristotelische Wijsbegeerte; niettegenstaande, de eerste weldra een knellende band en de andere somtijds misverstaan werd, wies hij spoedig tot eene zekere zelfstandig-
{==171==} {>>pagina-aanduiding<<}
heid op, die hem langzamerhand dien band deed losser maken, en zijnen wijsgeerigen gids beter leerde verstaan en begrijpen. De laatsten onder de Nominalisten waren de onafhankelijkste denkers op het eind der middeleeuwen. Eindelijk geraakte die geest des onderzoeks met de schatten van wijsheid der oudheid weder bekend; in bewondering opgetogen, maakte hij daarvan in het begin niet het regte gebruik, doch het verrijkte den voorraad zijner kennis, de onafhankelijkheid zijner gevoelens, de vrijheid zijner beweging in het veld der bespiegeling. Alle banden, zoo wel kerkelijke als wijsgeerige, werden afgeworpen, en hij bereidde zich voor, om geheel door eigene krachten zich eenen nieuwen en oorspronkelijken weg te banen, die hem tot de waarheid brengen moest, en die de Wijsbegeerte tot eene op zich zelve staande wetenschap moest doen opwassen, welke weldra haren doordringenden en heilzamen invloed over alle takken van menschelijke kennis zoude verspreiden.

(Het vervolg hierna.)



Jeruzalem.


Door eenen Duitschen Reiziger.

Op mijne gansche reize door het Oosten heb ik nimmer met zulk eene plegtige stilte en in zulk eene ernstige stemming mijn paard bestegen, als op den morgen, toen wij Ramleh verlieten, om na eenen korten dagmarsch het heilige Sion te bereiken. Nimmer in mijn leven ben ik begeeriger geweest, om eene plaats te zien. Daarheen dus! Onze geheele karavaan was op dezen morgen in eene eigenaardige ernstige gemoedsgesteldheid, ten deele ook veroorzaakt door, de plegtige godsdienstoefening, die de prior van het Grieksche klooster te Ramleh voor ons had gehouden, en waarbij hij ons allen zijnen zegen had geschonken. Zelfs onze Bedouïnen hadden zich om de kerk-
{==172==} {>>pagina-aanduiding<<}
deur heengedrongen, en daar zij natuurlijk niet werden afgewezen, met grooten eerbied geluisterd.
Onze togt van den vorigen dag van Jaffa naar Ramleh had ons door eene tamelijk goed bebouwde vlakte gevoerd. Heden echter vonden wij reeds terstond bij het uitrijden veel slechter terrein, een' kleiachtigen weidegrond, waarin onze paarden tot boven de hoeven inzonken; en wij waren dus genoodzaakt onafgebroken in den zadel te blijven, daar ik de poging, om een eind te wandelen, bijna met het verlies van een mijner laarzen had geboet, die in de klei bleef steken. Het weder was helder en vrolijk, en spoedig zagen wij in de verte het gebergte, waarop Jeruzalem als op eenen troon van rotsen ligt. Het duurde niet lang, of onze weg begon over kleine heuvels op en neder te loopen, en bragt ons weldra aan den voet van het gebergte, waar wij bij eene kleine bron, die helder en zuiver uit de rots ontsprong, rust hielden. De geheele streek was zeer eenzaam, en behalve eenige vervallene hutten, wier muren slechts uit opeengestapelde steenen bestonden, en den rook, die hier en daar in de bergen opsteeg, zagen wij in den beginne geen spoor van eenig menschelijk wezen. Deze stilte, scheen het, deed ons allen wel, en de grootsche herinneringen, die deze oorden bij ons allen opriepen, werden als verlevendigd door de rondom heerschende stilte of door het geschreeuw van eenen adelaar, die van de bergen komende over onze hoofden vloog, om op deze velden, de slagvelden als het ware van eenen lang verleden tijd, eene prooi te zoeken.
Spoedig namen ons de bergen op met hunne ons zoo wèl bekende, bijna onbegaanbare, rotspaden, die zich bijna door geheel Syrië gelijk blijven en alleen meer of minder gevaarlijk zijn. Hier was het laatste het geval, en in vergelijking van onze rijtogtjes op den Libanon en den Antilibanon ging het heden voorwaarts als op eenen effenen straatweg. Hier hield ook de eenzaamheid op, en zonder te spreken van enkele reizigers, die ons tegenkwamen, hoorden wij weldra het luide, aanhoudende geschreeuw en gejubel, waardoor zich bijna altoos de nade-
{==173==} {>>pagina-aanduiding<<}
ring van Turksche voerlieden aankondigt. Spoedig verschenen ook deze edele krijgsknechten op de hoogte in vrij bespottelijke houding. Het was eene afdeeling van omstreeks honderd man, die omstreeks tachtig kameelen geleidden, die met rijst en ander graan waren beladen, voor het hoofdkwartier des legers te Jaffa bestemd. Behalve deze kameelen bevonden zich bij de karavaan bijna een even groot getal van sterke ezels, insgelijks met zakken beladen. De Turksche infanterie, die ter bedekking was medegezonden, scheen het gaan niet deftig genoeg te vinden, en ieder had zich een ezel of kameel uitgekozen, waarop hij met gekruiste beenen zat. Daarenboven had het manhafte corps zijne oude Europesche geweren, die hun te zwaar vielen, in verscheidene bundels bijeengebonden en insgelijks op kameelen en ezels geladen. Toen wij hen ontmoetten, bestond hun eenig wapen uit de lange pijp, waaruit zij dapper rookten, en die zij in geval van nood als lansen tegen hunne tegenpartijders zouden hebben kunnen gebruiken, en bij anderen uit groote watermeloenen, die zij moedig aantastten, en waarvan zij zich als bommen hadden kunnen bedienen. Het was jammer, dat wij niet tot de Egyptische armée behoorden; onze bende van twaalf ruiters zou eene heerlijke vangst gedaan hebben. De kameelen waren de moedigste schepsels van de geheele karavaan, zij
stapten met hunnen gelijkmatigen tred regelregt op ons aan, terwijl hunne beschermers den anderen kant zochten, om maar niet met ons in aanraking te komen.
Ondanks het gedurig opwaarts stijgen sedert verscheidene uren bereikten wij toch nog altijd niet den top van het gebergte, en meenden wij eindelijk op de bergvlakte te zijn aangekomen, waarop Jeruzalem ligt, dan voerde onze weg ons nog eens naar beneden, en wij hadden weder eene nieuwe steilte te bestijgen. Hier en daar zagen wij kleine, onaanzienlijke dorpen op den top van enkele bergen liggen; twee daarvan, die evenwel enkel uit zwartachtige puinhoopen bestonden, werden ons door onzen voornaamsten gids als de vlekken Endor en Naïn aange-
{==174==} {>>pagina-aanduiding<<}
duid. Wij kwamen kleine boschjes van olijf- en terpentijnboomen voorbij, en onder anderen herinner ik mij eene diepte, waar tusschen hooge plataan- en wilde vijgeboomen eenige half vervallene huizen aan eene kleine beek lagen, eene plek, wier woeste schoonheid ons eenige oogenblikken boeide. Doch hoe nader wij aan het doel van onze reis kwamen, en hoe hooger wij stegen, des te meer verminderde het aantal van hoogstammige boomen, en weldra zagen wij nog slechts kleine olijfboomen, die als kreupelhout hier en daar tusschen de rotsen groeiden.
Reeds dikwijls had de aanvoerder van onze karavaan ons verzekerd, dat achter den berg nu zeker de stad zoude liggen, en wij hadden ons telkens bedrogen gezien. De zon begon reeds te dalen, toen hij ons weder de verzekering gaf, dat wij nog slechts den bergrug, die voor ons lag, hadden te beklimmen, en wij moesten Jeruzalem aanschouwen. Wij joegen tegen de hoogte op; doch daar ik een mak, maar vrij oud paard bereed, dat de anderen niet goed konde volgen en in het algemeen niet van klimmen hield, zoo kwam ik wel onze bedienden, die met de pakpaarden langzamer vorderden, vooruit, maar bleef bij de overigen achter, zoodat ik mij weldra alleen op het rotspad bevond. Voor het missen van den weg was niet te vreezen, en al had ook het zeer zigtbare pad mij niet met zekerheid doen voortgaan, dan zou toch het onophoudelijk vreugdegeschreeuw van mijne vooruitgesnelde reisgenooten dit hebben gedaan, die waarschijnlijk reeds de stad voor zich zagen liggen. Nogmaals gaf ik mijnen armen schimmel de sporen, en als begreep hij, wat er gaande was, raapte hij zijne krachten bijeen en joeg de laatste hoogte op. Doch naauwelijks was ik boven gekomen, naauwelijks zag ik het uitzigt ruimer worden, of een der stijgbeugels brak, zoodat het weinig scheelde, of ik had, zonder het te willen, den heiligen grond gekust. Ik beschouwde dit kleine ongeluk welgemoed als eenen wenk van het noodlot, om Sion te voet te naderen, en trok, mijn paard aan den teugel leidende, mijne reisgenooten achterna op de wijze, waarop vóór mij op dezelfde

{==175==} {>>pagina-aanduiding<<}
plaats zeker duizenden van kruisvaarders dit hadden gedaan.
Weldra zag ik mijne reisgezellen voor mij en bemerkte aan hunne gebaren, dat zij, van wie ik nog door eenen kleinen heuvel gescheiden was, het volle gezigt van de heilige stad genoten. Mijn landsman stond naast zijn paard en had de gevouwene handen op den zadelknop gelegd; Vorst aslan knielde met zijnen bediende op den grond, en zelfs onze Bedouïnen waren van hunne paarden geklommen en leunden zwijgende op hunne lansen. Ik trad zachtkens nader, en voor mij lag Jeruzalem; ik zag den burg Sion en Morijas tempel - een plegtig oogenblik!
Regts en links naast mij en op verren afstand staken op de dorre velden eene menigte steenen uit van allerlei vorm, welligt zoo vele grafsteenen van dappere landgenooten, die hier de zon hunnes levens zagen ondergaan. En ginds lag de stad, door de laatste stralen der ondergaande zon beschenen, en achter de treurende weduwe stegen de donkere, blaauwe avonddampen op, waarmede zij in de nachtelijke uren der smarte haar hoofd pleegt te bedekken. Geen oord, dat wij op onze reis hebben betreden, heeft in de wezentlijkheid zoozeer met de voorstelling mijner verbeelding overeengestemd als Jeruzalem. Ik moet erkennen, dat ik van de nieuwere afbeeldingen der eeuwige stad weinige, en deze nog slechts vlugtig had bezien. De geel geworden houtsneden, gelijk de knaap ze reeds in oude Bijbels vond, en waaraan zich door verloop van tijd en door omstandigheden zoo menige herinnering vastknoopte, waren mij te dierbaar, dan dat ik ze door de nieuwerwetsche gladde staalplaten wilde laten verdringen. En daaraan had ik wèl gedaan; want gelijk de oude houtsneden uit mijne kinderjaren mij Jeruzalem hadden getoond, zoo vond ik de stad en hare omstreken. De gedaante der rotsachtige bergen, hard en ruw, naar de oostzijde steil boven elkander gestapeld, met scheuren en spleten, een woest tooneel van verwarring, dat in de Doode Zee eindigt; en de stad zelve, zij ligt niet op eenen sierlijk gevormden, bevalligen heuvel; maar in het midden der

{==176==} {>>pagina-aanduiding<<}
groote bergvlakte, waarop wij ons bevinden, verheft zich een kleinere vlakke hoogte van graauwe, ruwe rotsen, die den eersten natuurlijken wal vormen, op welken Jeruzalem rust; alles, gelijk op de oude plaat, de muren rondsom effen en goed onderhouden, met getakte tinnen en groote vierkante torens. Hier en daar ziet men kleine olijfboomen, die even scheef en armoedig daar staan, als de maker van de houtsnede ze zich heeft voorgesteld. Evenwel miste ik ook veel, wat ik vroeger op het oude papier had gezien. Waar daar Sions burgt met statige wallen en torens zich had vertoond, zagen wij hier een groot ledig plein met kleine witte huisjes, en Golgotha, dat op de houtsnede een statige berg scheen digt bij de stad, en met drie kruisen was versierd, Golgotha, den berg, zagen wij niet. Ik maakte eenen onzer begeleiders daarop opmerkzaam en gaf hem door teekens te kennen, wat ik miste, waarop hij mij op dezelfde wijze antwoordde, dat datgene, wat ik zocht, onder gindschen grooten koepel was, die zich met vele bijgebouwen aan ons oog als eene statige kerk in het midden der stad vertoonde. Daar alzoo was het heilige graf! De zon bescheen het vriendelijk, gelijk ook den Olijfberg, die, in overeenstemming met zijnen naam, met olijfboomen beplant, tusschen welke hier en daar witte huisjes uitstaken, het eenige vriendelijke gezigtspunt uitmaakte in den graauwen, steenachtigen omtrek. Maar juist deze vloek, die over de natuur rondom Jeruzalem schijnt uitgesproken, voegt uitnemend bij de verhevene geschiedenis, die in de rotsen en ruïnen van deze stad is opgeteekend, eene geschiedenis, die haars gelijke niet heeft.
Intusschen waren onze Bedouïnen en pakpaarden genaderd; wij daalden weder naar beneden en bereikten weldra de poort der stad. Hier verjoeg terstond de wacht - het was Turksch voetvolk - de aangename droomen, die het eerste gezigt der stad bij ons had opgewekt. De edele soldateska, overmoedig en onbeschoft, gelijk hier overal, maakte vrij wat omslag, voordat zij ons liet binnenrijden; en wij moesten een goed half uur wachten, voordat de

{==177==} {>>pagina-aanduiding<<}
kommandant van de wacht gemakkelijk op zijne kussens zat en eene pijp had aangestoken, om onzen firman te kunnen spellen. Misschien waren wij nog langer opgehouden - want er scheen iets aan den vrijgeleidebrief te ontbreken - zoo niet onze Bedouïnen bij het eerste woord, dat hij daarover sprak, in een heftig geschreeuw waren losgebarsten, waarbij zij snel met dreigende gebaarden de stad binnenreden. Wij volgden hen natuurlijk met drift, en de wacht zag ons niet eens met bevreemding na, maar keerde terstond weder tot hare bezigheden terug, die in het wasschen van hun linnengoed en in het rooken bestonden. Zoo waren wij dus in de stad, en de kalme, ernstige indruk, dien haar uitwendig voorkomen op ons gemaakt had, veranderde ook hier niet. Misschien waren wij te ver van het middelpunt verwijderd; althans de straten waren hier rustig en stil, met kleine huizen bebouwd, waarin men slechts hier en daar een venster zag, en die over het algemeen een ouderwetscher, maar zindelijker voorkomen hadden, dan in andere Syrische steden. Ook vonden wij hier, tot onze groote vreugde, het grondelooze straatslijk niet; veeleer waren alle straten net geplaveid, of de grond vastgestampt en droog.
Weldra bereikten wij het Grieksche klooster, waar wij naar de goede aanbevelingsbrieven, welke Vorst aslan bij zich had, onzen intrek wilden nemen. Wij hielden stil voor eene groote poort, die op ons kloppen terstond werd geopend, en traden door eenen donkeren gang op een plein, van waar een groote trap ons in het binnenste des kloosters voerde. Wij behoefden hier niet lang te wachten, en werden door eenen langen gang naar den procurator van Jeruzalem, den Metropolitaan Aartsbisschop petrus meletius gebragt. Deze, een oud, vriendelijk man met witten, lang nederhangenden baard, zat in een klein, maar prachtig versierd vertrek, in den hoek van den divan in eene lange zwarte talaar, en ontving ons op eene wezentlijk plegtige en aandoenlijke wijze. Vorst aslan was de eerste, die voor hem trad, om hem de hand te kussen; daarop stond de oude Aartsbisschop

{==178==} {>>pagina-aanduiding<<}
half van zijnen zetel op, omarmde en kuste hem op het voorhoofd, en op dezelfde manier werden wij alle van de rij af begroet. Toen zetteden wij ons in eenen kring rondom den divan neder, en terwijl ons eerst koffij en toen gelei met ijskoud water werd voorgediend, las de Aartsbisschop de brieven van aanbeveling, en begon vervolgens een gesprek met ons in het Italiaansch. Zoo de inrigting van het vertrek niet verschilde van de in het Oosten gebruikelijke, zoo waren toch onder anderen de Perzische tapijten de prachtigste, die ik ooit had gezien; het bekleedsel van den divan bestond uit eene shawl-gelijke stoffaadje, en wat er van klein huisraad in het vertrek was, zoo als stellen, om kopjes in te zetten, en luchters, was van gedreven arbeid en edel metaal.
Het was intusschen laat geworden, en de Aartsbisschop noodigde ons uit, om den avondmaaltijd met hem en de broederen te gebruiken, voordat wij ons in de voor ons bestemde vertrekken begaven. Hij stond op, en wij volgden hem in eene soort van voorkamer, die aan de eetzaal grensde en slechts met houten gesneden banken voorzien was, welke langs de muren liepen. Hier vonden wij vijf of zes broeders, alle reeds mannen van gevorderden leeftijd, met groote baarden en bijzonder vriendelijke, innemende gelaatstrekken. Hun voorbeeld volgende, zetten wij ons naast elkander op eene der houten banken, en terstond verschenen er bedienden des kloosters in Turksch kostuum, van welke de eerste verscheidene fijne geborduurde doeken in de hand had, die hij onder de aanwezenden verdeelde, er ieder een over den linker arm werpende, terwijl hij ootmoedig zich op ééne knie boog. Toen kwam een tweede met waschbekken en waterkan; hij begon zijn werk met den Aartsbisschop, wierp zich voor hem op beide knieën en goot hem water over de handen; op dezelfde wijze bediende hij ons de rij langs, waarbij hij echter slechts ééne knie boog. Dit kniebuigen was ons eerst onaangenaam, maar de Aartsbisschop verzekerde ons later, dat behalve de beteekenis van dit gebaar, hetzelve voor den gast evenzeer, als voor den be-
{==179==} {>>pagina-aanduiding<<}
diende, eene groote gemakkelijkheid had, daar de Turk veel beter eene knie, dan den rug buigen kan. Na het handenwasschen naderde ons een derde bediende, die op een zilveren blad een kristallen karaf met eene soort van anijsbrandewijn droeg, waarvan hij ieder een klein glaasje volschonk, waarschijnlijk ter opwekking van den eetlust.
De eetzaal, die wij na deze plegtigheden betraden, was zeer eenvoudig ingerigt; eene houten tafel in het midden, rondom dezelve houten stoelen zonder kussens of snijwerk, de muren met eenige middelmatige schilderijen bedekt, en over het algemeen de grootste netheid in den geheelen opschik der kamer. Ook het tafelservies was zeer eenvoudig en net. Midden op de tafel stond eene koperen lamp met drie pitten, en behangen met kleine kettingjes, waaraan werktuigen om de lamp schoon te maken waren vastgemaakt. Ofschoon het juist in de vaste was, werden er toch voor ons verscheidene schotels schapenvleesch opgedischt, ieder op eene andere manier gereed gemaakt, maar alle zeer goed van smaak. Ook zagen wij hier voor de eerste maal weder eene soort van waterkers, als salade toebereid, een vaderlandsch geregt, dat wij met veel genoegen gebruikten.
Na den maaltijd nam de Aartsbisschop afscheid, en wij werden naar onze kamers in een achtergebouw gebragt. Alles was op de meest smaakvolle en welwillende wijze ingerigt, en wat onze legersteden betreft, wij bevonden tot onze groote vreugde, dat het oosten en het westen hier elkander vriendelijk de hand boden; op de sofa's, die langs de wanden des vertreks liepen, was voor ieder onzer eene matras uitgespreid, benevens hoofdkussens en zuiver wit linnen, even als bij ons. Bij onze eigene bedienden had ons de Aartsbisschop twee van die des kloosters gegeven, die ons bij het binnentreden van onze kamers een komfoor met vuur en eenen grooten waterketel nadroegen, zoo wij lust mogten hebben, om nog thee te drinken, hetgeen Vorst aslan ook voorsloeg, en daarop naar Russische wijze zeer sterke thee zette. Naauwelijks hadden wij, in plaats van onze gewone zeer beschadigde reiskopjes,

{==180==} {>>pagina-aanduiding<<}
zeer goede van het klooster gebruikt, of een dienaar des Aartsbisschops trad binnen en bragt ons een nieuw bewijs van de goedheid en vriendelijkheid des grijsaards. Hij zond voor ieder eene lange pijp met eenen buidel goeden tabak; een geschenk, dat wij, wier tabak bijna tot stof was fijngewreven, met grooten dank aannamen. Weldra lagen wij, van den togt vermoeid, gemakkelijk op den divan uitgestrekt, met de lange pijp in den mond, en spraken bij voorraad over al het schoone, dat wij den volgenden dag zouden zien. Op het tapijt stonden groote waskaarsen, en voor de deur slenterden de bedienden, onze geweren en sabels opmerkzaam bekijkende, en tevens ons in het oog houdende, om ons op den eersten wenk te bedienen. In de daad, wij erkenden alle, dat zulk een kloosterleven geheel niet onaangenaam was en al te weelderig voor pelgrims, die uit verre landen waren gekomen, om het heilige graf te bezoeken.
De gedachte, dat wij ons weinige schreden van de plaats bevonden, die voor ieder Christen zoo belangrijk en heilig is, wekte ons meermalen in den nacht en deed ons dikwijls door de getraliede vensters zien, of de dag nog niet aanbrak en ons toeliet, ten minste voorloopig van het terras des huizes eenen blik op Jeruzalem en de heilige plaatsen te werpen. Naauwelijks begon het buiten te schemeren, of wij stonden alle op en beklommen het platte dak des kloosters, van waar wij een uitgestrekt vergezigt hadden. Het ontwaken der natuur heeft altijd iets plegtigs voor een aandoenlijk gemoed; maar met dubbele aandoening zagen wij dien morgen naar het schemerende landschap, waar ieder nederzinkende nevel eene plek van zoo groote wereldhistorische belangrijkheid zigtbaar deed worden. Het klooster grenst met zijne uitgestrekte bijgebouwen aan de kerk van het Heilige Graf, tot aan wier koepel wij zonder moeite langs de platte daken konden naderen. Hier stonden wij nu weinige honderd voeten boven het graf van christus en zagen, hoe de eerste stralen der morgenzon de Hemelvaartskerk op den Olijfberg verlichtten, zagen aan den voet van den berg het dal Josaphat

{==181==} {>>pagina-aanduiding<<}
met deszelfs grafteekens, nog door de schaduwen van den nacht omhuld, en erkenden, dat wij een oogenblik hadden beleefd, gelijk ons wel geen tweede zou worden geschonken.
Ik had mij van de kerk van het Heilige Graf en van den berg Golgotha eene geheel verkeerde voorstelling gemaakt, en velen beter onderrigten lieden is het niet anders gegaan. Bij mijn vertrek verzochten vele mij, hun van Golgotha, van de plaats, waar de drie kruisen gestaan hebben, eenige aarde mede te brengen; en daar ik mij vroeger de Hoofdschedelplaatse als eenen op zich zelven staanden berg voorstelde, wiens top slechts met eene kerk gekroond was, zoo aarzelde ik niet, om aan mijne bekenden van de heilige aarde dezes bergs te beloven. Doch toen ik meer over Jeruzalem had gelezen, en vooral, toen ik op de plaats zelve was, zag ik, dat het onmogelijk was, mijne belofte te volbrengen. De kerk van het Heilige Graf omvat zoowel Golgotha, als het gedeelte van den hof van joseph van Arimathea, waarin zich de grot bevond, die aan het lijk onzes Heeren tot rustplaats strekte. Golgotha, geen berg, maar een heuvel van matige hoogte, vormt, om zoo te spreken, het schip van de kerk, en men klimt door verscheidene kapellen en gangen in het uitgestrekte gebouw met marmeren trappen naar boven naar den top, waar onder eenen kleinen koepel de prachtig versierde plaats is, waar volgens de overlevering de drie kruisen hebben gestaan. De grot van het heilige graf, boven welke de groote koepel zich verheft, vormt, zou men kunnen zeggen, het koor van de kerk. Doch ik kom later op het inwendige terug.
Het is merkwaardig, dat per slot minder de vereering der eerste Christenen, dan de haat hunner vervolgers van latere tijden de schouwplaatsen der heilige geschiedenis juister heeft aangewezen, dan menigeen wel gelooft. Na de verwoesting van Jeruzalem, door titus, had het verstrooide hoopje van Christenen de heilige plaatsen onder de puinhoopen der stad spoedig weder gevonden, en zij togen in bedevaart daarhenen, tot dat Keizer hadrianus, om voor de Nazareners den heuvel Golgotha gehaat en onrein te maken, zestig jaren na de verwoesting van Jeruzalem, op de rots, waarin zich het heilige graf bevond, een altaar voor jupiter liet oprigten, en op de plaats, waar de kruisen hadden gestaan, eenen tempel ter eere van venus bouwde. Indien ook hadrianus zijn doel bereikte, en de zedelooze

{==182==} {>>pagina-aanduiding<<}
dienst van venus de Christenen hunne heiligste plaats deed schuwen, zoo zou toch tweehonderd jaren later de vrome Keizerin helena de plek der kruisiging en der graflegging niet zoo zeker hebben teruggevonden, zoo de overblijfselen van dien Heidenschen tempel en het altaar haar niet op de juiste plaats hadden gewezen. Nadat de Keizerin puin en muren had laten wegruimen, herkende men juichend de gedaante der heilige grot, gelijk zij door overlevering in den mond des volks leefde, en boven het graf van christus verhief zich de eerste prachtige dom, door zuilen gedragen, maar met het schip van de kerk, die boven Golgotha gebouwd werd, niet verbonden. Gedurende het bouwen vond men, volgens de overlevering, bij het graven de fondamenten van eene andere tot dusverre onbekende grot, en in dezelve de drie kruisen. De Keizerin liet op deze plaats eene kapel bouwen.
Zoo stond de eerste kerk van het Heilige Graf tot omstreeks het jaar 614, toen zij door de Perzen verwoest en van hare gouden sieraden beroofd werd. Doch Keizer heraclius bouwde haar omstreeks het jaar 628 weder op. In het jaar 639 drong de Kalif omar, na eene belegering van twee jaren, als overwinnaar in de stad. Hij verschoonde echter niet alleen den tempel der Christenen, maar bewees het heiligdom zulk eenen eerbied, dat hij slechts knielend de trappen der kerk aanraakte, en het niet eens waagde haar te betreden. De Koran, gelijk bekend is, stelt christus naast de profeten der geloovigen, en zoo toont men onder anderen ook nu nog op Moria een marmeren blok, waarop volgens de legende eenmaal christus en mohammed te zamen zullen zitten, om de dooden der wereld te oordeelen, die in het dal Josaphat worden verzameld. Evenwel niet alle Kalifen waren zoo indachtig aan den Koran, dat zij daarom de kerk der Christenen zouden hebben verschoond. Zoo verwoestte de Egyptische Kalif heakem in het jaar 1010 den tempel op nieuw, maar had toch berouw over zijne strengheid, en gaf kort daarna weder verlof tot deszelfs herbouw. Tot dien tijd toe stonden de kapellen des grafs, der hoofdschedelplaatse en der kruisvinding afzonderlijk, en werden eerst eene halve eeuw later door de eerste Christen-koningen tot een onregelmatig geheel vereenigd, welks hoofdomtrek tot op heden dezelfde is gebleven, ofschoon ten gevolge van den hevigen brand in

{==183==} {>>pagina-aanduiding<<}
het jaar 1807, die den koepel boven het Heilige Graf verwoestte, enkele gedeelten hier en daar veranderingen hebben ondergaan.
Terwijl wij daar zoo stonden, en onze gedachten en blikken over de verschillende gebouwen der heilige kerk lieten gaan, was het langzamerhand geheel dag geworden, en op de straten van Jeruzalem, gelijk in ons klooster, begon het levendig te worden. Onze bedienden riepen ons tot het ontbijt. Wij vonden tevens een' der jongere broeders van het klooster, die ons in het binnenste der grafkerk zou geleiden. Nog altijd heerscht hier het voor de Christenen zoo vernederende gebruik, dat de sleutels der kerk zich in handen van den Turkschen Gouverneur bevinden, die den tempel slechts op bepaalde tijden laat ontsluiten, en buiten deze vastgestelde uren zich slechts door een hoog drinkgeld daartoe laat overhalen. Door den invloed van den Griekschen Patriarch waren wij van dit laatste bevrijd, en het betreden van de heilige kerk werd ons op een ongewoon uur toegestaan.
Wij gingen de straat af, waarin het klooster ligt, en zagen ons weldra weder in het bedrijf en gewoel eener Oostersche stad verplaatst. Hier werden alle mogelijke artikelen te koop aangeboden, en de mobile bazars hadden zich tot in den voorhof der heilige grafkerk genesteld. Even als ten tijde, toen christus de voorhoven des tempels reinigde, zoo waren zij ook thans weder met koopers en verkoopers gevuld, de koopwaren waren slechts onschuldiger, dan in die dagen; zij bestonden enkel uit zaken, gelijk de pelgrim ze tot eene gedachtenis aan de heilige plaatsen gaarne koopt, om ze mede naar huis te nemen. Er waren rozenkransen van boomvruchten, vooral van olijven van de overoude boomen in den hof van Gethsemané, als ook van steenen uit de Doode Zee of van paarlemoer; men zag er kruisen van allerlei soort, en schelpen van allerlei grootte, waarop de beelden van den Heiland en van de Maagd maria waren gegraveerd. Men kon er ook kaarsen koopen, bij het heilige graf gewijd, benevens Jericho-rozen, welke vooral de Maronitische en Armenische pelgrims gaarne op hunnen hoed steken. Al deze dingen zijn zeer goedkoop, en men begrijpt dikwijls niet, hoe voor den geringen prijs enkel de grondstof kan worden gegeven. Kunstiger en fraaijer werkstukken, zoo als het model van de kerk van het Heilige Graf of van

{==184==} {>>pagina-aanduiding<<}
de grot, uit steenen en paarlemoer vervaardigd, zijn ook voorhanden, en de bezoeker heeft later dikwijls berouw, dat hij van de laatstgenoemde zaken vooral niets heeft medegenomen.
Het zuidelijke portaal der kerk met zijne beide ingangen, welke de eenige van het geheele gebouw zijn, is reeds zoo dikwijls afgebeeld en beschreven, dat ik daarbij niet lang behoef stil te staan. Deszelfs voorhof, waarover ik zoo even sprak, is klein, rondom door huizen ingesloten, en men daalt langs eenige steenen trappen daarin af. Aan de deuren der kerk zaten Mahomedaansche en Christelijke bedelaars en gebrekkigen van allerlei soort, die de hand naar eene aalmoes uitstrekten. Nadat wij een tijdlang gewacht hadden, verscheen de Turksche sluiter en opende de kerk. Een vrij groot aantal van Christenen en Turken had zich om ons heen verzameld, die de gelegenheid wilden waarnemen, om de kerk op een ongewoon uur te bezoeken. De sluiter wilde eerst niemand buiten ons den toegang toelaten, maar hij liet zich eindelijk door de toespraak van eenen Griekschen monnik overhalen, en liet de arme lieden binnen. Wij, Westerlingen, bevonden ons intusschen weldra in de schemering van den grooten tempel alleen; de Maroniten, Grieken, Armeniërs en Kophten, die na ons waren binnengedrongen, verloren zich welhaast naar alle zijden, om in hunne verschillende kapellen hunne godsdienstoefening te verrigten.
Op de bonte, gladde steenen, die den grond bedekken, ligt weinige schreden van den ingang een plaat van roodachtig, gespikkeld marmer, rondom welke vier kandelabres staan, en die de plek moet aanduiden, waar het lijk des Heeren, na de afneming van het kruis, gezalfd werd. Van deze plek af voert regts een trap van achttien marmeren treden naar de kapel der kruisiging op Golgotha; aan de linkerzijde is men met eenige schreden onder den grooten koepel, onder welken juist in het midden de grot van het Heilige Graf ligt. Deze koepel, die in doorsnede achtenzeventig voet bedraagt, wordt door hooge vierhoekige zuilen gedragen, en het licht valt van boven in. Onder denzelven verheft zich, als eene kleine kerk in de groote, van alle zijden vrij, de kapel der grot; deze vormt een langwerpig vierkant, waarvan de eene zijde is afgerond. Zij is geheel van marmer, en hare lengte bedraagt dertig voet.

{==185==} {>>pagina-aanduiding<<}

Door den ingang der kapel, die zich aan de oostzijde bevindt en prachtig met edelgesteenten gesierd is, treedt men eene kleine ruimte binnen, naauwelijks tien voet in doorsnede, wier onregelmatige muren, ofschoon zij met marmer zijn bekleed, duidelijk aantoonen, dat zij voorheen kunsteloos in de rots is uitgehouwen. Dit is de zoogenaamde Engelenkapel, en in haar midden ziet men den steen, waarop volgens de overlevering de Engel zat, toen hij verscheen aan de vrouwen, om haar aan te kondigen, dat Hij, dien zij zochten, daar niet meer was. Van uit deze grot voert een onregelmatige, naauwelijks twee voet breede en vier voet hooge ingang in de tweede eigenlijke grot des heiligen grafs, die slechts zeven voet lang en zes voet breed is. Regts van den ingang bevindt zich hier eene soort van sarcophaag van roodgespikkeld marmer, of eigenlijk slechts een altaarblad, die als de plaats wordt opgegeven, waar het lijk des Heeren heeft gelegen. Rondom den sarcophaag bevinden zich kleine lambriseringen, waarop gouden en zilveren luchters met gewijde kaarsen staan en sierlijk gewerkte vazen, die dagelijks met frissche bloemen worden gevuld. Van de zoldering der grot hangen veertig gouden en zilveren lampen, waarvan de meesten het wapen van het Oostenrijksche Keizershuis vertoonen. Deze worden dag en nacht brandende gehouden, en de glans der vele lichten werkt tooverachtig op het buitendien reeds getroffen gemoed.
Wij bleven langer dan een kwartier in de grafkapel, maar vergeefs zou het zijn, zoo ik onze gewaarwordingen trachtte te beschrijven. Ik dacht niet aan het tegenwoordige en niet aan de plaats zelve, waar wij ons bevonden; ik keerde terug in mijn voorgaand leven, om daar een punt te vinden, waarop ik in den geest gevoeld had, wat mij nu in de werkelijkheid omgaf. Maar ik erken het, lang doolde ik vergeefs rond, en slechts uit de dagen der jeugd straalden mij lichtpunten tegen, die eenigzins zich met het tegenwoordige lieten verbinden.
Door onzen gids, den Griekschen monnik, met kaarsen, die bij het heilige graf hadden gebrand, en met bloemen, die hare geuren en haar frissche leven aan de gewijde plaats hadden uitgewasemd, rijkelijk begiftigd, verlieten wij de kapel en begaven ons vandaar oostwaarts in de prachtige kapel der Grieken, op wier marmeren vloer ons eene ster van gekleurde steenen werd getoond, welke de plaats aan-
{==186==} {>>pagina-aanduiding<<}
wijst, die de Grieken als het middelpunt der aarde beschouwen.
Intusschen waren de deuren geopend geworden, en de volle toon van diepe mannenstemmen, die zich plotseling uit de Latijnsche kapel verhief en door de ruime bogen der kerk galmde, verkondigde ons, dat de dagelijksche omgangen der Minoriten aanvingen. Wij spoedden ons derwaarts, en troffen de monniken, bij welke zich een aantal geloovige Christenen had gevoegd, in den langen gang aan, die van hunne kapel naar de plek voert, die sints langen tijd door de Christenen wordt vereerd, als de plaats, waar christus zou gestaan hebben, terwijl door de krijgsknechten de toebereidselen tot de kruisiging werden gemaakt. Na eenige minuten van plegtige gebeden, ging de optogt verder en hield stil bij eene kleine, donkergrijze zuil, omstreeks twee voet hoog en in het midden gebarsten. De overlevering houdt haar voor dezelfde, die vroeger in het regthuis van pilatus zou hebben gestaan, en aan welke christus met de doornen gekroond werd. Vlak daarnaast is de plek, waar de krijgsknechten zijne kleederen onder elkander zouden verdeeld hebben.
Van hier voert de weg opwaarts naar de kapel der kruisiging op Golgotha. Deze kapel, die door de Grieken wordt onderhouden, is, even als hunne kerk, allerprachtigst versierd. Tegen het oosten bevindt zich in dezelve eene soort van hoog altaar, voor welke een traliewerk staat, dat van goud en met edelgesteenten bezet is. Door de openingen van dit kastje ziet men op den grond de naakte rots en in dezelve drie gaten, welke aangewezen worden als die, waarin de drie kruisen zouden hebben gestaan. Eveneens zagen wij hier eene diepe spleet in de rots, welke verscheidene voeten diep tot aan de kapel van johannes, die onder de kruisigingskapel ligt, haar splijt en als een overblijfsel wordt beschouwd van de aardbeving, die bij den dood van christus hemel en aarde deed trillen. - Voor de kapel van johannes stonden vroeger de steenen kisten der beide eerste Christelijke Koningen van Jeruzalem, godfried van bouillon en boudewijn I. In het jaar 1244 werden zij door de woeste horden der Charismiërs geopend, vernield en de beenderen verbrand. - Voor het altaar van de kruisigingskapel, zoo verhaalde onze Grieksche gids, ontbloot zelfs de Patriarch van Jeruzalem het hoofd, eene gewoonte,

{==187==} {>>pagina-aanduiding<<}
die uit de tijden van den Keizer heraclius afkomstig is, wien, volgens de overlevering, op deze plek zonder eenige zigtbare aanleiding de kroon van het hoofd viel. Langs eenentwintig trappen daalden wij van hier naar de helena-kapel af, die een volkomen vierkant van vijfenveertig voet doorsnede vormt. Aan den zuidoostelijken hoek daalt men langs elf trappen tot de natuurlijke grot af, waar men de drie kruisen zou hebben gevonden.
De drie aanzienlijkste kerkgenootschappen van de tegenwoordige Christenheid in het Oosten, de Grieken, de Armeniërs en de Latijnen, hebben de drie hoofdkapellen der kerk van het Heilige Graf als onder elkander verdeeld, en ieder zorgt voor het onderhoud van zijne kapel. De Armeniërs bezitten de helena-kapel, de Grieken die der kruisiging en de Latijnen die des Heiligen Grafs. Een zeker aantal monniken van ieder der drie gemeenten bewaakt de heilige plaatsen. Daar echter, gelijk ik reeds gezegd heb, de Turken den eenigen uit- en ingang der kerk naar goedvinden gesloten houden, zoo zijn de dienende broeders der drie gemeenten, die zich telkens als bewakers in de kerk bevinden, gevangenen der Turken, en kunnen dezelve des daags noch des nachts verlaten. Iedere gemeente heeft daarom bij haar gedeelte der kerk een klein gebouw aangebragt, waarin de cellen gevonden worden, die de armoedige legersteden der broeders bevatten. Spijs en drank wordt hun door eene getraliede opening in de ingangspoort op bepaalde uren van den dag toegereikt.
Wij bleven verscheidene uren in de kerk van het Heilige Graf, totdat het aan de edele Turksche gezagvoerders behaagde, haar weder te sluiten.


Rothschild.

(Uit den Orient van Dr. julius fürst.)

De onderscheiding, welke den Heere van rothschild te Weenen door zijne verheffing tot burger honorair (Ehrenbürger) te beurt gevallen is, hebben in der tijd zoo Joodsche als Christen-dagbladen gemeld; doch deze onderscheiding, die meer den financier dan den Jood rothschild gold, kan 's mans geloofsgenooten niet zóó zeer vereeren of streelen

{==188==} {>>pagina-aanduiding<<}
als de brave, zijn karakter kenmerkende gevoelens, welke de Heer van rothschild in zijn antwoord aan de afgevaardigden der gemeente, die hem met de gebeurtenis kwamen gelukwenschen, aan den dag gelegd heeft. In dit schriftelijk gegeven antwoord toont zich van rothschild als een getrouw, aan geloof en geloofsgenooten gehecht lid van het Jodendom, als een man, die zich den naam van Jood niet schaamt, maar integendeel aan den vooruitgang der Joden, zoo wat hunne regten als hunne Godsdienst betreft, het warmste aandeel neemt. Niet weinige vooringenomene Joden, die geene woorden sterk genoeg achten, om het gebrek aan deelneming en de onverschilligheid te brandmerken, welke zij aan het huis rothschild te last leggen, zullen, wanneer zij dezen brief gelezen hebben, beschaamd tot inkeer komen, en den rijken, welken de Joodsche Godsdienst een ondragelijke last, de naam van Jood eene schande schijnt te zijn, mag het voorbeeld van den Joodschen cresus tot leer strekken. Doch reeds voorafspraak genoeg; zie hier den bedoelden, hoogernstigen, doch overigens in moeijelijken, ingewikkelden stijl vervatten brief:

Geëerde Heeren Afgevaardigden!

Uwe vriendschappelijke welwillendheid, de opregte verknochtheid, welke Gij, bij gelegenheid eener gebeurtenis, die, gelijk Gij zelve u uitdrukt, een nieuw tijdpunt in de geschiedenis der Oostenrijksche Israëlieten vormt, mij in uw geëerde schrijven van den 11 Januarij (1843) zoo hartelijk te kennen hebt gegeven, heeft mij met opregte vreugde vervuld; ja heeft mij des te meer verheugd, daar Gij, geëerde Heeren, in dit, ook nog voor mijne late nakomelingen der bewaring waardige stuk, niet alleen de innige deelneming aan de mij persoonlijk bewezene eer hebt uitgeboezemd, maar ook tevens den bij u sedert lang gekoesterden, door de mij van wege Z.M. verleende bewilliging nog versterkten wensch voor het welzijn der Israëlietische gemeente, tot welke ik met liefde en trouw behoore, en tot welke, onder Gods bijstand, mijne geheele familie, tot derzelver laatste lid, met even vroom godsdienstig gevoel voor altijd zal blijven behooren. De geringe diensten, welke ik, als ook mijne broeders in andere Staten, het geluk mag gehad hebben den Oostenrijkschen Staat en deszelfs residentiestad te bewijzen, hebben niet alleen het ijverige pogen om, tot bevordering

{==189==} {>>pagina-aanduiding<<}
der welvaart van den Staat onmiddellijk bij te dragen, maar ook steeds ten doel gehad, door ons vlijtig, van den kant der Staten niet miskende werken, het bewijs te leveren, dat, bij den voortgang der tijden, de Israëlieten verstandelijke arbeidskracht, zedelijke vorming, vaderlandlievende gevoelens in zulk eenen graad verworven hebben, dat zij in staat zijn, met zielsvermogens, met goed en bloed, het vaderland te dienen; maar ook tevens zich daardoor waardig gevoelen, tot dien zelfden stand geroepen te worden, welke aan ieder ander burger van den Staat als standplaats is aangewezen. Zoo zeer ik derhalve de door U het eerst met gelukwensch begroete gebeurtenis als de schoonste en hoogste belooning mijner zwakke verdiensten weet te waarderen; zoo zeer ik mij gestreeld voele door het vrijwillige, van 's Keizers genade bekrachtigde eerbetoon der gezamentlijke burgerij, waarmede zij mij als gelijk geregtigd (ebenbürtiges) lid van de eerste keten heeft opgenomen, welke de in Oostenrijks geschiedenis zoo beproefde trouw van Weenens burgeren om den troon hunner Erfvorsten strengelt, - zoo wordt hierbij niettemin mijn vreugdegevoel verzwakt door het besef, dat ik tegenwoordig nog als eene begunstigde uitzondering uit de vereeniging mijner geloofsgenooten verschijn, die in de waardige stelling, welke zij als getrouwe onderdanen in het staatsverbond bekleeden, insgelijks op regten, die aan alle andere godsdienstige belijdenissen toegekend worden, aanspraak kunnen maken. Laat ons echter vereenigd hopen, dat door de genade Gods, door de goedheid onzes verhevenen beheerschers en door de wijsheid van deszelfs hooge raadgevers, die misschien alleen om niet te snel tegen overoude vooroordeelen te kampen zich genoopt gevoelen met langzame schreden in het verleenen der bewilligingen voort te gaan; dat door de vooroordeelsvrije denkwijs van Weenens brave burgerschap
wij allen het doel bereiken zullen, en dat de met dankbaarheid vervulde Israëliet zich beijveren zal, het dierbare geschenk, hem door zijn aangeboren vaderland gedaan, met trouwen burgerpligt te bewaken en naar geweten te bewaren. Laat dan de moed en het vertrouwen ons niet ontzinken, dat weldra het tijdstip genaken zal, waarop het aan de tot alle offers op het altaar huns, ook hun zoo dierbaren vaderlands bereidwillige Joodsche onderdanen vergund zal zijn, bij het genot van gelijke regten, de zoo moeijelijk verkregene vruchten der ver-
{==190==} {>>pagina-aanduiding<<}
standelijke vorming aan de openbare staatsdienst met naauwgezet pligtsgevoel te wijden; waarop de Oostenrijksche Israëliet, op den vaderlandschen grond, dien menig zijner kinderen, in de dagen des gevaars, met zijn bloed gedrenkt heeft, behalve de kleine handvol aarde, die eerst aan den eindpaal zijns levens zijn eigendom wordt, ook nog gedurende dat leven zich in het genot van een vrij en onbelemmerd landbezit zal mogen verheugen.
Uwe Godwelgevallige woorden, ‘dat broederliefde en minzame weldadigheid het erfgoed onzer vaderen waren,’ is de zuivere weêrklank uit het hart eens zoons, voor wien, gelijk voor geheel zijne familie, het steeds de heiligste pligt zal zijn, de wijze en vrome leeringen van onzen geëerden, onvergetelijken, in God rustenden vader daardoor te vervullen, dat wij, zoo veel onze krachten ons vergunnen, nimmer verzuimen zullen, aan geheel het lijdende menschdom broederlijke hulp te bewijzen, en onze geloofsgenooten, onder welke luchtstreek ook de geesel van nood of drang hen treffen mag, met raad en daad vaderlijk te helpen. Intusschen blijft hetgeen ik van het deel, door den Almagtige mij en den mijnen beschikt, kan afzonderen, nog altijd slechts eene aardsche gift; doch gij, geëerde Heeren Afgevaardigden, hebt u eene hoogere verdienste verworven; gij zijt het, die aan andere kinderen hemelsche goederen nalaat. Door uwe onvermoeide, vrome pogingen hebt Gij de Godvereering tot eene heilige wijding verheven, waardoor het godsdienstig geloof in Israël, tot nut des vaderlands en van een iegelijk, nieuwe wortels schiet, waardoor de geloovige Jood zelfs voor vreemde geloofsbelijders tot stichting verstrekt, en eerbied voor het Joodsche geloof, tevens met achting voor hen, die het belijden, verbreid wordt.
Ja, de heilige vonk der Godsleer, welke gij u beijvert, in de teedere harten onzer jeugd gedurig sterker te doen ontbranden, zal tot eene veilig leidende vuurzuil aangroeijen, die ons vooraf zal gaan, om de nog heerschende duisternis der vooroordeelen te verdrijven, en eerlang voor ons het morgenrood van dien heilvollen dag te doen opgaan, die aan Israël een gelijk regt met alle burgers van den Staat zal schenken.



{==191==} {>>pagina-aanduiding<<}

Marie Anne Lenormand.

Deze beruchte kaartenlegster was in het jaar 1772 te Alençon, in Normandije, geboren. Hare moeder was eene hooggeprezene schoonheid; doch deze ligchamelijke voordeelen erfden niet over op de dochter, die meer door geest en schranderheid uitmuntte. Al spelende leerde zij hetgeen in Frankrijk de voorwerpen van het onderwijs der juffers uit de hoogere standen uitmaakt: Fransche litteratuur, muzijk, teekenen en schilderen. Haar onderwijzer in de letterkunde had zoo veel behagen aan hare leerzaamheid, dat hij haar uit eigen beweging ook nog les gaf in het Latijn. Dit gebeurde in het klooster der Benedictijnsche nonnen, waar zij niet als nieuweling, maar enkel als kostjuffer woonde. Als zoodanig mogt zij dan ook, onder behoorlijk toezigt, gezelschappen bezoeken; en in dezelve had zij gelegenheid, aan den eenen kant met hare verkregene kundigheden te schitteren, aan den anderen, bij de gesprekken, welke zij met veel vernuft en welbespraaktheid wist te voeren, de eigenheden, lievelingsmeeningen en lievelingsneigingen der meest verschillende personen gade te slaan. Haar vroegtijdig ontwikkeld oordeel en verbazend sterk geheugen, gepaard met hare op deze wijs gedurig vermeerderende wereld- en menschenkennis, lieten haar toe in vele dingen een helder inzigt te hebben, waar voor anderen alles duister was. Uit het klooster der Benedictijner nonnen ging zij over in het Mariastift, en hier voorspelde zij, op grond van zekere kenmerken, die aan de oplettendheid van anderen ontsnapt waren, dat de abdis van het klooster, hetwelk zij bewoond had, afgezet zou worden. Dit legde den grond tot haren naam van profetes. In haar achttiende jaar kwam zij naar Parijs bij zekeren Heer d'amerval, om hem bij zijne bibliografische nasporingen behulpzaam te zijn. Omstreeks dezen tijd moet zij aan verscheidene personen van aanzien te kennen gegeven hebben, dat eene droeve toekomst den Koning en de
Koningin verbeidde - eene voorspelling, die evenmin bovennatuurlijke begaafdheden onderstelt, als zij regt geeft, tot antiroyalistische gevoelens te besluiten. Marie lenormand was, even als vele andere verstandige vrouwen, eene vijandin van het republicanismus. Als pakkedrager verkleed, sloop zij in de Conciergerie, om, op last van eenige

{==192==} {>>pagina-aanduiding<<}
edellieden, aan de Koningin, die haar vonnis te gemoet zag, een plan tot ontvlugting mede te deelen. De strenge bewaking der vorstin belette haar, dien last te volvoeren. Na dit mislukte waagstuk rigtte zij, in de straat Tournon, haar waarzegstershol in, niet zoo zeer om de ligtgeloovigheid der dwazen te brandschatten, als wel om aan de door de policie der democraten nagespoorde koningsgezinden zeer natuurlijke orakels te geven en nu en dan hun' verflaauwenden moed door troost in den vorm van profetie op te beuren. Hare profetengaaf strekte zich zoo ver niet uit, dat zij het bezoek van eenige gewapende burgers had vooruitgezien, die haar in naam van het Comité van algemeen welzijn gevangen namen en naar la Force bragten, als beschuldigd ‘royalistische complotten gevormd en contrarevolutionaire voorspellingen gedaan te hebben, om de burgers tegen elkander in de wapenen te jagen.’ In de gevangenis vond zij vele harer voorname bekenden weder, onder anderen Madame josephine beauharnais. De 9de Thermidor redde beide van de guillotine, en had kort daarna het openen van het Gouden Salon ten gevolge, waar de femmes aimables den toon gaven, en waar het tot den goeden smaak behoorde, het republikeinsche stelsel belagchelijk te maken. In deze gezelschappen werd Jufvrouw lenormand als eene profetes geroemd, die den val van het Comité de salut public voorspeld had; en zij zelve verhaalde met de uiterste bedaardheid, dat robespierre en st. just in het geheim bij haar geweest waren, en deze ontzettende verkondiging uit haren mond vernomen hadden. Er was geen gebrek aan vrijgeesten, die geloof aan deze fabel schonken; op deze wijs kwam Jufvrouw lenormand in de mode, en hare waarzeggerijen uit de kaart, uit koffijdik en uit leeggeblazen eijeren begonnen haar goede winsten op te
brengen. Toen buonaparte, in weinig jaren tijds, eene fortuin zonder voorbeeld gemaakt had, was het lenormand, die dit aan hare begunstigster josephine haarklein voorspeld had. Naar het schijnt heeft josephine zelve ingang aan dit sprookje verschaft; want in meer dan één opzigt kon het geen kwaad, dat zulke dingen geloofd werden. Ondertusschen mogt de profetes het voorkomen eener gunsteling van het consulaire hof niet aannemen; want hiermede zou hetzelve slecht gediend geweest zijn, en aan den anderen kant zou zij hierdoor hare royalistische klanten verloren hebben. Derhalve

{==193==} {>>pagina-aanduiding<<}
verkondigde zij, tot stichting der laatstgemelden, in het jaar 1803, dat de groote onderneming, welke men door eene landing uit Boulogne tegen Engeland doen wilde, niet gelukken zou. De Consul deed haar daarvoor eenige weken lang vastzetten, dat is, hij sloeg den zak en meende den ezel; hij gaf de kwalijkgezinden hierdoor te verstaan, dat men een waakzaam oog op hen hield. Na deze welmeenende les onthield de profetes zich van voorspellingen, die den magthebbenden ongevallig konden zijn; en de policie van haren kant legde aan hare broodwinning, om zich op kosten der gekken te verrijken, tot aan het jaar 1809 niets in den weg. Om dezen tijd begon het gerucht in omloop te komen, dat napoleon voornemens was aan Keizerin josephine haar afscheid te geven, en met eene Russische of Oostenrijksche prinses in het huwelijk te treden, om eenen erfgenaam en opvolger te verkrijgen, dien, zoo het scheen, josephine hem niet kon schenken. Deze maar was in geenen deele den ouden royalisten, en nog veel minder aan Keizerin josephine zelve welgevallig. Derhalve gaf de profetes de orakelspreuk uit: dat josephine 's Keizers goede geest was, en dat met het nieuwe huwelijk zijne geluksster zou tanen. De Keizer nam de profetie in ernst kwalijk, en deed de verkondigster andermaal voor eenigen tijd opsluiten. Ondertusschen de uitkomst logenstrafte toevalligerwijs de voorspelling niet, en vier jaren na de scheiding van josephine was napoleon gevallen. Nu moesten de ongeloovigen wel zwijgen. Door dezen goeden uitslag bemoedigd, trad de profetes als schrijfster op, en verkondigde in vollen ernst aan de wereld, dat zij met zekere geesten in betrekking stond, zoo als phildarus, die haar het uitvorschen der verborgenste dingen gemakkelijk maakte, en ariël,
de bovenhemelsche, alvermogende geest, die haar kundigheden openbaarde, voor gewone menschen onbereikbaar. Deze geschriften hadden eenen ontzettenden aftrek en bragten veel geld op, des te meer, daar Mejufvrouw lenormand, die zich sedert 1810 van een boekverkooperspatent voorzien had, zelve de uitgaaf bezorgde. Hierbij versmaadde de vertrouwde der hemellingen en bovenhemellingen den penning der ambachtslieden niet, welke haar kwamen verzoeken, om, met hulp harer almagtige geesten, in het koffijdik of in de kaart na te sporen, waar een paar gestolen zakdoeken of soortgelijke dingen heengeraakt mogten zijn. De policie der re-
{==194==} {>>pagina-aanduiding<<}
stauratie legde haar bij dit bedrijf geene hindernissen in den weg. De Nederlandsche policie was iets strenger. Marie lenormand had het vruchtbare veld, 't welk zij bearbeidde, noordwaarts naar Braband uitgebreid; in de jaren 1818 en 1819 had zij reizen naar Brussel gedaan, die gansch niet onvoordeelig voor haar waren uitgevallen. In het jaar 1821 keerde zij nog eens derwaarts, om er eenen nieuwen oogst te houden. Onder andere raadzoekenden kwam er een behanger bij haar, die weten wilde, of niet de dief van vier gordijnen, welke uit zijnen winkel verdwenen waren, te ontdekken zou zijn. De profetes nam hem tien franken af, en wees hem, in een tarokspel, den aap No. 12, met de woorden: ‘Zie hier dien kleinen bruinen man; dat is uw dief. Hij zal gevat worden, en gij zult uw gestolen goed terug bekomen.’ Daar echter de vervulling dezer profetie wat al te lang achterbleef, bragt de behanger eene klagt tegen de waarzegster in, die, ongewaarschuwd door phildarus of door ariël, op bevel des regters van instructie, Heer greindt, in hechtenis genomen werd. Dit was geene arrestatie van hooge policie, gelijk de beide onder buonaparte, maar
kort en goed betrof het eene beschuldiging wegens bedriegerij. Hoe smartelijk dit de hooggeëerde Sybille moet gevallen zijn, laat zich ligt begrijpen. Ondertusschen dengenen, die met de hemelmagten in verband staan, moeten hier op aarde alle wederwaardigheden tot hun best dienen. Dit ongeluk gaf aan de schrijfster-profetes de stof tot een nieuw boek, waarin zij, deels in verzen, hare ramp beschreef, en zich alzoo eene nieuwe bron van inkomsten opende. Middelerwijl had haar deze schrijverij in de gevangenis tot tijdverdrijf gediend. De kamer te Brussel vond de beschuldiging ongegrond, doch op het appèl van den kant van het publiek Ministerie werd de Sybille door het geregtshof te Leuven schuldig verklaard en tot gevangenisstraf voor een jaar en eene boete van 50 gulden verwezen. Tegen deze uitspraak appelleerde zij op hare beurt, en stelde eene verdediging op, welke, vrij van haar gewone bombast en blootelijk het punt der toepassing van de wet op het onderhavige geval behandelende, eene verandering van het vonnis in 15 francs boete en verbeurdverklaring van hare tarokkaarten te weeg bragt. De profetes was dus ditmaal, gelijk bevorens, zoo als men zegt, met een blaauw oog er af gekomen. Tot aan haar levenseinde toe bleef zij, door

{==195==} {>>pagina-aanduiding<<}
aan het bijgeloof tol te doen betalen, haar vermogen vergrooten, zoodat het bij haren dood de nog al aardige som van een half millioen francs bedroeg. Voor den regter van instructie te Brussel had zij beweerd, dat zij 125 jaren oud zou worden; desniettemin stierf zij in haar 71ste jaar - eene ergere rekenfout dan die, welke, nu tien jaren geleden, een naïve Zwaab aanwees in een werk, onder den titel: Bewijs, dat bengel zaliger zich in het berekenen van het eind der wereld slechts zeven jaar vergist heeft. Jufvrouw lenormand heeft zich vergist, bengel heeft zich vergist en zijn verbeteraar heeft zich vergist; want de wereld, die volgens bengel in 1833 en volgens zijnen verbeteraar in 1840 vergaan moest, staat nog, en zoo lang zij staat zullen er waarschijnlijk deels domme deels slimme profeten gevonden worden, welke het verborgene verkondigen, en gekken, die er voor betalen.


Eene ontmoeting in de Ardennes.

(Uit het verhaal van eenen Reisgenoot.)

Het was een sombere, nevelige avond in de maand April 18-, toen ik mij gereed maakte om van Londen naar Marlborough te gaan, waar ik eenige dagen met visschen hoopte door te brengen. Ik was dwaas genoeg geweest, om eene plaats op de imperiale van de diligence te bespreken, zonder aan de wisselvalligheid van ons verraderlijk klimaat te denken. Vergeefs keek ik in het rijtuig om te zien, of er ook nog eene plaats open was. Ik was genoodzaakt het boven op het rijtuig voor lief te nemen, waar ik mij in mijnen mantel wikkelde en met versch stroo zooveel mogelijk voor de koude beveiligde. De conducteur was nog bezig met de rangschikking van koffers en hoededoozen achter mij; en voordat hij daarmede gereed was, vroeg de voerman, of de goederen van den vreemden heer al opgeladen waren?
‘Wien meent gij?’ vroeg de conducteur.
‘Wel, dien wij moeten opnemen aan den “kelder” of den “Gloucester”; 't is me doorgegaan, waar,’ hernam de voerman.
‘Hoe heet hij?’ ging de conducteur voort.
‘Ik laat me hangen, als ik het weet. Maar hij heeft lang span voor zijn naam. Zie de lijst maar eens na.’

{==196==} {>>pagina-aanduiding<<}

De conducteur keerde zich naar de lantaarnen en berigtte zijnen makker, dat de persoon in questie een Mijnheer dellamot was, die aan den ‘Gloucester,’ moest worden opgenomen.
‘'t Is in orde,’ was het antwoord, ‘loop maar vooruit en zeg, dat wij komen.’
Spoedig hadden wij het bedoelde logement bereikt, en een rijzig man, met een geoliede reismuts op en in eenen geweldigen mantel gewikkeld, trad te voorschijn en antwoordde op de vraag, of hij de Heer dellamot was:
‘Mijn naam is de la motte. Hebt gij mijne bagaadje ontvangen?’
‘Alles is geborgen, Mijnheer!’ zeide de conducteur.
‘Kom aan dan, Mijnheer; het is reeds over den tijd. Ruimte in overvloed achter mij!’ zeî de voerman.
Weldra zat mijn reisgenoot naast mij, en wij vlogen lustig voort. Uit het gesprek tusschen den voerman en den conducteur had ik bemerkt, dat mijn buurman een vreemdeling was; maar de weinige woorden, die hij had gesproken, waren zoo geheel vrij van elk vreemd accent, dat ik hem zeker voor een inboorling zou hebben gehouden, zonder deze toevallige ontdekking, die door den naam de la motte werd bevestigd. Ik geloof, dat ik het gesprek aanving, met de aanmerking, dat een mist, gelijk die, door welken wij reden, zelden te Parijs werd gezien.
‘Zijt gij te Parijs geweest, Mijnheer?’ vroeg mijn reisgezel. Ik antwoordde toestemmend. ‘Hebt gij veel op het vasteland gereisd?’
‘Een weinig,’ hernam ik.
‘Kent gij Brussel?’
‘Ja, en ook eenige plaatsen in Vlaanderen zoowel, als in Holland,’ antwoordde ik.
Deze vragen leidden tot beschrijvingen, en de beschrijvingen tot anecdoten, en toen wij aan de eerste pleisterplaats kwamen, waren wij op eenen regt gezelligen voet. Terwijl wij van paarden wisselden, verkwikten wij ons met een glas heete brandewijn en water, en nadat wij weder op marsch waren, zetteden wij ons gesprek voort. Mijn nieuwe kennis was een aardig man, die veel en goed had gelezen en eenen schat van anecdoten wist; met één woord, hij was een begeerlijke reisgenoot op eenen eenzelvigen togt.

{==197==} {>>pagina-aanduiding<<}

‘Gij spraakt van Brussel en de velden van Waterloo; zijt gij ooit tot het woud der Ardennes geweest?’
Ik antwoordde, dat ik bij zekere gelegenheid eenen vriend van Brussel tot zoo verre had begeleid, kort na den merkwaardigen slag van 1815.
‘Dat bosch,’ vervolgde mijn reisgenoot, ‘was eens het tooneel van eene lange reeks van vreeselijke moorden, misdaden, waarvan wij schier geene wedergade kennen. Reizigers van elken ouderdom, rang en naam, die door het digte woud moesten trekken, raakten vermist, en men hoorde nimmer weder iets van hen. Jaar op jaar werden deze verontrustende gebeurtenissen menigvuldiger, zoodat de aandacht van geheel Frankrijk op deze onverklaarbare omstandigheden was gevestigd. De Keizer (want ten tijde van zijne regering hadden deze gruwelen plaats) was de eerste, die onderzoekingen deed in het werk stellen, belooningen uitloofde en maatregelen deed nemen, om zijne vermiste onderdanen op te sporen. De pogingen der policie, der gensdarmerie en zelfs van geregelde troepen waren vruchteloos; er was geen spoor te vinden; mijlen in den omtrek werd het land doorzocht, maar zonder eenigen goeden uitslag. Alles was onzekerheid, teleurstelling en schrik; de sluijer, die de misdaad bedekte, was ondoordringbaar. Maar hoe vreemd het u moge en zal voorkomen, zoo aarzel ik nogtans niet, om u te zeggen, dat ik het geringe werktuig was, waardoor die gruwelen aan het licht kwamen, en dat de schuldigen door de tegenwoordigheid van geest van mijnen bediende en van mijzelven werden ontdekt, en aan het geregt overgeleverd. Doch ik moet mij zelven niet vooruit loopen. Ik achtte het noodig, om mijn verhaal door deze kleine schets te laten voorafgaan, daar ik het niet onmogelijk rekende, dat gij wel iets gehoord hadt van de gruwelijke moorden, door de bloedgierige bende gepleegd, die den omtrek van de Ardennes onveilig maakte; want hunne misdaden hadden de algemeene verbazing opgewekt.
Mijn vader was een koopman te Parijs, waar ook ik geboren ben. Zijn rijkdom zoowel, als zijne eerlijkheid en goede trouw verschaften hem de achting van zijne medeburgers. Ik was zijn eenig kind; toen ik opgroeide, werd ook ik aangetast door de zucht voor het militaire leven, die het opkomende geslacht in die dagen algemeen eigen was, en die door de zegepralen van den grootsten veldheer niet weinig

{==198==} {>>pagina-aanduiding<<}
werd opgewekt. Marengo en Austerlitz waren voor mij tooverwoorden, en ik smeekte mijnen vader, dat hij mij zoude toestaan, mijne neiging te volgen. Hij was doof voor mijne smeekingen en gaf mij te verstaan, dat mijne toekomstige loopbaan was bepaald, en dat ik mij had voor te bereiden op eene plaats achter den lessenaar op zijn kantoor. Ik deinsde eerst voor deze bepaling terug, maar eenige uren van bedaard nadenken overreedden mij, om mij naar den wensch van mijnen vader te schikken. Ik was toen zeventien jaren oud, en zoo romanesk en overdreven een knaap, als ooit op een kantoor brieven kopiëerde of rekeningen optelde. Vijf jaren lang bragt ik onafgebroken dagelijks mijne meeste uren op den hoogen zetel voor mijnen lessenaar door.
Eindelijk riep mijn vader mij op zekeren dag en zeide: ‘Adolphe, ik heb reden, om met uwe gehoorzaamheid aan mijnen wil en met uwen ijver in uw werk tevreden te zijn; en ten bewijze van het vertrouwen, hetwelk ik in u stel, wil ik u eene belangrijke zending opdragen voor onze firma; ik ben er gerust op, dat gij die waardiglijk zult volvoeren. Gij moet u gereed maken, om Parijs morgen te verlaten en naar het noorden van Frankrijk te trekken. De zaak, die gij hebt te volbrengen, heeft niet zoo veel haast, dat gij de reis met de diligence behoeft te doen. Ga te paard, en kies u uit mijnen stal het beste rijpaard.’
Dat was eene vrolijke tijding voor een jongeling van een vurig karakter, gelijk ik was. Ik talmde niet met mijne toebereidselen en was spoedig reisvaardig. Dien avond gaf mijn vader mij na het souper zijne laatste bevelen, vermengd met menigen goeden raad, mijnen togt en mijn gedrag betreffende, als ik op de plaats mijner bestemming zou zijn gekomen.
De voornaamste zaken had ik te doen op de grenzen van Fransch Vlaanderen, en mijn weg liep door de oude stad Mezières. Ik moest langs, zoo niet door een groot gedeelte van het vreeselijke Ardenner-woud trekken - maar wie kende op den leeftijd tusschen een- en tweeëntwintig jaren immer vrees? Het gevaar der onderneming gaf eene nieuwe bekoorlijkheid aan den togt, en het denkbeeld van eenig avontuur op de reis bekoorde mijne jeugdige verbeelding uitermate. Des morgens zou ik mijne brieven van aanbeveling en de noodige papieren voor het oogmerk van mijne

{==199==} {>>pagina-aanduiding<<}
reize ontvangen, en ik leî mij dien avond vol van vrolijke hoop ter ruste.
Na een vroegtijdig en haastig ontbijt stelde mijn vader mij een verzegeld pakket ter hand met de stukken betrekkelijk de handelszaak, om welke ik ging, en daarnevens een brief, geadresseerd aan zijnen oudenschoolmakker en vriend, den Generaal M. ‘Wij hebben elkander in langen tijd niet gezien,’ zeide mijn vader, ‘niet, sedert gij een knaap waart. Hij zal u niet meer kennen; maar hij is uw peet, en ik beloof u bij voorraad eene hartelijke ontvangst, al ware het alleen, omdat gij een de la motte zijt. Het kasteel van mijnen ouden vriend ligt omstreeks eene mijl aan deze zijde van het tegenwoordig zoo onveilige woud der Ardennes. Aan zijne zorg heb ik u aanbevolen, en God geve u eene veilige en voorspoedige reis!’
Met betraande oogen en bekommerde harten gaven mijne ouders hunnen zegen aan hun eenig kind, en ik verliet het ouderlijke huis met geheel andere gewaarwordingen, dan ik mij den vorigen dag had voorgesteld. Toen ik de Barrière St. Denis was doorgereden, had ik mijne vrolijkheid herkregen. De nieuwheid van mijnen toestand, het vooruitzigt, om wat meer te zien, dan den omtrek van Parijs, de kans, om nieuwe kennissen te maken en avonturen te ontmoeten van meer gewigt, dan mijne jongensstreken in de hoofdstad, dat alles maakte mij opgeruimd en deed mij allerlei genoegens verwachten van mijnen togt. Mijn paard was een vlugge en forsche schimmel van Normandisch ras, en naar de gewoonte van den tijd zat ik tusschen de knoppen van een zadel, waarop van achteren mijn valies, van voren mijn mantel was vastgegespt. Mijn vader had mij een paar uitstekende pistolen gegeven van le page's best maaksel; en wat kon een jongman daarbij op reis meer begeeren, dan geld? En dat had ik in overvloed.
Daar ik eene lange reis had te doen, legde ik zelden meer dan twaalf of dertien uren daags af. Op den morgen van den zesden dag bereikte ik het kasteel van mijnen peet, en zond mijn kaartje en den brief mijns vaders binnen, terwijl ik op het plein bleef wachten. Lang behoefde ik niet te beiden; want de eerwaardige eigenaar van het eerwaardige gebouw spoedde zich, om mij welkom te heeten in zijne woning. Mijne ontvangst was allerhartelijkst; al ware ik de

{==200==} {>>pagina-aanduiding<<}
eigen zoon van den Generaal geweest, hij had mij met geen meerdere vriendelijkheid kunnen bejegenen.
Terwijl ik mij verkwikte met den rijkdom van ververschingen, die mij werden voorgezet, deelde ik mijnen gastheer het doel van mijne reize mede en mijn voornemen, om, zoodra mijn paard een paar uren rust had genoten, naar de naastbijgelegene stad te trekken.
De Generaal evenwel wilde van zulk eene schikking niet hooren; maar toen hij mij halsstarriger vond, dan hij had verwacht, gaf hij mij te verstaan, dat zulk een plan niet veel beter dan razernij was; het was nu reeds op den middag; ik zou het bosch niet voor zonsondergang kunnen doortrekken, en om de deur toe te doen, voegde hij er bij: ‘Gij weet wel, mijn jonge vriend, dat zelfs de stoutmoedigste tegenwoordig niet op zulk een tijd zich in de Ardennes zoude wagen. Ik moet dus met mijn gezag tusschen beide treden, en in den naam van uwen vader handelende, er op aandringen, dat gij althans dezen nacht onder mijn dak blijft. Zoo gij mij zoo spoedig wilt verlaten, dan hebt gij vrijheid, om morgen ochtend zoo vroeg, als gij wilt, te vertrekken.’ Ziende, dat alle tegenbedenkingen vruchteloos waren, bleef ik dien dag bij mijnen gastheer, en verklaarde hem mijn voornemen, om den volgenden morgen bij het aanbreken van den dag mijne reis voort te zetten.
Zoodra de dag aanbrak, stond ik op en sloop zoo stil mogelijk naar den stal. Ik was druk bezig mijn paard te zadelen, toen mijn waakzame gastheer mij op den schouder tikte en zeide: ‘Gij ziet, dat een oud krijgsman even vlug kan zijn, als gij. Ik vermoedde, dat gij mij zoudt ontloopen. Maar, mijn vriend, gij moogt er niet aan denken, om dit gedeelte der Ardennes alleen door te trekken. Een oude vertrouwde bediende van mij, pierre, zal u vergezellen, totdat het gevaar voorbij is. Ik heb hem mijne bevelen gegeven, en hij is bezig met u wat café au lait gereed te maken, dat u zal verkwikken, voordat gij op reis gaat.’ Ik volgde zijnen raad, dronk een kop van den smakelijken drank en vond toen den bediende gereed; en nadat ik den Generaal hartelijk de hand had gedrukt, verlieten pierre en ik het kasteel. Terwijl wij de laan afreden, onderzocht ik mijne pistolen en zag zorgvuldig de steenen en het kruid op de pan na. Pierre deed hetzelfde; want zijn meester had hem met een paar ontzettende wapenen voorzien. Wel-
{==201==} {>>pagina-aanduiding<<}
dra bereikten wij het bosch; en gedurende de eerste minuten gevoelde ik mij, ik zal het niet ontkennen, eenigzins zenuwachtig. Ik poogde mijne vrees voor mijnen begeleider te verbergen, met wien ik een levendig gesprek aanknoopte. Naar mate wij verder kwamen, werd ik stouter en begon te vermoeden, dat het gerucht de zaak niet weinig had vergroot. Wij waren intusschen op onze hoede, en geen digtbegroeiden boom of geen kreupelboschje trokken wij voorbij, zonder een pistool met gespannen haan in de hand te hebben. Onze togt werd evenwel door niets gestoord; en omstreeks een ure kwamen wij heelshuids uit het woud.
Zoodra wij weder op den grooten weg waren, kon ik mij niet weêrhouden uit te roepen: ‘Zie zoo, pierre, hier zijn wij, zoo als gij ziet, veilig en wel en nog niet opgegeten, zoo als men mij had doen vreezen. Wij zijn nu toch buiten gevaar, vooronderstel ik.’
‘Ik ben daar nog niet zoo zeker van, Mijnheer,’ was het antwoord van mijnen reismakker; ‘wij zouden nog wel in ongelegenheid kunnen komen.’
Ik lachte hem uit, dreef den spot met zijne dwaasheid, gaf mijn paard de sporen en reed vrolijk voort. Ik was nog geen kwartier uit het bosch, of ik zag bij het wenden van den weg een herbergje. Het was meer dan eene gewone kroeg en had een vrij goed voorkomen. Wij waren eenige uren te paard geweest, en ik verheugde mij, dat er zich eene gelegenheid aanbood, om wat uit te rusten en ons te verkwikken.
Toen pierre en ik naar de deur van dit huis opreden, bekeek hij het uithangbord en riep: ‘C'est drôle! De waard is of liever was vroeger mijn kameraad te Mezières, vele jaren geleden. Er kunnen geen twee maxime bourdons zijn in deze streek.’
Wij stonden gereed, om af te stijgen, toen een knaap op bloote voeten ons toewenkte, om ter zijde af te rijden naar het stalplein. Wij deden het; en nadat ik pierre last had gegeven, om voor de paarden te zorgen, wilde ik weder naar de voorzijde van het huis terugkeeren, toen mijne aandacht getrokken werd door eene vrouwelijke gedaante niet van de gewone soort, die op een ruw houten balkon stond, dat langs dit gedeelte der woning liep, en met eenige trappen gemeenschap had met het plein, waar ik mij bevond. Zij trad naar dien kant van het balkon en zeide met de

{==202==} {>>pagina-aanduiding<<}
liefelijkste stem: ‘Par ici, Monsieur, s'il vous plait.’ Met een paar sprongen stond ik naast haar; want een lief meisjesgezigt had iets onweêrstaanbaars voor mij; en zij bragt mij in een sober gemeubeld vertrek, dat de eetzaal verbeeldde.
Reizigers van allen leeftijd, van zestien tot zestig, in alle landen, hebben sedert onheugelijke tijden zich het regt aangematigd, om met knappe kamermeisjes in de herbergen te stoeijen, en een handdruk, een kus of een kneep zijn de gewone gemeenzaamheden, die, doorgaans niet teruggestooten, de rondzwervende Don Juans vrijheid geven, zoo het schijnt, om iederen dienstbaren geest aldus aan te randen. Ik zal niet ontkennen, dat ook ik aan het algemeene euvel mank ging; en het bevallige gelaat van de bekoorlijke schoone was al te uitlokkend. Schooner schepsel heb ik nooit gezien. Er was iets gedistingueerds in haar gelaat, welks trekken onvergelijkelijk schoon waren. Deszelfs uitdrukking was onbeschrijfelijk innemend. Bij deze bekoorlijkheden, die in iemand van haren stand zoo zeldzaam waren, voegde zich eene bevalligheid en eene tournure, in de daad betooverend. Met één woord, ik was smoorlijk verliefd bij den eersten blik. Tot mijne verwondering week zij van mij terug, en wees mij op zulk eene stellige en te gelijker tijd waardige wijze af, dat ik voor het oogenblik de klus kwijt was. Van mijne verbazing bekomende, wilde ik eene tweede proeve wagen, maar het gedrag van dit ongemeen schoone meisje was zoo fier, zoo vastberaden en toch zoo beleefd, dat ik op mij zelven verstoord was, omdat ik mij zoo dwaas aanstelde. Er was in hare gedragingen niets, wat naar preutschheid of gramschap geleek; want zij scheen mij met droefheid, vermengd met medelijden, aan te zien. Haar geheele gedrag was mij een raadsel. Ik voelde mij een weinig gekrenkt, en zeide misschien eenigzins bits: ‘Waarom wijst gij mij af! Ik wil wedden, dat ik niet de eerste knaap ben, die op uw mooi gezigtje verliefd is, en ik heb waarschijnlijk niets meer gedaan, dan anderen, die dit huis hebben bezocht. Wat scheelt u? Gij ziet er bedroefd uit?’
Zij sloeg hare oogen op mij met eenen blik, dien ik tot mijnen laatsten ademtogt niet zal vergeten, en riep: ‘Ik ben bedroefd, ongelukkig, rampzalig, en dat zoudt gij ook zijn, als gij wist, welk een lot u boven het hoofd hangt!’

{==203==} {>>pagina-aanduiding<<}

‘En wat is dat dan?’ vroeg ik ongeloovig; want ik dacht, dat zij met mij spotte.
‘Niets anders,’ hernam zij, ‘dan dat gij geen drie uren levens meer over hebt; tegen dien tijd zult gij een lijk zijn. Ik weet niet, welk eene geheime aandrift mij u dit doet zeggen; maar ik kan mij niet weêrhouden, u uw onvermijdelijk noodlot bekend te maken. Er is geene mogelijkheid op redding, en u wacht dezelfde dood, als de overige slagtoffers, die dit vertrek hebben betreden.’
‘Dat is een vertelseltje, dat gij verzint, om mij den lust te benemen, om u mijn hof te maken,’ zeide ik. ‘Gij hebt misschien een vrijer in de buurt, en daarom verkoopt gij mij zulke zottepraat.’
‘Ik roep God tot getuige, dat ik slechts de droevige waarheid zeg,’ hervatte zij. ‘Maar wacht, gij zult alles weten.’ Zij ging hierop naar de deur, en vandaar naar den gang, om te zien, of er ook iemand in de buurt was. Toen zij zich had overtuigd, dat alles in orde was, keerde zij terug, sloot de deur achter zich toe en ging met hare ontzettende mededeeling voort. Zij zag mij aan met tranen in de oogen, en zeide toen, terwijl zij op den vloer wees: ‘Zie dit zand: zaagt gij ooit zooveel zand in eene eetkamer? Helaas, hoeveel bloedige tooneelen hebben hier plaats gehad! Gij hebt een middagmaal besteld, hetgeen beneden wordt gereed gemaakt. Eenige minuten, voordat het klaar is, zult gij drie officieren, in de uniform van de keizerlijke garde, het plein zien oprijden. Zij zullen luide om den kastelein roepen, een diner, champagne en andere dingen bestellen. Dan zal de kastelein zelf bij u komen, u de komst van zijne aanzienlijke gasten melden en u verzoeken, dat gij hun toestaat in deze kamer met u te spijzen; want dat hij wel genoeg heeft voor vijf personen aan ééne tafel, maar niet voor drie en twee in afzonderlijke vertrekken. Gij moet het toestaan; eene weigering zou slechts uwen dood verhaasten; door uwe toestemming zult gij tijd winnen, en God geve, dat gij met uwen bediende een of ander plan moogt beramen, om de ontwerpen dezer bloeddorstige ellendelingen te verijdelen.’
Ik was als door den donder getroffen, zoo als gij begrijpen kunt, en kon ter naauwernood mijne zinnen gelooven. Ik verzocht het lieve meisje, om mij mijnen bediende te zenden, zoodra zij dat kon doen, zonder achterdocht te

{==204==} {>>pagina-aanduiding<<}
wekken. Dit deed zij, en ik verhaalde pierre alles, wat zij gezegd had. Hij wilde er eerst niets van gelooven; maar toen ik hem alles nog eens uitlegde, werd hij opmerkzamer, schoon hij ter naauwernood gelooven kon, dat zijne oude kennis van Mezières, die de kastelein was, zich tot zulk een moorddadig komplot zou kunnen leenen. ‘In allen gevalle,’ zeide hij, ‘zal ik teruggaan naar den stal, onder voorwendsel van naar de paarden te zien, en onze pistolen halen, die ik in mijne zakken kan verbergen.’
Weinige minuten later kwam hij weder bij mij, en wij waren naauwelijks andermaal beginnen te spreken over het zonderlinge verhaal, dat mij gedaan was, of men hoorde het trappelen van paarden, en drie officieren, gekleed, zoo als het meisje mij had gezegd, reden het plein van de herberg op. Tot dus verre werd derhalve haar verhaal bevestigd. Nu was ook pierre van de waarheid overtuigd.
‘Het is maar al te waar,’ zeide hij. ‘Ik zal naar den stal gaan en overleggen, wat ons best te doen staat. Intusschen zal de kastelein zeker bij u komen, en het is beter, dat men ons niet te veel bij elkander ziet.’
Hij was nog geen vijf minuten uit de kamer, of de kastelein verscheen. Een schijnbaar gedienstiger en beleefder waard hebt gij nooit gezien. Gelijk het meisje had voorspeld, begon hij zijne aanspraak met de betuiging zijner hoop, dat ik zijne vrijpostigheid zou verschoonen, als hij mij voorsloeg, om toe te staan, dat drie officieren van de keizerlijke garde met mij het middagmaal gebruikten. Hij had wel genoeg voor vijf personen; maar zoo hij het gereed gemaakte in twee vertrekken moest verdeelen, dan zouden beide partijen het schraal hebben. Hij verzekerde mij daarenboven, dat het gezelschap der genoemde heeren mij bevallen zou, daar zij officieren van rang waren, du bon ton en comme il faut.
Ik schikte mij in de noodzakelijkheid, zoo goed ik konde, en betuigde mijne bereidvaardigheid, om aan zijn verlangen te voldoen. Ik voegde er intusschen bij, dat ik vertrouwde, dat de pas aangekomen heeren zich niet zouden ergeren, dat mijn bediende met mij aan dezelfde tafel zat; ik was op reis voor mijne gezondheid, en hij was zelden van mijne zijde, daar ik onderhevig was aan plotselinge zenuwtoevallen. Het kwam mij voor, dat de kerel een weinig onthutst was over dit berigt; maar ik deed, alsof ik de uitwerking

{==205==} {>>pagina-aanduiding<<}
daarvan niet had bemerkt, en verzocht hem, toen hij de kamer verliet, dat hij mijnen bediende mij zou zenden, omdat ik vóór den maaltijd nog eenige geneesmiddelen wilde gebruiken. Pierre verscheen weldra, en zeide, terwijl hij mij mijne pistolen ter hand stelde: ‘Het is alles maar al te waar, Mijnheer. Moed, en wij zullen meesters van het veld blijven. Ik heb mijn plan gemaakt, en gij moet mijne aanwijzingen volgen. Gij moet den aanvoerder van deze duivelsche bende moordenaars aan het einde van de tafel tegen u over plaatsen. Gij moet zijne beide makkers verzoeken aan de eene zijde van de tafel plaats te nemen, terwijl ik over hen zal gaan zitten. Zoodra ik mij een glas wijn zal hebben ingeschonken, nadat het dessert op tafel is, moet gij den schurk, die over u zit, neêrschieten. Aarzel niet; want van uwe bedaardheid en tegenwoordigheid van geest hangt ons behoud af. Laat de rest aan mij over; wij spelen een wanhopig spel; bedaardheid en moed alleen kunnen het ons doen winnen.’
Ik beloofde naar zijnen wil te zullen handelen, en schilderde mij het tooneel voor, waarin ik weldra eene groote rol zou moeten spelen, toen de drie zoogenaamde officieren door den kastelein werden binnengeleid. De kerels waren keurig uitgedost, wat overdreven fattig; want zij waren gefriseerd en geparfumeerd, als de eerste petit-maîtres van Parijs. Hunne manier van spreken was vrijpostig, wat al te zeer, maar toch was er niets beleedigends in hunne gedragingen. Zij waren uitbundig in hunne dankbetuigingen voor de eer, die ik hun aandeed door hun toe te staan, om met mij te eten; met een woord, zij speelden hunne rol vrij goed. De blikken, die zij onder elkander hadden gewisseld, toen zij het vertrek binnentraden en pierre zagen, waren mijne aandacht niet ontgaan. Zoodra zij derhalve hunnen vloed van dankbetuigingen hadden uitgestort, maakte ik mijne verontschuldigingen over de noodzakelijkheid, waarin ik mij bevond, om mijnen bediende bij mij aan tafel te hebben, waarvoor ik de vroeger vermelde reden opgaf. Eindelijk werd de soep voorgediend, vervolgens koteletten, een fricandeau, gestoofde eendvogels en een gebraden kapoen. Ieder mondvol, dien ik at, dreigde mij te doen stikken; en ik schreef mijnen weinigen eetlust, die opgemerkt werd, aan den staat mijner gezondheid toe. De kerels aten,

{==206==} {>>pagina-aanduiding<<}
dronken, lachten en babbelden, alsof zij niets in hun schild voerden.
Het middagmaal was nu bijna afgeloopen. Het bevallige meisje had ons bediend; en terwijl zij bezig was met het afnemen van de tafel, nam een van de schurken tegenover pierre de houding aan, alsof hij iets zocht, dat hij miste; eindelijk zeide hij: ‘Ik heb mijn snuifdoos laten liggen.’ En zich tot mijnen bediende wendende, voegde hij er bij: ‘Gij zult mij verpligten met naar beneden te gaan, en in het voorvertrek naar mijne gouden snuifdoos te zien, die ik zeker daar heb vergeten.’
Pierre intusschen, tot mijne groote vreugde, bleef stil zitten en zeide zeer bedaard, dat hij nooit iemands bevelen volvoerde, dan die van zijnen heer. De kerel scheen over dit antwoord uit het veld geslagen en beet zich van woede op de lippen. Zich tot mij wendende, verzocht hij zeer beleefd, dat ik mijnen bediende om de doos wilde zenden. Tot mijne groote vreugde, en alsof het geluk het zoo wilde, verscheen juist het meisje met de kaas en met eenige vruchten, en ik merkte tegen den eigenaar van de vermiste snuifdoos aan, dat de dienstmaagd haar wel zou halen. Deze ontving den last, maar keerde spoedig terug met het berigt, dat er geen snuifdoos beneden te vinden was.
‘N'importe!’ zeî de kerel. ‘Breng ons een flesch champagne.’
Terwijl deze gehaald werd, ontdekte de andere officier aan mijne regterhand, dat hij zijnen zakdoek kwijt was, en gelastte pierre om dien te zoeken. Dit bevel werd evenmin gehoorzaamd; want mijn getrouwe bediende antwoordde: ‘De dienstmaagd komt zoo op het oogenblik met den wijn, en zij kan hem wel halen.’ De champagne verscheen, en voordat de kurk nog los was, ontdekte men toevallig den zakdoek onder de tafel. Het meisje verliet nu de kamer, en nimmer zal ik den blik vergeten, dien zij op mij wierp, toen zij de deur sloot. Het was, alsof zij zeide: ‘De wereld is voor u voorbij gegaan. Wij zien elkander niet weder!’
De flesch ging rond, en terwijl pierre zich inschonk, keerde hij zich naar mij toe, en een blik zeide mij, wat hij verlangde. Hij bragt het glas aan zijne lippen; maar plotseling zette hij het weêr neder, en zeî tegen mij: ‘Ik hoop niet, dat gij niet wel wordt, Mijnheer?’

{==207==} {>>pagina-aanduiding<<}

‘Neen,’ hernam ik. Ik wist, wat hij bedoelde, maar ik was krachteloos.
‘Mijnheer,’ ging hij voort, ‘moet wat van zijn middeltje gebruiken!’ En hij stak zijne handen in zijne zakken, haalde er een koppel pistolen uit, rigtte ze met doodelijke juistheid op zijne overburen en schoot ze op hetzelfde oogenblik door het hart. Toen sprong hij als een tijger op den kapitein aan het einde van de tafel los, greep hem bij de keel en riep mij te hulp. Ik was eenigzins van mijne verbijstering bekomen; en spoedde mij naar mijnen getrouwen bediende. Het gelukte ons den schurk tusschen ons in te krijgen; en om ons geheel van hem te verzekeren, bond pierre het eene einde van het tafellaken om zijn hoofd en knevelde met het andere zijne handen op zijnen rug.
‘Nu, Mijnheer,’ zeide hij; ‘houd nu met uw pistool de wacht over dezen schelm, totdat ik uit den stal terugkom met een touw.’ Hij snelde naar beneden en was binnen twee minuten terug. ‘En nu,’ ging pierre voort, nadat wij onzen vriend stevig hadden gekneveld, ‘moet gij hier blijven, totdat ik naar de naastbijgelegen stad ben gereden, die slechts een paar mijlen van hier ligt. Ik zal hulp halen en onzen gevangene in de handen der justitie overleveren. Er is beneden geen levende ziel; het huis is ledig. Gij hebt niets te vreezen. Wij hebben de baan schoon geveegd. Ik moet eerst een paard opvangen, want de onze zijn uit den stal losgelaten. Zoo even was er een op het plein. Gij kunt er op aan, dat ik geen tijd zal verliezen, voordat ik met de noodige magt terug ben, om u van uwen onaangenamen post af te lossen.’
Weldra hoorde ik mijnen bediende weggalopperen. Intusschen was mijn toestand niet van de aangenaamsten. Ik besloot mijn leven ten duurste te verkoopen, zoo er eene poging werd gedaan, om den gevangene te verlossen, en een zeer verdrietige tijd verliep, terwijl ik en de deur en den ellendeling aan mijne voeten bewaakte. De twee uren, die ik alzoo doorbragt, waren de langste, die ik ooit had gesleten. Eindelijk werd ik verlost. De onvermoeide pierre keerde terug met een geheelen stoet gensdarmes. De gevangene werd geboeid, het huis van boven tot beneden doorzocht, maar niemand gevonden. Doch in eenen kelder onder den grond lagen ontelbare lijken in verschillende graden van ontbinding. Zij werden later op het kerkhof van Mezières begraven, en de woedende volkshoop slechtte het huis tot aan den grond. Vreemd is het, dat de waard en het meisje, dat het middel was geweest ter ontdekking van deze gruwelen, spoorloos verdwenen waren; en ik heb dikwijls gevreesd, dat zij als het slagtoffer van den ellendigen moordenaar is gevallen. Op alle wijzen heb ik getracht eenig berigt van haar te erlangen. Groote belooningen heb ik uitgeloofd, en ik zou gaarne de helft van mijne

{==208==} {>>pagina-aanduiding<<}
bezittingen geven, om te weten, wat er van haar geworden is. Ik moet u nog zeggen, dat pierre door de regering goed beloond werd, en nog eene winstgevende betrekking bekleedt, die de vereenigde pogingen van den ouden Generaal en mijnen vader hem hebben bezorgd tot vergelding van zijnen moed, zijne tegenwoordigheid van geest en getrouwheid.

Hier eindigde het verhaal van mijnen reisgenoot. Onze voerman zeide, dat hij nooit in al zijn levensdagen iets aardigers had gehoord. Moge de lezer niet geheel van andere gedachten zijn! Ik zal er alleen bijvoegen, dat het verhaal in iedere bijzonderheid waarheid bevat.


Grafschrift.

Het volgende grafschrift vindt men op eenen grafsteen op het kerkhof te Steddon in Holderness: ‘Hier ligt het ligchaam van w. stenton, van Patrinton; hij werd begraven op den 28 Mei 1685 in den ouderdom van 79 jaren. Hij had bij zijne eerste vrouw 28 kinderen, bij zijne tweede 17, was vader van 45 en grootvader van 86, overgrootvader van 97, overovergrootvader van 230, en zag bij zijn leven van zijne eigene nakomelingen 251.’


Zeemans beleefdheid.

Lord st. vincent had het opperbevel over de Engelsche vloot in het Kanaal nedergelegd en was door den Admiraal cornwallis opgevolgd, terwijl hij zelf eerste Lord van de Admiraliteit werd. Kort daarna had de volgende korte briefwisseling plaats tusschen de beide vlootvoogden.

‘Ville de Paris, voor Brest, Maart 1801.
Mylord! De Fransche vloot schijnt genegen om in zee te steken. Ik vrees, dat zij weten, dat uwe Lordschap de vloot heeft verlaten.
Ik heb de eer te zijn

william cornwallis.’

Het antwoord luidde aldus:

‘Admiraliteit, 2 April 1801.
Mijn beste Admiraal! De Franschen kennen, en bij ondervinding, te zeer uwe reputatie, dan dat zij de hunne zouden wagen door tegen u te vechten, liever dan tegen
st. vincent.’






{==209==} {>>pagina-aanduiding<<}

Mengelwerk.




Redevoering, (*) over den blijkbaren teruggang en het mogelijk te niet gaan der letterkundige maatschappijen in ons vaderland; de onberekenbare nadeelen, die daaruit zouden voortspruiten, en aanwijzing der middelen, waardoor dit onheil nog tijdig kan worden voorgekomen.


Door G. de Meijer.

Meermalen werd het mij vergund van deze zelfde plaats uwe winteravondbijeenkomsten te openen, en hetzij ik als voorzitter of als redenaar die eere genoot, altijd had ik ruime stof om u met een dankbaar gevoel voor al het goede, waarmede de Opperheer der wereld ons begunstigde, hier, in den Tempel der Wetenschappen, hartelijk welkom te heeten, en doorgaans vermogt ik u op een aanlokkelijk verschiet te wijzen, waardoor wij de toekomst vrolijk konden inzien.
En thans, nu wij ons wederom het heiligdom ontsloten zien, zou het heden anders zijn? Met betrekking tot het verledene over het algemeen zekerlijk niet, M.H.! Immers wij mogten ons bij voortduring in het genot van uitwendigen vrede en inwendige rust van ons dierbaar vaderland verheugen; ons volk werd genadig bewaard voor velerlei rampen, die elders schrik, verwoesting en ellende rondspreiden; wij doorleefden eenen vruchtbaren zomer, waardoor meer dan overvloedig in de eerste en algemeene behoeften werd voorzien; en wanneer elk onzer het goede,

{==210==} {>>pagina-aanduiding<<}
dat hij ontving, tegen het kwade, dat hem bejegende, in de weegschaal legt, zal voorzeker de evenaar het oneindig meerdere gewigt van het eerste aanduiden. De vurige dank onzer harten zij daarvoor ook nu den Algoede toegebragt!
Maar kunnen wij ook, even als weleer, een' vrolijken blik in de toekomst werpen? Mag de herinnering onzer behoudene voorregten ons bedwelmen en ons blind doen zijn voor de gevaren, die ons omringen en die in het verschiet ons dreigen? Gewisselijk neen, M.H. Mogt ik, ruim 22 jaren geleden, bij eene gelegenheid als deze, tot u spreken over de gronden van hoop, die den Nederlander, bijzonder den Letter- en Kunstoefenaar bemoedigen, om de toekomst vrolijk in te zien; thans meen ik, eenen onpartijdigen blik om mij heen wendende, eenen geheel anderen toon - dien der klagte en der vrees - te moeten aanslaan. Als warm beminnaar van mijn vaderland en als voorstander der letteren acht ik mij verpligt, u en mij zelven de gevaren voor oogen te stellen, die ons, in het bijzonder als leden dezer letterkundige Maatschappij, in vereeniging met soortgelijke instellingen, reeds dreigend treffen en gegronde vrees voor de toekomst inboezemen, opdat wij, het gevaar kennende, niet langer, als in vollen vrede, met de gerustheid van overwinnaars zouden voortsluimeren, maar nog in tijds die maatregelen ter hand nemen en aanwenden, waardoor de gevreesde slag kan worden afgewend. - Ik zal, onder inwachting van uwe belangstellende en toegevende aandacht, spreken over:
I. den blijkbaren teruggang en het mogelijk tenietgaan der Letterkundige Maatschappijen in ons vaderland;
II. de onberekenbare nadeelen, die daaruit zouden voortspruiten, opsommen; en
III. de middelen aanwijzen, waardoor dit onheil nog tijdig kan worden voorgekomen.

Ofschoon wij, over het algemeen beschouwd, geen' merkbaren vooruitgang bij de meeste der bestaande weten-
{==211==} {>>pagina-aanduiding<<}
schappelijke en kunstoefenende Maatschappijen in ons vaderland meenen te bespeuren, en een groot deel derzelve voornamelijk nog teert van de verkregene stoffelijke bezittingen in vroegere dagen en op den zedelijken roem van het voorgeslacht, hebben wij echter bij ons opgegeven onderwerp meer bepaald het oog op die letterkundige Genootschappen, waarin, bij gezellige zamenkomsten der leden, een redenaar of dichter voor een gemengd gehoor optreedt, en waar bepaalde stoffen uit het ruime gebied der Wis-, Natuur- en Letterkunde, der Dichtkunst en Welsprekendheid behandeld of voorgedragen worden.
En wie is er dan onder u, M.H., die de laatstgenoemde instellingen vóór ongeveer 30 of 40 jaren gekend en bijgewoond heeft, en derzelver tegenwoordigen toestand, zoo wel hier als elders in de meeste steden en vlekken van ons vaderland, gadeslaat, die niet een' blijkbaren teruggang erkennen en betreuren moet; terwijl de vrees voor een langzaam wegkwijnen der meesten u met reden bevangt, bijkans zoo dikwijls als gij eene gehoorzaal binnentreedt?
Waaraan is het verval dezer zoo veel aan de verlichting en beschaving des algemeens toegebragt hebbende instellingen toch wel toe te schrijven?
Tweeledig, dunkt ons, zijn de oorzaken, die dit verschijnsel te weeg brengen, namelijk uitwendige en inwendige. Vergunt mij, dat ik op beide achtervolgens uwe aandacht vestige.

Letten wij op den treurigen toestand, waarin ons vaderland zich bevindt; zien wij, hoe hetzelve, na een' moeijelijken worstelstrijd in de laatste jaren, thans weder binnen deszelfs oude grenzen is beperkt, hoe een betrekkelijk klein getal ingezetenen zich genoodzaakt ziet, zware en voor velen ondragelijke lasten te torschen; en dat in eenen tijd, waarin vermindering van uiterlijke welvaart, vrij algemeen, van dag tot dag en hand over hand schijnt toe te nemen; dan meenen wij hierin eene eerste en voorname oorzaak te ontdekken, waardoor bij velen de lust tot

{==212==} {>>pagina-aanduiding<<}
geestbeschaving wordt uitgedoofd, en bij een nog grooter aantal het vermogen ontbreekt, om hiertoe geldelijk bij te dragen. Voorwaar, hetgeen Neêrlands groote Redenaar van der palm, in eene vergadering van geletterden, in den jare 1801, en dus 42 jaren geleden, reeds gezegd heeft, (*) schijnt als in onzen tijd en ook voor ons gesproken: ‘Voegt hierbij - zegt hij - het bijkans algemeen misnoegen, uit den rampspoed der tijden nog meer, dan uit de wezenlijke gebreken van onzen regeringsvorm gesproten, en den staat van 's Lands kas, die, door eene verbazend kostbare Landmagt en door de ver boven ons vermogen geklommen nationale schuld uitgeput, geene zoo krachtige ondersteuning kan aanbieden, als waardoor anders veelligt aan de meeste en moeijelijkste bezwaren zou kunnen worden te hulp gekomen.’ Herinneren wij ons daarbij, M.H., dat deze onze gesteldheid plaats vindt in eenen tijd van vollen vrede, waarin het aardrijk zijne schatten ruimschoots tot voeding en verkwikking van mensch en dier oplevert en wij ons over geene belangrijke natuurrampen te beklagen hebben; wat moet bij ons het geval zijn, indien - gelijk dit toch onder het mogelijke, ja zelfs te eeniger tijd onder de waarschijnlijkheden behoort - de fakkel des oorlogs in Europa wierd ontstoken, en wij daarin betrokken wierden; indien de krachten der natuur bij ijsgang en watervloeden - waaraan ons land meer dan eenig ander is blootgesteld - onze kusten en dijken aangrepen en velerwegen huis en akker bedolven; indien kwaadaardige ziekten - gelijk de Cholera en de Longpest - haren verwoestenden adem wederom onder ons rondbliezen en mensch en vee in menigte wegsleepten; indien.... Doch wij willen onzen reeds
kommervollen toestand met geene schrikbeelden uit de onzekere toekomst vermeerderen. God - hopen wij - zal die onheilen genadig afwenden en den welstand bewaren van een volk,

{==213==} {>>pagina-aanduiding<<}
welks voorouders als visschen in de golven doken, om dit dierbaar plekje gronds aan dezelve te ontrukken; die, hoezeer aan de eene zijde door den bruisenden Oceaan bestookt en aan de andere tusschen twee trotsche en vaak vijandige schepters geklemd, alles voor de vrijheid geleden hebben, zoo als geen volk der wereld ooit deszelfs roem door arbeid en tranen en bloed verworven heeft! Ach, T., mogt nooit bij ons, hunne naneven, de wrevel en tweedragt, die de eigene ingewanden verscheuren, insluipen, dan kan, door wijsheids-, krachts- en deugdsbetooning, het geluk met de welvaart voor ons nog wederkeeren.
Voegen wij bij deze algemeene eene tweede niet minder belangrijke oorzaak van het toenemend verval onzer wetenschappelijke vereenigingen, deze namelijk: De steeds veranderlijke geest des tijds, welke thans deze instellingen minder noodig en nuttig keurt, ze daarom meer verwaarloost, ja zelfs zich niet ontziet, dezelve opentlijk in geschriften te belasteren en te bespotten.
Het behoeft geen breedvoerig betoog, hoe die openbare tijd- of volksgeest ook het gebied der letteren is ingedrongen en zich van de alom heerschende modezucht der menschen bedient, om nu eens aan dezen en dan weder aan genen tak van wetenschap of kunst de voorkeur der aanbeveling en toejuiching te verleenen, daar de dagelijksche ondervinding, zelfs op godsdienstige zamenkomsten toegepast, deze stelling onomstootelijk bevestigt. Maar al te waar is dan ook te dezen aanzien hetgeen de zoo even genoemde Redenaar elders gezegd heeft: (*) ‘De bloei der Wetenschappen en Kunsten - dus sprak hij in 1799 - is misschien te zeer afhankelijk van omstandigheden, vooral van uiterlijke welvaart en aisance, en is veelligt uit haren aard ook eene te vrije of zal ik zeggen te capricieuse zaak, dan dat ik van mijne pogingen deswege

{==214==} {>>pagina-aanduiding<<}
mij veel goeds, veel min eene gouden eeuw zou durven beloven.’
Eene derde uitwendige oorzaak meenen wij gelegen te zijn in gebrek aan harmonie onder de letter- en kunstoefenaars en hare voorstanders, waardoor deze soort van Maatschappijen en kleinere letterkringen zich te zeer vermenigvuldigd hebben, zoodat men niet ten onregte onze eeuw die der Genootschappen heeft genoemd. Ook heeft men in het Gemeenebest der letteren misschien het verschil van standen en jaren in de zamenleving te veel in aanmerking genomen, waardoor men altaar naast of tegen altaar heeft zien oprigten; zelfs vindt men er vele van letterlievende jongelingen en knapen, die, wanneer zij in besloten kringen onder ouderlijk opzigt of geleerde leiding bestonden, geenszins waren af te keuren, terwijl zij nu bij den strengen zedemeester vaak ernstige bekommering en bij den ligtzinnigen spotter een' medelijdenden glimlach verwekken.
Nemen wij hierbij in aanmerking den trek naar iets nieuws en iets anders, waarnaar der menschen begeerten zich gewoonlijk zoo gaarne uitstrekken, en waaruit dan ook zoo vele grootere en kleinere letterkringen ontsproten zijn, dan kan ons derzelver groot aantal niet bevreemden; maar evenmin kan het ons verwonderen, dat hierdoor verdeeldheid in stoffelijke zoo wel als zedelijke belangen bij deze instellingen veroorzaakt werd, en het ontstaan der nieuwere doorgaans den ondergang der oudere ten gevolge hebben moet, om, na verflaauwing der algemeene geestdrift voor de eerstgenoemde, te zamen eindelijk, bij gemis van onderlinge hulpbetooning, of bij gebrek van innerlijke levenskrachten, aan dezelfde teringziekte weg te kwijnen en te sterven.
Bij de genoemde oorzaken, die van buiten invloed uitoefenen op den steeds verminderenden bloei der bedoelde Genootschappen, ware het gemakkelijk nog meerdere te voegen, zoo als: dat bijna allen, zelfs de zoo loffelijke Maatschappij Tot Nut van 't Algemeen niet uitgezonderd, zonder geldelijke aanmoediging van de zijde der regering,

{==215==} {>>pagina-aanduiding<<}
zonder jaarlijkschen onderstand, zonder bezoldiging der meest werkzame leden - gelijk dit in andere landen plaats heeft - geheel en alleen uit eigene middelen en door vrijwillige bijdragen der leden hun onderhoud vinden, en waarbij nog velen hunnen kostbaren tijd en geestkrachten, enkel ter liefde van de wetenschappen, ten offer brengen moeten; terwijl het bestaan dezer instellingen bij het groot publiek geen genoegzaam belang meer schijnt in te boezemen, en de arbeid harer leden, die doorgaans niet gering te schatten is, niet zelden met onverschilligheid vernomen en ontvangen, of wel met onverdiende berisping, schimp en smaad bejegend wordt..... Doch wij meenen tot ons oogmerk genoeg gezegd te hebben van hetgeen den bloei dezer inrigtingen van buiten belemmert. Werpen wij thans nog een' blik binnen de muren dezer heiligdommen zelve, om ook dáár de nog gevaarlijker oorzaken te leeren kennen, die welligt haren ondergang verhaasten kunnen.
Schouwen wij hier en elders in het ronde, M.H., dan kan het sedert lang der aandacht van den opmerkzamen waarnemer geenszins ontsnapt zijn, hoe eene steeds verzwakkende werkzaamheid en verminderde opkomst van de leden dezer Genootschappen allerwegen blijkbaar is. Of nu het laatste een gevolg van het eerste of omgekeerd te achten zij, willen wij liefst niet beslissen; doch zeker is het, dunkt ons, dat zamenkomsten dáár verslappen moeten, waar geene rijpe vruchten voor verstand en hart meer te genieten zijn, ten ware men - gelijk reeds elders geschiedt - zich bloot tot gezellig verkeer vereenigt; en evenmin valt het te ontkennen, dat, waar de stem eens geachten sprekers als die is van eenen roependen in de woestijn, ook bij dezen weldra de lust uitgedoofd en eindelijk het renperk verlaten wordt, waar geene lauweren meer voor erkende verdiensten te plukken zijn.
Intusschen is het aangewezen verschijnsel maar al te waar, M.H. Dit kunnen zij het best getuigen, die met de uitnoodiging der redenaars tot de vervulling der spreekbeurten zijn belast. Gaarne erkennen wij, dat de eenzelvigheid der zaak uit haren aard verslapping te weeg

{==216==} {>>pagina-aanduiding<<}
brengt; terwijl de letterkundige oefeningen doorgaans dát zinstreelende vermogen missen, hetwelk eene bekoorlijke muzijk, die aller harten tot één verheven gevoel zamenstemt, en de betooverende beeldende kunsten, door hare verscheidenheid, een zielverheffend genot opleveren; maar behooren daarom de wis- en natuurkundige en andere wetenschappen, waarop al ons weten en kennen eeniglijk moet gebouwd zijn, verdrongen of als onnut verworpen te worden? Is dan de Goddelijke dichtkunst, wier altaar mede in de kringen der letterkunde staat opgerigt, minder te achten? Verdient de welsprekendheid, die den mensch tot het ware, goede en schoone kan opleiden, daarom verwaarloosd te worden? Laat ons de waarheid erkennen, M.H., dat de openbare meening zich thans minder ter gunste onzer instellingen van letterkunde genegen toont, en het voor den spreker meer dan ooit uiterst moeijelijk geworden is, om te allen tijde aan hare vaak onbillijke eischen te voldoen, om, in keuze van onderwerp en behandeling, immer denzelfden, door de willekeur der mode aangewezen weg te bewandelen. Immers, de historische Roman en de berijmde Legende zijn aan de orde van den dag; men verlangt thans alle, zelfs afgetrokken onderwerpen in eenen humoristischen stijl behandeld, of eenig kluchtig voorval, uit vroegeren of lateren tijd of uit het rijk der idealen ontleend, in een bevallig rijm voorgedragen te zien. Ja, de eisch onzer hedendaagsche letterkunde is reeds vrij algemeen en vindt ook hier weêrklank: gij zult en moet lagchen. Hoe wenschelijk dit ook nu en dan ter verpoozing van ernstige voorstellen gerekend wordt, hoe geoorloofd en nuttig de geestige ironie en het zout der leerrijke satyre ook zijn moge, kan noch mag zelfs dit op den duur worden volgehouden. Echte humoristen zijn zeldzaam, nog zeldzamer welligt luimige dichters, en ongelukkig de letteroefenaar, die, zonder de natuurgave of het genie hiertoe
te bezitten, op dit glibberig en moeijelijk pad zich waagt: hij wordt een ellendige naäper van anderen; zijne voortbrengselen dragen het kenmerk van gedwongenheid en

{==217==} {>>pagina-aanduiding<<}
wansmaak, en, zoo hij al den lachlust bij sommigen zijner hoorders weet op te wekken, het is doorgaans die der bespotting zijner eigene dwaasheid. Afgetrokkene onderwerpen - wij bekennen het gaarne - behooren wel meer bepaald in het studeervertrek of in den kring der geleerden behandeld te worden; maar toch mag de tempel der wetenschappen niet in een marionettenspel veranderd, noch deszelfs spreekgestoelte tot een hansworstentheater verlaagd worden.
Aan deze grillige willekeur van den geest des tijds, steeds heenstroomende naar het blinkende en schitterende en zich minder hechtende aan het zedige en wezentlijke, en die ook tot binnen de tempels der nederige wetenschap is doorgedrongen, meenen wij het, althans voor een groot deel, te moeten toeschrijven, dat dezelve onder ons zoo schaars bezocht worden, en wij er zoo vele zetels, vroeger door eerwaardige lettergroeten ingenomen, ledig en als voor altijd verlaten zien. Of zou de reden van dit bestendig terugblijven, van deze steeds toenemende weigerachtigheid van bekwame redenaars, om tot derzelver instandhouding mede te werken, niet aan te weinige belangstelling van den kant der menigte en der hoorders te zoeken zijn? En ziedaar, hoe hier de eene oorzaak de andere te weeg brengt, of liever, hoe zij als hand aan hand gaan, en zamenspannen om den ondergang dezer lofwaardige instellingen voor te bereiden en te verhaasten. Trouwens wie zal het ontkennen, dat, sedert mannen van rang en verdiensten in de letterkunde zich al meer en meer aan deze zamenkomsten onttrekken, de werkzaamheden ook minder belangrijk zijn geworden, daar men, bij gebrek aan oorspronkelijke voordragten, zich vaak van mededeelingen uit vroegere of latere bekende geschriften bedienen moet, om eenen tot letteroefening, bestemden avond niet geheel nutteloos door te brengen. Hoe gaarne wij ook erkennen, dat eene declamatorische voordragt van een beroemd dichtstuk, of eenig uitmuntend fragment in ongebonden stijl, welsprekend voorgedragen, zijne aangename en nuttige zijde hebben kan, - gelijk sommige

{==218==} {>>pagina-aanduiding<<}
proeven daarvan, ook in ons midden gegeven, dit voldingend bevestigen - moeten wij echter te gelijk toestemmen, dat hierdoor de begeerte bij velen niet genoegzaam wordt opgewekt om zich herwaarts te begeven, en het doel der instelling: verhooging van den nationalen letterroem, geenszins bereikt wordt.
Zal ik na dit alles nog als zoo vele nevenoorzaken vermelden, dat door partijdigheid van den kant der hoorders ook eindelijk de lust wordt uitgebluscht bij den niet geleerden maar beschaafden man, die, uit het vak zijner dagelijksche werkzaamheid of liefhebberijstudie, zijne proef- en waarnemingen vroeger nog plagt mede te deelen, wanneer hij, voor meerendeels ledige zitplaatsen optredende, ziet, dat zijn arbeid niet gewaardeerd wordt; terwijl den begaafden redenaar, als zoodanig, doorgaans een aanzienlijk gehoor ten deele valt? - Zal ik nog aanwijzen, hoe een omslagtig en kostbaar beheer tot stoffelijk onderhoud, hoe inwendige verdeeldheid tusschen bestuurders en leden en dezer twisten wederom onderling, over de keus der middelen, om het voorgestelde doel te bereiken, de slooping dezer instellingen, waar dit plaats vindt, verhaasten moeten? - Zal ik nog betoogen, dat de ijver van het bestuur der bedoelde Maatschappijen, die hun' tijd en vlijt aan dezelve tot heden nog toewijden, ook ten laatste verflaauwen moet; terwijl velen daaraan nog slechts hunnen naam leenen, even als ware die alleen genoegzaam om de wetenschap staande te houden en haar voor verval te behoeden? - Zal ik nog van geheime oorzaken spreken? van.... Doch ook hier wederom genoeg aangestipt, zoo ik vertrouw, om ons te overtuigen, dat in dezen toestand de geest verloren gaat, welke dusdanige instellingen deed geboren worden, en die kracht en leven aan derzelver voortdurend bestaan moet schenken? Waar die geest verdoofd of geheel gemist wordt, daar is ook het ligchaam schijnbaar of wezentlijk dood, en wij zouden bijna zeggen: eene hoogere Magt alleen is in staat het wederom te bezielen en het uit dien sluimer of doodslaap tot een nieuw leven op te wekken.

{==219==} {>>pagina-aanduiding<<}

Maar wat nood of jammer? - dus, dunkt mij, hoor ik mij toeroepen - zal het vaderland, zullen wij er iets bij verliezen, wanneer deze instellingen voor letteren en kunsten onder ons minder bloeijen of wel geheel verdwijnen? Zij hebben immers derzelver einddoel reeds bereikt en zijn dus als nutteloos, op zijn minst overbodig te achten? Deze onbescheidene vraag en uitroep van het onverstand brengt ons tot het tweede deel onzer beschouwingen, waarin wij de onberekenbare gevolgen zouden aantoonen, welke het verval der genoemde inrigtingen onder ons moet te weeg brengen.

Ten betooge, dat de slooping onzer wetenschappelijke instellingen elken vriend van het vaderland, ieder, die belang stelt in den verstandigen en zedelijken roem onzer natie, reeds als bij voorraad treffen moet, zonder nog op derzelver heillooze gevolgen acht te slaan, wijzen wij u al aanstonds op de oude afkomst van vele dezer inrigtingen en het lofwaardig doel van alle, hetwelk derzelver oprigting kenmerkt. Vele toch werden door zucht naar kennis en uit warme kunstliefde, zelfs in tijden van druk en kommer, door onze vaderen gesticht, en reeds dáárom hebben zij billijke aanspraak op onze bescherming en zorg te harer instandhouding. Het is een erfgoed van innerlijke waardij, dat zij ons achterlieten, waarbij geene stoffelijke of tijdelijke welvaart immer halen kan. Zij begrepen wijselijk, dat - zonder in tijden van vrede den lust tot krijgsroem geheel te verdooven - het de fraaije letteren en schoone kunsten zijn, die een volk eigenlijk tot bestendigen roem verstrekken; dat het voornamelijk zijne instellingen ter beoefening van dezelve zijn, die het in de oogen zijner naburen eerwaardig maken; dat het de tempelen tot onderlinge zamenkomst zijn, waar de wetenschap en het kunstgevoel zich het best ontwikkelen, even als in de heiligdommen Gods de deugd gemeenschappelijk het zuiverst kan gekend en daarna algemeen beoefend worden, en waardoor alzoo verdiensten en braafheid zich gelijkelijk

{==220==} {>>pagina-aanduiding<<}
onder hetzelve uitbreiden, en ook nog den nakomeling zijne ware grootheid verkondigen.
Uit dit laatst aangevoerde volgt reeds van zelf, dat het voortdurend bestaan dezer instellingen, ook om derzelver weldadig doel, ons een levendig belang behoort in te boezemen. Laat mij u dit in eenige bijzonderheden nader aantoonen.
Met de vernietiging onzer wetenschappelijke vereenigingen gaat een der meest geschikte middelen verloren, om verlichting en beschaving ook onder de volksklasse te verspreiden. Dat de gezellige letter- en kunstkringen hiertoe bereids veel hebben bijgedragen, en zij vele stille genoegens, bij een nuttig onderhoud, onzen medeburgers plegen op te leveren, is door de ondervinding genoegzaam gestaafd, en zal gewis door niemand uwer ontkend worden. - Het is zoo, de gelegenheden tot zamenkomsten zijn in de laatste jaren, wel verre van verminderd te zijn, veeleer aanmerkelijk vermeerderd geworden; doch wanneer wij het oog onpartijdig daarover laten rondweiden, komen wij al spoedig tot de overtuiging, dat zeer vele slechts tot uitspannend vermaak - waar tijd- en geldverspilling de hoofdrollen spelen - werden aangelegd; dat, met uitzondering alleen van liefdadige gestichten, weinige op eene blijvende nuttige strekking mogen aanspraak maken, en dat zekerlijk niet ééne hooger te schatten zij dan de tempel der wetenschappen en kunsten, waar het altaar van verlichting, beschaving, zedelijkheid en godsdienstzin, voor de menigte van verschillenden stand en betrekking staat opgerigt.
Een ander gewigtig nadeel zien wij in het vervallen of te niet gaan onzer openbare letter- en kunstkringen, dewijl hierdoor de gelegenheden benomen worden, dat jeugdige talenten - ook buiten den geleerden stand - zich doen kennen, als ook, om zich tijdig te oefenen in de uiterlijke welsprekendheid en vrijmoedige voordragt, gepaard aan eene kiesche en gepaste uitdrukking van het zoogenoemde gebarenspel, hetgeen den man van opvoeding en beschaving, al behoort hij niet tot den openbaren leerstoel of de

{==221==} {>>pagina-aanduiding<<}
pleitzaal, toch altijd een hooger sieraad bijzet; vooral dan, wanneer hij zich geroepen ziet - gelijk dit niet zelden gebeurt - om in de hooge landsvergadering of eenige andere maatschappelijke betrekking des levens, voor een meer of minder aanzienlijk publiek op te treden, en door eene innemende en wegslepende voordragt zoo wel, als door kracht en klem van rede, zijne eigene belangen, die des vaderlands, der godsdienst of der menschheid manmoedig te verdedigen, waarvan niet zelden de uitslag - de zege of de nederlaag van eenig voorstel - ten eenemale afhangt. Welligt is er geen land in Europa, waar zoo vele en uitstekende redenaars gevonden worden, als in het trotsche en vermogende Albion; maar ook bestaat er geen land, waar de gelegenheden menigvuldiger zijn, om zich reeds vroegtijdig in het openbaar en voor de vuist spreken te oefenen. Van hoe veel belang deze veelvermogende redeneerkunst voor de algemeene welvaart eens lands - vooral onder eenen constitutionelen regeringsvorm als het onze - te achten zij, behoeven wij wel niet breedvoerig te ontwikkelen; even min als het noodig zijn zal den zegenrijken invloed te schetsen, welken eene gespierde rede, welluidend voorgedragen, op veler verstand en hart, ter bevordering van hoogere belangen, kan te weeg brengen, noch van het nut en genoegen te gewagen, dat het wèl spreken ook in het dagelijksche leven rondom zich spreidt.
Zagen wij nu de oefenscholen, ook hiertoe onder ons opgerigt en door een veelzijdig nuttig bestaan gekenmerkt, verlaten en gesloten, dan bestaat er, buiten onze Hooge Scholen, weinig of geene gelegenheid voor den min geletterden ter oefening en opleiding, om in gekuischte taal en stijl, over eenig vak van wetenschap of kunst, over eenigen tak van nijverheid of volksvlijt, over den pligt der vaderlandsliefde en der algemeene menschenmin, over het verband van deugd en gelukzaligheid, naar eisch en met gegronde verwachting van overreding en behartiging, in het openbaar, of zelfs maar in de kringen van het dagelijksche leven, te spreken, en alzoo

{==222==} {>>pagina-aanduiding<<}
evenzeer door het levenwekkend woord, als door voorbeeldigen wandel, anderen te stemmen tot de verkiezing en betrachting van het ware, goede en edele.
Letten wij voorts op den nationalen geest, die onze letterkunde en kunstroem, tot heden toe, nog voordeelig onderscheidde, dan vreezen wij met reden, dat, bij het te niet gaan der Genootschappen, en misschien spoediger dan men dit verwacht, ontaarden, verflaauwen of wel geheel ons ontvlieden zal. In het wuft en bewegelijk Frankrijk, althans, zien wij hiervan een treffend voorbeeld. Sedert deze openbare oefenscholen aldaar bijna geheel verdwenen zijn, heeft ook de nationale letterkunde eene geheel andere en verkeerde, zelfs hier en daar duivelsche, strekking aangenomen; heeft zij dáár reeds den breidel afgeworpen, die haar vroeger binnen de grenzen van het kiesche, zedelijke en godsdienstige nog besloten hield. En - waarom zouden wij het voor ons zelven verbergen? - ook onder ons, sedert onze letter- en kunstlievende bijeenkomsten al meer en meer in verval geraken, schijnt diezelfde geest van ligtzinnigheid en losbandigen euvelmoed zijnen verpestenden adem over ons land uit te breiden, getuige zoo vele vlugschriften, als de onlangs verschenen, Physiologie van den Haag, waarin niet alleen de vorstelijke hofstad, met alles wat zij aanzienlijks bevat, maar ook alle letterkundige instellingen en kunstvereenigingen in ons vaderland, door ouderdom en erkende nuttigheid eerwaardig, schaamteloos bespot en verguisd worden.
Wien kan het bevreemden, of wie kan ontkennen, dat een en ander in de gevolgen ten nadeele onzer letterkunde strekken moet? Immers, terwijl soortgelijke geschriften, door geestigheid maar tevens door een partijdig oordeel en valsch vernuft gekenmerkt, zelfs bij den beschaafden stand gereeden toegang vinden, en zij de lagchers en spotters, met alles wat heilig en nuttig is, op zijde en in hun gevolg hebben, meenen wij in de vernietiging der letter- en kunstscholen een krachtig steunsel en bolwerk te zien verbroken, van waar de welsprekende redenaar

{==223==} {>>pagina-aanduiding<<}
en talentvolle dichter, die valsche en onverdiende aanvallen het best konde weêrstand bieden, en hunne schandelijke en heillooze pogingen beschamen. - Wat moet er eindelijk van ware geleerdheid, goeden smaak en zedelijk onderhoud en verkeer onder ons worden, wanneer onze letter- en kunstoefeningen eenmaal deze scheeve rigting hebben aangenomen, indien niet mannen van naam en erkende verdiensten zich in het openbaar hier tegen verzetten, en zoo wel door de levende stem der voordragt, als in geschriften den weg aanwijzen, waarop gezond verstand gepaard aan zedelijke beginselen, ontwikkelde kennis met gelouterden smaak hand aan hand gaan, om de menschheid het hooge doel haars aanzijns gelukkig te doen bereiken.
In het zich onttrekken onzer vaderlandsche geleerden aan deze instellingen, ontdekken wij met smart nog een ander verschijnsel, dat tot onberekenbaar nadeel onzer nationale letterkunde leiden moet. Het heilige moeten is tot het bereiken van eenig doel, en bij de vervulling veler menschelijke pligten doorgaans eene gewenschte zaak, en ook dit werkte weldadig op het doel onzer vereenigingen. Vroeger bestond er een edele naijver onder de Priesters, wie het altaar op bepaalde tijden bedienen zoude; en wanneer een beroemd redenaar of dichter eene spreekbeurt had op zich genomen, vorderde de eer, dat men zijn gegeven woord gestand deed, en er werd dikwijls, in weinig tijds, door het genie en de luim een kunstgewrocht geboren, hetwelk, zonder deze aanleiding, welligt nimmer aanzijn zoude gehad hebben.
Nog heugt het gewis velen uwer, welke leerrijke en genotvolle avonden het waren, toen - om van nog levenden niet te gewagen - een van der palm, scharp en van kampen als redenaars - en een zubli, van der hulst en van der hoop als dichters, benevens zoo vele andere roemrijke mannen, hier en elders hunne gaven welwillend ten offer bragten. Hoe menige rijpe en aangename lettervrucht hebben wij aan hen - ook door dit heilige moeten gedreven - niet te danken? En dat hun arbeid niet in eenen avond verloren ging, bewijzen hunne nagelatene

{==224==} {>>pagina-aanduiding<<}
geschriften, die ons het nut en de genoegens dezer gezellige bijeenkomsten nog op het levendigst herinneren, waarvan er vele in onze tijdschriften geplaatst, in bundels opgenomen of afzonderlijk uitgegeven, in veler handen kwamen, die nog de boekerijen onzer vaderlandsche letterkunde versieren, en voortdurend der nakomelingschap tot leering en zedelijk nut strekken kunnen.
Niet slechts op bloote redenering dus, maar op de ervaring van vroegere tijden berust onze meening, dat, met het verval onzer openbare oefenscholen, de wetenschap noodwendig verachteren moet. Gedoogde het ons bestek, wij zouden dit, zoo wel uit de geschiedenis der oude volken, als die van latere eeuwen, in vele treffende voorbeelden kunnen aantoonen.
Onze eigene ondervinding moge hier het pleit voldingen. Zouden, in de laatste helft der vorige eeuw en in onze dagen, de letteren en kunsten wel dien trap van bloei en luister bereikt hebben, zou de verlichting en beschaving wel zoo spoedig en algemeen zijn doorgedrongen, indien niet allerwegen, in de steden en vlekken des lands, welingerigte genootschappen hadden bestaan, waar geleerden en kunstenaars hunne gaven van veelwetenschap, welsprekendheid en dichtkunst, als zoo vele kostbare, zaden, in de verstanden en harten der menigte uitstrooiden, die honderdvoudige vruchten konden voortbrengen?
Verbood het de kieschheid niet, ik zou, ter beantwoording dezer vraag en tevens tot staving van het gezegde, mij kunnen beroepen op hetgeen deze maatschappij gedurende ruim 83 jaren heeft gewrocht; hoe zij in deze aanzienlijke stad de eerste en eenige was, die vele takken van wetenschap onder alle standen uitgebreid, den kunstzin met den lust tot onderzoek velerwegen opgewekt, den goeden smaak langs het pad van eenvoud en waarheid geleid, oude en ingewortelde vooroordeelen bestreden en uitgeroeid, de harde ijskorst van onverdraagzaamheid in het staatkundige en godsdienstige ten eenemale verbroken, den jeugdigen geleerde vaak den toegang tot de burgerkringen geopend, en velen den weg gebaand heeft, waarop

{==225==} {>>pagina-aanduiding<<}
hunne talenten erkend en in de gevolgen tot eigen voordeel aangewend werden. Onder alle rangen en standen trachtte zij immer echte burgerdeugd en waren godsdienstzin alomme te verbreiden. Alle huiselijke en gezellige pligten en deugden hield zij ons in treffende tafereelen dikwijls voor oogen. De vreeze Gods en liefde jegens alle menschen predikte zij van den beginne af en deze bleef hare onveranderlijke grondwet. Weldadigheid te beoefenen bij algemeene of bijzondere rampen, was immer haar wellust, bevordering van verlichting en beschaving, vooral van den nuttigen burgerstand, was tot heden toe haar bestendig doel. Vaderlandsliefde en vorstenmin.... Doch ik mag niet meer in den roem dezer maatschappij uitweiden, daar ook andere harer zusters, hier en elders in ons vaderland, denzelven met haar gelijkelijk deelen, zoo zij al niet haar in vele opzigten overtreffen. Ongevoelig was ik reeds haar lofredenaar geworden; maar gij zult, vertrouw ik, het gaarne aan den spreker, als een harer oudste leden, vergeven, dat hij, in de aanstipping van hetgeen deze Maatschappij was en deed, zich op uwe eigene ondervinding beroepen wilde, om u het onberekenbaar gemis te dieper en te levendiger te doen gevoelen, wanneer deze en andere lofwaardige instellingen, na eene uitterende ziekte, den doodslaap moeten insluimeren, om nimmer tot een nieuw leven te worden opgewekt.
Welnu, dit laatste zij zoo, zegt de waanwijze. Alle menschelijke instellingen droegen te allen tijde eenerlei kenmerk: zij ontstonden, bereikten een' zekeren trap van bloei, en verdwenen. De letterkundige genootschappen hebben immers derzelver doel bereikt; alle onderwerpen zijn reeds verhandeld en uitgeput, zoodat het thans uiterst moeijelijk geworden is, eene geschikte stoffe tot gepast onderhoud voor een gemengd gehoor te vinden. Maar is dit zeggen wel gemeend, of is het op waarheid gegrond, M.H.? Het gebied der wetenschap toch is onbegrensd; hoe meer wij daarop voortgaan, des te verder verwijdert zich ook de gezigteinder voor ons oog, en de man van genie en smaak treft er altijd tallooze voorwerpen aan,

{==226==} {>>pagina-aanduiding<<}
die nog onaangeroerd of voor nieuwe en veelzijdige beschouwingen vatbaar zijn, zoodat hem veeleer alleen de bepaling moeijelijk vallen kan, wat hij uit dezen rijken voorraad ter behandeling verkiezen zal. En zoo lang de mensch hier op aarde als in eene oefenschool verkeert; waar hij door gezelligen omgang met anderen zijne opvoeding en vorming voor een hooger leven volmaken moet; zoo lang de wijste onder de menschenkinderen de wetenschap niet in hare diepste geheimen kent, noch haar toppunt bereikt heeft; zoo lang de deugd nog niet in hare hoogste waarde algemeen door ons geslacht gekend en beoefend wordt, zóó lang zijn ook de welingerigte zedelijke instellingen, die dit verheven doel door onderscheidene middelen zich voorstellen, nooit en nergens overbodig te achten; en wij houden het dáárvoor dat zij, die door hunne talenten aan de stichting en verderen opbouw dezer gewijde tempelen iets toebrengen, of door stoffelijke bijdragen dezelve schragen en opluisteren kunnen, dit als een' heiligen pligt hebben te beschouwen. De wetenschappen en kunsten, die, door de zuivere godsdienst geheiligd, den geest verheffen en het hart veredelen kunnen, verdienen onze belangstelling in haren bloei en verdere uitbreiding; het land onzer inwoning, de verkregen roem onzer vaderen en de menschheid roepen er ons gelijkelijk toe op, en ons eigen geluk, voor den tijd zoo wel als voor de toekomst, staat daarmede in een naauw en onafscheidelijk verband.
Pligt en belang beide vorderen dus, dat wij onze wetenschappelijke instellingen, waar zij vervallen zijn, wederom opbeuren en den gevreesden slag van derzelver vernietiging nog in tijds afwenden.
Doch hoe zal dit geschieden? Welke zijn de geschiktste middelen, om dit gewenschte doel te bereiken? Verleent mij, T., ook nog tot de beantwoording dezer vraag, eenige weinige oogenblikken, uwe belangstellende aandacht.

Vele middelen, die wij ter bereiking van het gestelde doel zouden kunnen aanwijzen, liggen reeds in de vroe-
{==227==} {>>pagina-aanduiding<<}
ger door ons genoemde oorzaken van de kwaal, waaraan de genootschappen thans vrij algemeen lijden, als van zelve opgesloten. Waar toch de ziekte grondig gekend wordt, daar valt doorgaans de aanwijzing van het geneesmiddel niet zeer moeijelijk. Om derhalve in geene nuttelooze herhaling te vervallen, zullen wij dan ook deze met stilzwijgen voorbijgaan, of slechts hier en daar als met den vinger aanwijzen, en meer bepaald stilstaan bij de zoodanige, die op de hoogte der wetenschap zoo wel, als in den geest des tijds gelegen zijn, en wier aanwending, bedriegen wij ons niet, algemeen is aan te prijzen.
Om deze reden, spreken wij dus niet van het anders zoo krachtig en algemeen aanprijselijk middel, dat de hooge Regering des lands en alle gemeentebesturen deze instellingen meer behoorden ter harte te nemen, en daaraan door opentlijke eerbewijzingen en geldelijke bijdragen aanmoediging en ondersteuning verleenen moeten; want, ofschoon het eerste gemakkelijk geschieden konde en men welligt reden heeft zich deswege te beklagen, is echter het laatste, in den benarden toestand, waarin het vaderland ten aanzien van zijne geldmiddelen verkeert, niet te vergen; en zoo wij verstandig en billijk oordeelen, behoort de voeding tot het levensonderhoud dezer inrigtingen meer te berusten op de goedwilligheid en den kunstzin der menigte, vooral der aanzienlijken en vermogenden in den lande, dan dezelve, afhankelijk te maken van Vorstengunst en gaven uit 's lands schatkist, waardoor zij welligt nog minder op prijs gesteld worden en den naijver onderling eene verkeerde en verderfelijke rigting geven zouden. Onbekrompen toestemming tot oprigting dezer instellingen van openbaar nut, bescherming van dezelve, waar zij reeds bestaan en aanmoediging van alle, door opentlijke blijken van eer en goedkeuring, ziedaar wat eenig lands- of stads-bestuur gemakkelijk doen kan en waarop de ingezetenen te allen tijde regt van aanspraak mogen maken. Al het overige, wat tot in- en uitwendigen bloei en luister strekken kan, wordt gereedelijk door het beschaafde deel der natie verrigt, wanneer slechts eendragt

{==228==} {>>pagina-aanduiding<<}
haar bezielt, en elk harer leden hiertoe een betrekkelijk gering offer veil heeft en bijdraagt.
En zou het wel noodig zijn - na de treurige ervaring der heillooze gevolgen van partijschap ook in het gemeenebest der letteren - nog nader aan te dringen op eenstemmigheid in de hoofdzaak onder leden van hetzelfde Genootschap en dit wederom met andere onderling, als een voornaam middel tot derzelver instandhouding en bloei? Immers, waar hoofden, handen en harten te zeer verdeeld zijn en zich van elkander afscheiden of te veel op eens ondernemen, daar moet noodwendig het werk er onder lijden en vertragen. Voornamelijk door eendragt onder de bouwlieden, met een bepaald doel en bestek voor oogen, wordt een tempel te beter gesticht en te eerder voltrokken.
Doch ook hieraan behooren zich gestadige arbeid en aanhoudende bijdragen van de noodige bouwstoffen te paren, zal het doel der stichting bereikt worden. Geleerden en kunstenaars van den eersten zoo wel als van minderen rang behooren hunne talenten daaraan dienstbaar te maken; ja wij houden het voor een deel van roeping en pligt van hen, wier stand en betrekking dit medebrengt, als ook van allen, die hiertoe de gave bezitten. Zoo wel de Godsdienstleeraar als de Regtsgeleerde, zoowel de Geneesheer als de Wis-, Natuur- en Letterkundige, zoo wel de Wijsgeer als de dichter moeten als gewijde priesters in onze heiligdommen voorgaan, en anderen den zekeren weg aanwijzen, die tot verlichting en beschaving van het algemeen leidt.
Maar ook velen uit den aanzienlijken en burgerstand behoorden onverwijld tot het lidmaatschap toe te treden, en den penning, aan den tempelbouw der wetenschappen te offeren, onder de noodzakelijke uitgaven te berekenen; en zij, die reeds als zoodanig op de naamrollen der deelnemers prijken, moesten door hunne bestendige tegenwoordigheid ook den minder begaafden spreker, van wien toch altijd iets te leeren is, aanmoedigen. Hierdoor zou het gezellig verkeer en onderling genoegen krachtdadig bevorderd worden; terwijl het behandelde onderwerp, ook na het verlaten der

{==229==} {>>pagina-aanduiding<<}
zamenkomst, de nadenkenden altijd overvloedige stoffe tot nuttig onderhoud of onderzoek zal opleveren, waaruit wederom andere goede vruchten kunnen voortkomen. - Wij behoeven, na het vroeger gezegde omtrent den veranderlijken geest des tijds, als oorzaak van verminderden luister onzer wetenschappelijke instellingen, ook niet breedvoerig te zijn in de aanwijzing van de verpligting der Genootschappen om het doel, dat zij zich voorstelden, onveranderlijk voor oogen te houden, - zich niet te laten slingeren door een' wuften mode- en tijdgeest, waardoor ook zij ontaarden konden en, in plaats van het goede te bevorderen, den vaak verkeerden volksmaak voeden, aan wetenschappen en kunsten eene verkeerde rigting geven en, hetgeen nog erger is, de zedelijkheid in gevaar brengen zouden. Genoeg zij het, hierbij nog aan te merken, dat men zich te dezen aanzien niet blind aan het oude behoort te hechten; omdat het alzoo voor ons bestond, noch doof te zijn voor de waarschuwende roepstem van het gezond verstand, om, wanneer het tij verloopen is, de bakens te verzetten, noch ongevoelig zich te toonen voor de slagen des tijds, die eene wijze bedachtzaamheid tot afschaffing of beperking van het overbodige inboezemen; maar integendeel op de hoogte der wetenschap steeds met den tijd voorwaarts te gaan, de statuten en huishoudelijke wetten, ter bekwame gelegenheid, naar de behoefte van het oogenblik met welberadenheid te wijzigen, en ook in den rampspoed met verdubbelde krachtsinspanning alle eerlijke middelen aan te wenden, die tot behoud van het eeuwige ware, goede en schoone strekken kunnen, opdat een volgend geslacht, bij gunstiger uiterlijke omstandigheden, op de gelegde grondslagen verder gerust kan voortbouwen. Passen wij dit in het bijzonder toe op ons Genootschap, M.H., dan is onze meening duidelijk, dat het aan deszelfs voorgestelde doel, uitbreiding van kennis en wetenschap, verfijning van den smaak en het
kunstgevoel, bevordering van zedelijkheid en deugd, ook onder gezellige zamenkomsten van niet geletterden, bestendig behoort getrouw te blijven, zal het den va-
{==230==} {>>pagina-aanduiding<<}
derlande en der menschheid eenig wezentlijk nut of voordeel aanbrengen.
Hieruit volgt van zelf - en ziet hier nog een ander middel, waardoor wij meenen, dat men de Maatschappijen van Letterkunde te langer in stand zal kunnen houden - dat men zich meer op den innerlijken bloei dan op uitwendige praalvertooning behoorde toe te leggen. Door de huishouding der Genootschappen te vereenvoudigen, en derzelver stoffelijk onderhoud minder kostbaar te maken, zullen zij de slagen des tijds en onvoorziene rampen in eigen boezem te langer kunnen verduren. Het is meermalen gebeurd, dat de roemrijkste en nuttigste instellingen eene poos daaronder leden, ja somwijlen tot stilstand en schijnbaren teruggang gedrongen werden, en zich later met verdubbelde kracht en luister weder verhieven. Getuigen hiervan, in nederigen zin, ook onze Maatschappij, die meer dan eens tot aan den rand van haren ondergang genaderd scheen, maar dan het hoofd wederom moediger dan te voren opbeurde. Doch is de tempel eenmaal gesloopt en de indruk van zijn nuttig bestaan uitgewischt, dan valt deszelfs wederoprigting dubbel zwaar en moeijelijk, en is dikwijls onmogelijk. Het mag elken vriend en voorstander van verlichting en beschaving niet onverschillig zijn, en het moet bijzonder ons, als leden dezer Maatschappij, innig verblijden, dat er door haar bestuur bereids zoodanige maatregelen zijn beraamd en vastgesteld, dat wij, zonder buitengewone voorvallen, op haar voortdurend bestaan rekenen mogen en wij haar gouden eeuwfeest hopen te beleven.
Dit denkbeeld, M.H., moge ons vooral in dezen tijd bemoedigen, bij het aanschouwen van zoo menig heiligdom der wetenschappen, waar thans zoo dikwijls als tot de wanden gesproken wordt. Gaan wij slechts rustig en aanhoudend voort op den weg, ons ter volmaking aangewezen, altijd gesterkt door de gedachte, dat hetgeen waarlijk goed en nuttig is niet vernietigd kan worden.
Of zou ik ook hiertoe vruchteloos Nederlanders oproepen, die te allen tijde, als het hunne eer en het behoud hunner roemrijke instellingen gold, een zoo taai geduld aan

{==231==} {>>pagina-aanduiding<<}
den dag legden, dat daarvan in de wereldgeschiedenis een tweede voorbeeld te vergeefs gezocht wordt? Zou ik dit vruchteloos toeroepen aan Noord-Nederlanders, die nog vóór weinige jaren het woord volharding met millioenen schats, zelfs met hun bloed, betaalden? Zouden deze niet bestendig hunne gaven wijden en eenige penningen over hebben, om den ouden roem des vaderlands ook te dezen aanzien voortdurend te handhaven en dien ongeschonden onzen kinderen achter te laten? Ja, M.H., menschen verdwijnen van de aarde en ook onze leemen hut zal vroeger of later, misschien reeds binnen weinige maanden of dagen, verbroken worden, maar tempelen voor wetenschap en deugd, door ons gesticht, kunnen eeuwen verduren. En zij het dan ook al, dat zelfs heiligdommen, aan de Godsdienst gewijd, door den roest der tijden gesloopt en verteerd worden, wat nood? Op derzelver puinhoopen verrijzen wederom andere tempelen, die - gelijk de kerken der Christenen op den grond, eertijds aan odin gewijd, - van den bestendigen voortgang der verlichting en de beschaving des menschdoms onloochenbare getuigenis geven; en al ware het ook, dat onze wenschen voor den bestendigen bloei dezer en andere Maatschappijen derzelver vervulling misten, of tijdelijke rampspoeden haar met het vaderland doen te gronde gaan, dan nog zal onze arbeid, daaraan besteed, niet te vergeefs zijn, en zullen de overblijfselen daarvan nog bij het nageslacht van onzen roem en onze volharding in het ware, goede en schoone getuigen.


Een woord over de physiologiën van deze dagen.

De goede mensch brengt goede dingen voort uit den goeden schat des harten, en de booze mensch brengt booze dingen voort uit den boozen schat.




matth. XII:35.
Sedert eenigen tijd hoorde men van uit de hoofdstad van

{==232==} {>>pagina-aanduiding<<}
Frankrijk van elkander zich opvolgende, zoogenoemde Physiologiën. Het heeft nog al lang geduurd, eer de zucht, om Physiologiën te schrijven, ook bij ons wakker is geworden. Eindelijk heeft zich onze apennatuur toch niet geheel verloochend, want wij moeten of Engeland of Frankrijk navolgen. Echter moet de kracht van het kwade voorbeeld in de navolging ons niet bij uitsluiting ten laste gelegd worden; want, zijn wij wèl onderrigt, zoo is men ook te Berlijn zoo wel, als te Londen, met deze zoogenoemde Physiologie bezig. Men versta ons wèl: men gaat niet ter schole bij den beroemden Physioloog joh. müller, maar men houdt zich bezig met die Physiologie, welke in strijd is met hetgeen gellert eens schreef:

‘Sie deckt des Nächsten Fehler zu, 
Und freut sich niemals seines Falles.’ 


Maar wat beteekent eigenlijk het woord Physiologia? Het is overgenomen uit het Grieksch, en komt van ϕῦσιολογέω; bij omschrijving: ‘Ik onderzoek de natuur, en tracht de hoedanigheid der natuurlijke ligchamen te doorgronden en de natuurwetten te verklaren.’ Derhalve eene diepgaande, ernstige studie, zoo verre van alle oppervlakkigheid, als juist de Physiologiën, waarvan thans spraak is, deze op elke bladzijde overvloedig ten toon spreiden. Deze Physiologiën hebben dus volstrekt niets gemeen met de physiologische werken, waarmede a. von haller, albinus en blumenbach de wetenschap verrijkt hebben; zij staan ook niet in de minste betrekking tot eene der Physiologiën, vruchten van het onvermoeid onderzoek van treviranus, joh. muller, burdach enz. Maar, hoe zouden zij daarmede ook eenige verwantschap kunnen hebben. Haller onder anderen schreef niet om den broode, niet om het dagelijksche brood; haller, de vrome haller, schreef in het belang der wetenschap en ter eere van den Schepper, wiens werken hij onderzocht, om daardoor de wijsheid van dien Schepper voor het oog der menschen te meer te doen uitkomen. Onze zoogenoemde Physiologiën van den dag zijn daar, om der menschen zwakheden aan den dag te brengen; zij zijn als zoo vele Commentarii te beschouwen van het antwoord op de 5de vraag van den dusgenoemden Heidelbergschen Catechismus, die wel niet door alle Protestantsche Christenen als een rigtsnoer voor hunne belijdenis wordt aangenomen,

{==233==} {>>pagina-aanduiding<<}
maar die desniettemin veel waarheid bevat, wanneer men met den adel der menschelijke natuur niet te hoog loopt. De titel is inderdaad zoo dwaas mogelijk gekozen en bij ons nagevolgd. Wanneer Franschen in hunne wuftheid het zoo naauw niet nemen, moesten wij ons ‘op het standpunt weten te plaatsen, dat onze natie, in overeenstemming met grond en klimaat, in de rij der volken moest innemen.’ Maar het schijnt, dat men onder al het vooruitstreven weinig meer opheeft met zelfstandigheid. En, hetgeen toch zeer ongelukkig is, terwijl men om het najagen van geestigheid de ernstige zelfstandigheid opoffert, wordt men eene ellendige kopij van Fransche geestigheid en Germaansch vernuft (Witz.) Daarmede zij geenszins gezegd, dat wij den aanleg tot geestigheid missen. Onzen Spectator, van effen, ontbrak het in der tijd niet aan geestigheid, maar zij was van eenen anderen aard. Van effen zoude niet de man geworden zijn, die hij geweest is, door eene eenzijdige beschaving. Hij zocht die ook elders; maar hij bleef Hollander. Hij volgde na met onderscheiding en overleg. Hij was in zijne geestigheid geen aap, die steeds een aap blijft, omdat, drijf er de natuur met de zweep uit, zij toch wederom boven komt. Hoe geheel in overeenstemming met matth. XXII:39 is de verzekering: ‘Gij, die heden geene beurt gehad hebt, verheug u niet, gij kunt in het vooruitzigt leven in de volgende week uwe beurt te krijgen.’ Het is bij den Physiologist als in sommige steden, waar het schavot niet afgebroken wordt. Hij heeft steeds de schabel in gereedheid om u te pronk te zetten; en, opdat het hem niet aan voorwerpen ontbreke, heeft men zelfs, zijn wij wèl onderrigt, een honorarium toegezegd voor bijdragen, met belofte van
de striktste geheimhouding! Men verhaalt, (moge dit slechts een on dit zijn!) dat men dienstboden in de gelegenheid wil stellen hetgeen in de huizen omgaat bij de Physiologisten aan den man te brengen. Dit riekt ons echter al te zeer naar het Judasïsme, om er geloof aan te kunnen slaan, en zoude ook wat al te Venetiaansch zijn; nog zijn de tienmannen bij ons niet in het onbegrensde gezag. Laat ons liever wenschen en hopen, dat deze Physiologiën gelijk mogen zijn aan de paddestoelen, die even snel vergaan als zij opkomen. Het schijnt een' der Physiologisten toch alreeds zoo gegaan te zijn. Het kan ook niet wel anders. Geen Veemgerigt heeft immer stand gehouden; en het

{==234==} {>>pagina-aanduiding<<}
Veemgerigt was nog zóó honend niet; het moordde nog maar met den dolk; hier wondt men meer dan het ligchaam. Door sommige aanwijzingen is misschien reeds een geheel leven verbitterd en het geluk van meer dan één gezin verwoest. - Maar wij willen niet verder gaan. De schrijver van een 18de hoofdstuk op de Physiologie van den Haag heeft dien toongever, zonder hem te vervolgen, voor de geduchtste regtbank weten te brengen en hem aan den strengsten regter overgeleverd. Mogt dit voorbeeld tot eene waarschuwing strekken! Vreeselijker regter toch bestaat er niet, dan - het Geweten.





Het Westeind en het Oosteind van Londen.

Vaart men den Theems op, en wordt men achter een woud van scheepsmasten en achter den rook der stoombooten de huizen van Londen gewaar, zoo ziet men eenen steenklomp voor zich, waarin het oog bijna geene punten van afscheiding ontdekken kan. Parijs, Rome en Brussel bevatten of heuvels of boven de overige gebouwen uitstekende gedenkteekens, om welke de onderscheidene deelen der stad als gegroepeerd zijn. Te Londen is de koepel der St. Paulus-kerk het eenige gebouw, hetwelk reeds op eenigen afstand den reiziger doet zien, dat hij de rijkste en reusachtigste stad van Europa genaderd is. Huizen, alle van gebakken steen, straten, door niets eigenaardigs onderscheiden, doen Londen bij den eersten opslag voor den zetel der democratie houden; doch beschouwt men deze stad wat meer op den keper, zoo bespeurt men tusschen hare deelen volstrekte ongelijkslachtigheid en treffende contrasten, bij welke alle schijn van gelijkheid geheel en al verdwijnt.
De beweging van het uitwendige leven gaat te Londen evenwijdig met de rivier. De stroom van menschen, van rijtuigen, van zaken, rigt zich van het westen naar het oosten en van het oosten naar het westen; veel minder van het noorden naar het zuiden, of omgekeerd. In de rigting van Piccadilly door het Strand, Cheapside en Ludgatehill berekent men, dat zich dagelijks een half millioen menschen, dat is meer dan een vierde deel van Londens geheele bevolking, heen en weder beweegt.
Aan het benedenste uiteinde der stad bemerkt de stroom-
{==235==} {>>pagina-aanduiding<<}
opwaarts varende het eerst de Docks, (werven en door kunst gemaakte inhammen) de pakhuizen en den Tower. Hier zijn de voortbrengselen der beide halfronden opgehoopt, als ook de wapenen, die deze en andere rijkdommen beschutten moeten. In de nabijheid dezer groote stapelplaatsen wonen de matrozen, de havenwerkers, de lastdragers en de voerlieden. Verder opwaarts vinden wij de oudstad (city), het hart van Londen, het middelpunt der handelszaken en den zetel van het crediet. Hier vereenigen zich de voorname kooplieden; hier vindt men de bank, de beurs, de munt, het tol- en het postkantoor, het kantoor der accijnsen, het stadhuis, de geregtshoven en de gevangenissen. De rigting tegen den stroom op blijvende vervolgen, treffen wij de straten aan, waarin de winkelmagazijnen der weelde prijken, het Strand, Piccadilly, Pall-Mall, Regentsstreet, de wijk der schouwburgen, der Museën, der modewinkels, der logementen, der ligte vrouwen en der gaauwdieven - en aan het eind derzelve eene soort van parlementaire oasis, gevormd door de clubs, het halfvolbouwde paleis der volksvertegenwoordigers, den zetel des bestuurs te Whitehall en de verlaten koningswoning St. James. Geheel bovenaan, eindelijk, is de aristocratische stad, de verblijfplaats van de beau-monde, het zoogenaamde Westeinde. Vóór eenige jaren was dit laatste gedeelte van Londen ten noorden door Regentspark, ten westen door Hydepark, en ten zuiden door St. Jamespark begrensd. Thans groeit het onophoudelijk aan, en een zekere cubitt heeft het ontwerp, om hier niet minder dan vierduizend huizen zoo goed als op
eenmaal te bouwen, in voege dat geheel de ruimte tusschen den Theems en het Regentscanal in eene uitgestrektheid van twee uren gaans met nieuwe woningen bedekt zou worden. Op deze plek schijnen zich de rijken nog sterker te vermenigvuldigen, dan elders de armen.
Londen bestaat derhalve langs den linker Theems-oever uit de stad der schepen en waren, de stad der handelszaken, de stad der vermaken en staatkundige verhandelingen, en de stad der aanzienlijken. Aan deze hoofddeelen hechten zich, als takken aan eenen stam, Greenwich, Chelsea, de noordoostelijke voorsteden, en op den regter rivieroever Southwark, ook wel eenvoudig de Borough genaamd. De magt, welke Engeland regeert woont in het Westeinde; in het Oosteinde zijn de werkingen en uitkomsten van handel en

{==236==} {>>pagina-aanduiding<<}
bedrijf opeengehoopt. Aan deze beide uiteinden is het grootste deel der verbeteringen toegedeeld geworden, welke men allengskens te Londen tot stand gebragt heeft.
Niets kan vergeleken worden met de grootsche en treffelijke inrigting dier inhammen, die in het oosten der stad langs den Theems gegraven zijn, om eene ligplaats aan de koopvaardijschepen te verschaffen en alzoo het vaarwater vrij te houden. Deze onderscheidene dokken en de pakhuizen langs dezelve mogen ongeveer honderd millioenen guldens gekost hebben, maar zij besparen er aan de kooplieden jaarlijks wel vijftig. De gemeenste zoo wel als de kostbaarste waren liggen hier achter slot en grendel, voor verlies en beschadiging beveiligd. Hebben de rijke heeren handelaars uit de City lust, om hunnen voorraad koffij of suiker in oogenschouw te nemen, zoo brengt hen een op bogen gebouwde spoorweg in weinige minuten van de Bank naar Blackwall. Hier is ook een voornaam gemeenschapspunt met den regter rivieroever; en daar de behoefte der scheepvaart op dit punt geene brug gedoogt, zoo heeft men er het stoute denkbeeld bewerkstelligd, van, onder den Theems door, de beroemde Tunnel te graven.
Doch vooral in het Westen van Londen heeft zich de vooruitgang doen opmerken. Vóór den groeten brand van het jaar 1666 was geheel Londen zoo naauw gebouwd en dien ten gevolge zoo ongezond, dat er, door elkander gerekend, alle twaalf jaren eene besmettende ziekte uitbrak en een vijfde deel der bevolking wegrukte. Sedert dien tijd heeft men de straten op eene breedere schaal aangelegd. Doch de rijke lieden poogden hunne nieuwe woningen in het Westeinde nog gezonder in te rigten, dan zulks in het binnenste der stad mogelijk was; zij lieten er de steenklompen der huizen met tuinen, graspleinen en boomen afwisselen. De huizen zijn in dit gedeelte om vier groote Parken gegroepeerd. Zij hebben daarenboven eene geringe hoogte, en weren dus noch de verwarmende zon noch de verfrisschende winden. Voor vele dier huizen ziet men tuinheesters of kleine bloembedden. De straten hebben eene aanmerkelijke breedte. De open pleinen zijn eigenlijk groote grastuinen, met boomen omgeven, met een ijzeren traliehek omsloten en door een' breeden rijweg van de rondom staande huizen gescheiden. In deze grastuinen leeren de kleine kinderen uit de nabuurschap loopen. Van deze pleinen en van de

{==237==} {>>pagina-aanduiding<<}
hoofdstraten is alles verwijderd, wat oog of neus zou kunnen beleedigen. De stallen en wat daartoe behoort zijn, op behoorlijken afstand, achter de huizen gelegen. Hier, onder de stalbedienden, woont ook het geringe aantal arme lieden, hetwelk door de behoeften der rijken naar het Westeinde gelokt wordt.
Die alleen het Westeinde ziet, is genegen, Londen voor de fraaiste en gezondste stad der wereld te houden. Komt men door Portland-place, door Oxford-street of door Piccadilly de stad binnen, langs dien heerlijken kunstweg, die aan de eene zijde door de grasvelden van Greenpark, aan de andere door de sterk bezochte boomlanen van Hydepark bezoomd wordt, zoo vraagt zich menigeen, of eene der beroemde Romeinsche heirbanen, bij het inkomen dier wereldstad, wel grootscher aanblik kan geboden hebben. Hier, zoo wel als daar, vertoont zich pracht en heerlijkheid, doch van verschillenden aard. Aan de Via Appia prijkten tempels en zegebogen, omdat de Romein zijne veroveringen aan de medehulp der Goden toeschreef en aan dezen door het oprigten van gedenkteekenen zijnen dank poogde te betoonen. Langs den weg, die in het Westeinde van Londen binnenvoert, schitteren ons glansrijke equipaadjen en fraaije woonhuizen te gemoet, omdat de hedendaagsche mensch, en vooral de Engelschman, niet naar den oorsprong, maar naar het doeleinde der geluksgoederen vraagt, en dit laatste in levensgemak en behagelijkheid (comfort) meent gevonden te hebben. Dit nu, zeker, is niets grootsch; ondertusschen blijft het nog steeds wel der moeite waardig, deze koetsen en huizen, benevens derzelver eigenaars, eens te beschouwen. Wie de beau monde van Grootbrittannië bijeen wil zien, die vindt dezelve op eenen fraaijen namiddag der maand Junij, na afloop der ambtsbezigheden en vóór het aristocratische etensuur, op de grasplekken van Hydepark verzameld. Terwijl de muzijk der gardes aria's van rossini en van meijerbeer speelt, verlaten de dames hare rijtuigen, om plaats onder de boomen te nemen, en de
heeren scharen zich in verscheidene rijen voor de afschutting. Met eenen enkelen blik kan men hier de schoonste en fierste der Britsche ladies, de beroemdste staatslieden, de erfgenamen der grootste huizen en de prachtigste volbloedspaarden overzien. Niet weinige Engelschen laten er zich nog al iets op voorstaan, den buitenlander zulk eenen aanblik te kunnen leveren.

{==238==} {>>pagina-aanduiding<<}

Keert men zich nu, uit de heerlijke Parks van Londen's westereinde, naar het noordoosten der stad, zoo ontrolt zich voor het oog des beschouwers een veel minder lagchend tafereel. Reeds hebben wij gezegd, dat hetgeen Londen grootsch en schoons kan aanbieden aan het westelijk en oostelijk uiteinde gezocht moet worden. Hierbij staat echter aan te merken, dat het Westeinde in deszelfs geheele lengte en breedte, van binnen en van buiten, den waarnemer voldoet, maar dat daarentegen de heerlijkheden van het Oosteinde strengelijk tot den oever der rivier beperkt zijn. Zoodra men zich hier van dien oever verwijdert, ontmoet men armelijkheid, morsigheid en ongezondheid. De drie distrikten Spitalfields, Bethnalgreen en Whitechapel leveren hier aan de Angelsaksische reuzenstad een toevoegsel, dat van Celtischen en Oosterschen oorsprong is. De 150,000 inwoners dier stadgedeelten zijn afstammelingen van voorvaderen, die uit Frankrijk, Ierland en Palestina overgekomen zijn.
In Spitalfields hebben zich vóór anderhalve eeuw Fransche zijdewevers nedergezet, die door de intrekking van het edikt van Nantes genoopt geworden waren hun vaderland te verlaten. Hunne nakomelingen hebben hunne moedertaal nagenoeg geheel vergeten, maar onderscheiden zich nog steeds door hunne gelaatstrekken van de echte Engelschen en door hunne gewoonten van de Ieren en de Joden. Zij zijn vlijtige werklieden, liefhebbers van bloemen, ijverige courantenlezers, en hebben avondscholen, op welke volwassenen in het rekenen, de aardrijkskunde, de geschiedenis en het teekenen onderwezen worden. Vroeger waren het onrustige koppen en hun distrekt niet zelden het tooneel van oproer. In den lateren tijd zijn zij een zwakkelijk menschenras geworden. Toen hunne voorvaderen in Spitalfields hunne woningen aanlegden, stonden de huizen afzonderlijk en op zichzelven en elk had zijn tuintje met tulpenbedden. In de plaats dier tuinen zijn huizen gekomen; doch daarbij heeft men geene behoorlijke maatregelen genomen tot het wegruimen der vuiligheden, die vroeger als mestspecie in de tuinen verdwenen. Op deze wijs is Spitalfields van eene gezonde verblijfplaats eene zeer ongezonde geworden, dubbel ongezond omdat de bewoners zich bijna geene beweging gunnen. Niet alleen mannen en vrouwen, maar zelfs kinderen van naauwelijks tien of elf jaren, zitten hier 13 tot 14 uren daags aan het weefgetouw. Tijdens den oor-
{==239==} {>>pagina-aanduiding<<}
log werd er eens onder hen eene brigade volks geligt, en de meesten der in dienst getredenen waren beneden de vijf voet lang. Dr. mitchell zegt van hen: ‘Dit menschenras wordt gedurig nietiger en zinkt allengskens tot de dwerggestalte der Lilliputters af.’
Bethnalgreen wordt mede door wevers bewoond, maar door wevers van Iersche afkomst. Zij zijn minder vlijtig en nog minder gegoed, dan hunne Hugenotische buren. Spitalfields heeft morsige stralen, maar tamelijk goede, van baksteen gebouwde huizen. Bethnalgreen is niet alleen morsig, maar bestaat daarenboven grootendeels uit ellendige hutten. Dreigt eindelijk zulk eene hut den bewoneren over het hoofd te zullen instorten, zoo verlaten dezen het bouwvallig verblijf; maar is men er niet terstond bij, om het onder den voet te halen, zoo trekken er andere menschen in, die zonder dit geen dak zouden hebben. Deze lieden zijn Iersche bedelaars, die de nabuurschap hunner arbeidende landgenooten zoeken.
Ten zuiden van Spitalfields is een doolhof van steegjes en gangetjes, dat niet minder dan acht duizend huizen bevat, zuidwaarts tot den Tower en de Docks reikt, en door den hierboven vermelden, op bogen rustenden spoorweg tusschen de Bank en Blakwall doorsneden wordt. Het gezigt, hetwelk men van dezen weg naar beneden, ter regter- en ter linkerzijde heeft, vormt het bedroevendste contrast met dat van Hydepark. In de vensters liggen halfnaakte, vermagerde vrouwen; in het vuil der gangpleintjes wentelen zich bleeke kinderen gezamentlijk met de varkens, die onafscheidelijke medgezellen van Iersche huisgezinnen. Buiten de vensters hangen, die naauwe straatjes nog verdonkerende, de gewasschen lompen. Op de straten zelven, die hoogstens achttien voet breed zijn, ziet men hier baksteenen, daar mest op hoopen getast, en stinkende poelen herinneren overal, dat het hier nog altijd aan rioelen ontbreekt. Sedert vernielende koortsen de gasthuizen met zieken uit Whitechapel opgepropt hebben, heeft het zorgelooze stadsbestuur eindelijk besloten, de straten dezer wijk te doen reinigen en iets tot lozing der vloeibare onreinheden te doen; maar deze vochtlozing is gebrekkig, en het drooge straatvuil wordt slechts alle acht dagen eenmaal weggehaald.
De 65,000 inwoners van Whitechapel bestaan voor de helft uit Joden, en voor de wederhelft uit Ieren. De Israë-
{==240==} {>>pagina-aanduiding<<}
liten zijn de eigenaars van bijna al de huizen in dit kwartier, hetwelk men den Ghetto (den Jodenhoek) van Londen zou kunnen noemen. De meest gegoeden onder hen wonen in behoorlijke huizen, in de betere straten. In de steegjes en gangetjes hebben de armere Joden en de Ieren hunne woning. De Joden, zelfs de armsten, hebben het beter dan de Ieren. Zij zijn vlijtiger, leven regelmatiger, en verduren ook beter den invloed der ongezonde lucht. De Ieren, oorspronkelijk een krachtig menschenras, vergaan door misbruik van sterken drank en door onreinheid. Hunne vrouwen zijn lui en praatziek, hunne kinders in lompen gekleed en met etterbuilen bedekt. Elk gezin is in een eenig vertrek opeen gepakt, en zulk een hok, ongemeubileerd, kost nog aan weekhuur vier à vijf schellingen, hetgeen in het jaar 125 tot 160 gulden uitmaakt. Men berekent, dat deze menschenstallen aan derzelver eigenaars twintig percent opbrengen. In een berigt van Dr. smith wordt een huisje in Whitechapel met deszelfs bewoners op de volgende wijs beschreven: Het bevat vier kamers, waarvan elke afzonderlijk aan een huisgszin verhuurd is. In de benedenste verdieping, gelijkvloers, lagen, in de eene kamer vier menschen ziek aan de koorts, en in de andere drie; boven waren er mede drie koortszieken.
De levenswijs in Whitechapel onderscheidt zich op eene in het oog loopende wijs, niet alleen van die in de beide aangrenzende noordelijke stadkwartieren, maar ook van die in geheel het overige Londen. De wevers van Spitalfields leiden een zittend leven en komen zelden uit hunne huizen. De schagcher-Joden en Iersche daglooners van Whitechapel zijn meestal op straat. In het Strand en in Piccadilly bewegen zich dikwerf tien duizend menschen, zonder dat het oor een luid gesproken woord verneemt; er wordt gekocht en verkocht, maar koopers en verkoopers gebruiken bij hunnen handel niet meer woorden dan slechts even noodig is. In Whitechapel heerscht een gedruisch, als op de Toledo-straat te Napels. Hier roepen kleêrkoopers den voorbijganger aan; daar schreeuwen visch- en groentewijven hare waren uit. Op de straat vechten al gillende en huilende de kinders; over de straat voeren de vrouwen van venster tot venster hare gesprekken, en uit de jeneverhuizen galmt het gezang der mans.
In Whitechapel bedraagt het getal der regelmatig onder-
{==241==} {>>pagina-aanduiding<<}
stand genietende armen het elfde deel der bewoners; terwijl in andere distrikten van Londen de onevenredigheid veel grooter is. Whitechapel grenst van den eenen kant aan de City, waar voor luijen en tot arbeid ongeschikten van den disch der rijken broodkruimels afvallen, die als armenonderstand niet in rekening komen, en van den anderen kant aan de pakhuizen en werven, waar de arbeidslustigen werk en loon vinden. De arme heeft hier minder het uitzigt om van honger te zullen sterven, dan in de verder van de rivier verwijderde deelen der hoofdstad, maar des te meer kans van door ziekten weggerukt te zullen worden. Daar de vrouwen overal eene meer gelijkmatige levenswijs leiden dan de mans, zoo heeft men haar, bij de waarnemingen over sterfte, boven de andere kunne in het oog gehouden. In het kerspel St. George, in het Westeinde, sterft ééne vrouw van de 57, in Whitechapel ééne van de 28, dus meer dan eenmaal zooveel. Whitechapel bevat 7/100 der bevolking van Londen, en levert in de gasthuizen 17/100 van de gewone koortszieken, 26½ ten honderd van de lijders aan zenuwkoortsen. Het is de duurzame zetel dezer beide soorten van koorts.
Ten einde dezen stookhaard van besmetting iets van deszelfs gevaarlijkheid te ontnemen, heeft het Parlement eene aanzienlijke som tot het aanleggen van een Park aan het Oosteinde der stad bestemd. In dit Victoria-park wil men, dat de armen hunne kinderen zenden zullen, om er te spelen, en des zondags zullen zij er zelven kunnen gaan wandelen. Doch Dr. smith wenscht, dat men daarenboven aan ieder, die een huis bouwt, de verpligting oplegge, om alle vloeibare onreinheid, onder den grond weg, in een algemeen riool te leiden; voorts, dat de policie het straatvuil dagelijks, niet wekelijks, doe wegruimen, en eindelijk, dat door het digtst bebouwde deel van Bethnalgreen en Whitechapel twee breede straten naar den Theems en eene van het oosten naar het westen geopend worden, om door dezen moerassigen chaos eenen doortogt aan de frissche lucht te leveren. Dit laatste zou geld kosten, maar ook geld en ellende besparen, daar het voorzeker de menigte der thans door ziekte armlastig wordende bewoners verminderen zou.



{==242==} {>>pagina-aanduiding<<}

Luimige scherts eens konings.

De Geheimraad van taubenheim had aan frederik den grooten een plan ingeleverd, om de staatsinkomsten te vermeerderen door het besnoeijen der bezoldiging van de mindere ambtenaren. Hierop antwoordde de Koning den 4 Junij 1786 - derhalve in de dagen, toen hem de dood reeds, als ware het, op de lippen zat - bij het volgende, luimige en tevens regtvaardige rescript: ‘Ik dank den Geheimraad van taubenheim voor zijne goede gevoelens en huishoudelijken raad. Ik vind dien echter des te minder uitvoerlijk, daar de arme lieden dier klasse, bij de duurte van alles, reeds zoo kommerlijk moeten leven, en dus eer toelaag dan korting zouden behoeven. Evenwel wil ik zijn plan, en het goede oogmerk, dat er in gelegen is, dankbaar aannemen, zijnen voorslag aan hemzelven ten uitvoer leggen, en hem jaarlijks 1000 thalers van zijn traktement aftrekken, onder voorbehoud, dat hij zich over een jaar weder kan aanmelden en mij berigten, of deze schikking voor zijne eigene huiselijke inrigting al dan niet voordeelig is. In het eerste geval ben ik bereid, zijn zoo groot als onverdiend traktement van 4000 thalers met de helft te verminderen, bij zijne pensionering hem wegens zijne bezuinigingsbedoelingen lof toe te kennen, en ook op anderen, die zich deswege mogten aanmelden, deze verordening toepasselijk te maken.’


Tentoonstellingen van kunstwerken eertijds en thans.

Zien wij, hoe heden ten dage tentoonstellingen van kunstgewrochten, om zoo te spreken, tot eene behoefte geworden zijn, zoo kunnen wij bijna niet begrijpen, hoe de eerste poging daartoe, in Engeland, spot en afkeuring heeft kunnen ontmoeten. De beroemde schilder reynolds ontwierp, in vereeniging met nog meer kunstenaars, het plan tot eene akademie, waarin onder anderen zoodanige tentoonstellingen zouden gehouden worden. Wel verre dat dit ontwerp in de openbare tijdschriften met bijval begroet werd, verschenen er spotprenten, om het belagchelijk te maken. De uithangbordschilders, die in reynold's onderneming een werk van hoogmoed hunner voornamere kunst-
{==243==} {>>pagina-aanduiding<<}
broeders meenden te zien, gaven, tot verlustiging der vijanden van de kunst, eene tentoonstelling hunner werken ten beste. Was nu al voornamelijk nijd en persoonlijke vijandschap de drijfveer van dezen spot, die eigenlijk zichzelven slechts beschimpte, zoo was dit niet het geval met het oordeel van den geleerden johnson, die een vriend van reynolds was. Nadat deze kunstenaar, ondanks alle hem in den weg gelegde hindernissen, eenige tentoonstellingen tot stand gebragt had, schreef de uitlegger van shakspeare aan een' zijner bekenden. ‘Onlangs hebben wij hier eene tentoonstelling van schilderijen gehad. Welke erbarmelijke schepsels zijn wij toch niet, dat wij tot zulke middelen onze toevlugt moeten nemen, om den tijd te dooden - den kostbaren tijd, die nimmer terugkeert!’


Geld eene oude heks.

Geld is toch inderdaad eene oude heks! Reeds de klassische wijsheidsorakels der Ouden heeft het zoodanig behekst, dat men niet regt wijs worden kan, wat zij eigenlijk van het geld denken. Over het algemeen schijnen zij tot het begrip over te hellen, dat een matig bezit van aardsche goederen voor den mensch volkomen toereikend is. ‘De natuur geeft, wat de natuur eischt,’ zegt seneca. ‘Hij is niet arm,’ zegt horatius, ‘die zoo veel heeft als hij behoeft.’ - ‘Met weinig leven de menschen het best,’ zegt claudianus. Juvenalis acht het buiten kijf, ‘dat het beheer van een groot vermogen een allerlastigst ding is.’ Goed, maar diezelfde philosophen zijn van meening, dat het misschien nog ruim zoo goed is, niet met al te bezitten. ‘Naakt,’ zegt horatius, ‘ga ik in het leger van hen, die niets begeeren. Die veel behoeft, zal steeds meer behoeven.’ Juvenalis verzekert, zoodat men het wel gelooven moet, ‘dat de reiziger zonder beurs den roover in het aangezigt kan uitlagchen.’ En met zooveel toepassing, dat men bijna vermoeden zou, dat juvenalis zelf niet te best bij kas geweest is, voegt hij er bij: ‘Zeer zelden vindt men, onder schatrijke lieden, lieden rijk aan gezond menschenverstand!’ waaruit hij het gevolg trekt, dat slechts geldrijke domkoppen in staat zijn, met den versleten broek, den smerigen rok of de gelapte schoenen van den verstandrijken man te

{==244==} {>>pagina-aanduiding<<}
spotten. Tegen gierigheid trekken die geleerde heeren niet minder ijverig te veld. De vrek komt hun, te midden zijner schatten, voor, een onnoozel wicht te zijn, een ongelukkige, die hetgeen hij heeft niet minder ontbeert dan hetgeen hij niet heeft, en wiens verderfelijke drift steeds aangroeit in dezelfde mate als hij haar voldoet. Ook andere schrijvers beklagen geweldig rijke en daarbij uiterst spaarzame menschen, omdat zij geen genot van hun leven hebben. ‘In de jeugd sparen zij voor den ouderdom, in den ouderdom voor den dood,’ zegt labruyere. En cowley zingt: ‘Waarvoor spaart gij uw geld, dat gij verlaten moet, of, wat nog erger is, dat u verlaat?’ Horatius alleen is eerlijk genoeg, om het vermoeden te kennen te geven, dat het sparen hem, die spaart, toch genoegen moet doen. Hij laat iemand zeggen: ‘Het volk jouwt mij uit; maar ik ga naar huis, bekijk mijne goudstukken en juich mij toe.’ Voorts hebben de oude classici, zoo 't schijnt, met elkander afgesproken, om alle bezit voor eene hoogst onzekere zaak te verklaren. ‘Het geluk,’ zegt seneca, ‘is niemand trouw.’ - ‘Fortuna,’ zegt horatius, ‘blijde in hare wreede ongestadigheid en gezet op het drijven van haar honend wisselspel; neemt den eerekrans den eenen van het hoofd, om den anderen te kroonen, en laat hare gaven van de eene hand in de andere slippen.’ - ‘Fortuna is zoo blind als hij, dien zij leidt; meer dan eenmaal in het uur wisselt zij van kleur, wendt het hoofd nu hier - dan derwaarts, lacht thans en zal op het volgend oogenblik u aangrimmen,’ zoo spreekt de Engelschman drayton; en een oude Duitscher zegt: ‘Fortuna is eene bedriegelijke koopvrouw; zij handelt met beloften en geeft valsche waar voor goede.
Wie haar vertrouwt, bouwt wankelende bruggen, zaait in den wind, vliegt op de zee en grijpt naar schaduwen; zij dekt de tafel van tantalus en zet schijngeregten op; aan het vuur onzer wenschen legt zij hout, dat meer rookt dan vlamt; kortom, zij belooft gouden bergen, en meestal vervult zij hare beloften met looden kogels.’ Hedendaagsche schrijvers zingen hetzelfde lied, en, behoort hun zang al niet tot het tegenwoordige concert, zoo krijgt het bijna den schijn, alsof geheel het schrijversgild aan de arme Fortuna wraak nemen wil over - ja, over haar jammerlijk gebrek aan doorzigt. - Naast de geringschatting des gelds staat de hoogschatting der deugd. ‘Al de roem van

{==245==} {>>pagina-aanduiding<<}
rijkdom en schoonheid,’ zegt sallustius, ‘is ijdel en vergankelijk; de deugd alleen heeft vollen klank en duurt eeuwig.’ - Doch terug tot de hoofdzaak, te weten de kleinachting van het geld. Eene menigte klassische plaatsen roepen: ‘Het geld stuit niet de hand des doods en lenigt zelfs geene pijn; vele ziekten vermag het niet te heelen, en naar de andere zijde des grafs neemt niemand het mede; het wekt den nijd, verlokt tot buitensporigheid en ondeugd, is de dood der ziel en het eeuwige verderf.’ - ‘Welvaart,’ merkt horatius aan, ‘verduistert menigwerf de goede eigenschappen, welke armoede aan het licht brengt.’ - ‘Vervloekte geldzucht!’ roept virgilius uit, ‘waartoe drijft gij niet de harten der menschen!’ En seneca maakt de uitnemend schrandere aanmerking, dat gif meestal uit goud gedronken wordt.
Doch laat ons nu het blad eens omkeeren, en - waarlijk, het geld is eene oude heks! Dezelfde fiere zanger uit de gulden eeuw van augustus, die gerust het leger wilde intreden van hen, die niets begeeren, geeft op eene andere plaats den welgemeenden raad om, zoo het geschieden kan op eene eerlijke, maar, zoo niet, op alle mogelijke wijze, vermogen te verwerven, eerst naar geld en daarna naar deugd te trachten; en zulks om de in het oog loopende reden, dat alle Goddelijke en menschelijke dingen, deugd, roem en eer, onder den gebiedenden invloed van den rijkdom staan. Hij zegt: ‘Edele afkomst en goed gedrag, zoo zij niet door rijkdom ondersteund worden, zijn nietswaardig ontuig.’ - ‘Die zijn geld verloren heeft, zal alles doen, wat gij slechts van hem verlangt.’ - ‘Venus en de Godin der welsprekendheid sieren den met geld begaafden vrijer.’ Hij wordt zelfs een Engelschman, daar hij het eene schande noemt, arm te zijn, en geeft onverbloemd te kennen, dat armoede een toestand is, die in haar gevolg gemeenheid en oneerlijkheid medebrengt. Het beweerde ten aanzien van hem, die zijn geld verloren heeft, is in strijd met de reden, waarom juvenalis den reiziger zonder beurs gelukkig prijst. Maar ook aan den goeden juvenalis heeft het geld zijne consequentie onthekst. Hij geeft te kennen, dat het er niet op aankomt, van waar men zijn geld hebbe, mits men het slechts heeft, en zegt met ronde woorden: ‘Ieder geniet juist zooveel crediet en aanzien, als hij geld in den buidel heeft.’ - ‘De eed van een arm man wordt niet

{==246==} {>>pagina-aanduiding<<}
aangenomen, omdat men onderstelt, dat hij geen godsdienstig gevoel bezit en den Goden onbekend is.’ - ‘Met veel moeite werken zij zich naar boven, wier deugden en begaafdheden door armoede onderdrukt worden.’ Eindelijk: ‘Wie zou zich om de deugd bekommeren, wanneer men haar de belooning ontneemt? (*)’ hetgeen niets anders beteekenen kan, dan dat voordeelige ambten en vette jaargelden de deugd moeten volgen, wanneer de deugd zich door de menschen gevolgd wil zien. Dit strijdt zeker tegen de in het oorspronkelijke Engelsch zoo heerlijke dichtregelen van thompson: ‘De eedle trots der deugd berekent geen belooning, enz.; maar juvenalis zegt verder: “Het verlies van het geld wordt met echte tranen beschreid.” - “Armoede moet steeds moeijelijk te verduren zijn, daar zij de menschen aan schimp blootstelt.” - “Dapperheid, vrede, deugd, trouw en eendragt hebben hare tempels; het goud heeft er geenen, en toch is het goud de magtigste aller Godheden.” Anacreon - en wie zou in het stuk der liefde anacreon's gezag in twijfel durven trekken? - noemt geld den besten vriend der liefde. “Edele afkomst, verstand, goede manieren vermogen niets in de liefde; naar niets zien de meisjes bij eenen vrijer, dan naar geld.” Ook horatius, ondanks zijn voornemen om naakt te gaan, stemt gereedelijk toe, dat de kracht des gelds sterker is dan die des bliksems, zich baan breekt door
drommen van wachters en door de hechtste muren, en dat zij de wildste menschen temmen kan.’ ‘Die geld heeft,’ zegt petronius arbiter, ‘mag getroost scheep gaan; het schoonste meisje krijgt hij tot vrouw; zijne verzen gelden voor wonderspreuken; zijne redenaarsgaven zijn onwederstaanbaar; elke zijner wenschen ziet zich vervuld; kortom, hij draagt jupiter zelven in zijn' zak.’ - ‘Rijkdom verwerft eer en vrienden,’ zegt ovidius; ‘maar den arme, merkt seneca aan, ‘blijven de vrienden steeds verre.’ - ‘Het geld riekt goed, het moge komen, vanwaar het wil,’ gaf ves-
{==247==} {>>pagina-aanduiding<<}
pasianus zijnen zoon titus ten antwoord, toen deze hem wegens zekere accijns berispte. En zelfs die onschuldige, gelukkige tijd, van welken de dichters droomen dat hij eenmaal op aarde gebloeid heeft, hoe noemen zij dien tijd? - immers de gouden eeuw. Eindelijk laat shakspeare ons door timon zeggen, dat goud

will make 
Black white, foul fair, wrong right, 
Base noble, old young, cowards valiant; 
. . . . . . bless the accursed, 
Make the hoar leprosy adored, place thieves 
And give them title, knee and approbation, 
With senators on the bench. (*) 


Zoo lang er menschen zijn, zal geld eene heks blijven; dat zeg ik en houd het vol.


De noodlottige grap.


Eene Hongaarsche Overlevering.

Graaf caspar zeredy was een van de vermogendste Hongaarsche edellieden van de zestiende eeuw. Getrouw aan het Oostenrijksche huis en vereerd met eene belangrijke betrekking in het Oostenrijksche leger, die hij reeds sedert lange jaren bekleedde en door honderd heldendaden had verdiend, was hij in de gelegenheid, om veel van het kwaad te herstellen, door zapolya en zijne Turksche bondgenooten gepleegd, en was door zijne vorstelijke meesters met rijke landerijen en bezittingen beloond.
Doch een tijdlang scheen zeredy zich volstrekt niet te bekommeren om zijne verbazende schatten; hij zocht enkel roem en zegepraal; hij was altijd de eerste bij gevaar en

{==248==} {>>pagina-aanduiding<<}
schoot zelden te kort, zoodat zijn naam de leus der overwinning werd, en de jongere edellieden van den omtrek vurig begeerden, om onder zijne banier te dienen. De onrustige geest des tijds gaf daartoe ruime gelegenheid, en gelukkig waren zij, die hunne namen in het boek der geschiedenis onder dien van zeredy mogten schrijven. Langzamerhand begon de liefde tot het geld in den ridderlijken geest van Graaf caspar te ontwaken, en het was deze gedurig aangroeijende hartstogt, die hem zijnen beroemden naam en zijne overwinnende hand deed aanbieden aan de edele anna van mercy, wier uitgebreide bezittingen in het distrikt Trenschin hare eenige bekoorlijkheid in zijne oogen waren. Schier een vreemdeling voor haar, herinnerde hij zich enkel, dat zij hem onverschillig was geweest, en dat hij haar zonder spijt had verlaten, totdat hij vernam, dat zij de rijke erfgename was, wier uitgestrekte landerijen het voorwerp waren der begeerte van elken armen edelman uit den omtrek. Van dat oogenblik af kreeg Jonkvrouw anna een groot gewigt in de oogen van zeredy, en geene maand verliep sedert den dag, waarop hij haar zag knielen voor de voeten des Keizers te Weenen, om hem hare hulde te bewijzen bij het aanvaarden van hare goederen, of hij zond eenen bode naar Trenschin met eenen brief, waaraan hij al zijne schrijverskunst had te koste gelegd, en waarin hij de hand van het rijke meisje vroeg. De zending slaagde volkomen; de roem van Graaf zeredy streelde den hoogmoed van Freule anna; en ofschoon zij niets meer van zijnen persoon wist, dan dat hij een der edellieden geweest was, die achter den Keizer hadden gestaan op den dag van hare voorstelling, zoo begreep zij, dat zij als de bruid van Graaf caspar door al de dames van Hongarije zou benijd worden. En
zoo kwamen zij dan bij elkander, enkel om voor het altaar hunne geloften af te leggen; en zoo het meisje voor den koelen en strengen blik terugdeinsde, die op haar rustte, toen zij van haren telganger afsteeg, hare ijdelheid was gestreeld door de prachtige toebereidselen, die voor hare ontvangst waren gemaakt.
Zulk eene vereeniging echter kon geen geluk aanbrengen; en zeredy, wiens van natuur koele geaardheid alleen door schoonheid in liefde zou hebben kunnen ontvlammen, werd in het gezelschap van anna nog koeler en stugger, wier onbevallig voorkomen, weinig aantrekkelijke manieren en

{==249==} {>>pagina-aanduiding<<}
beleefde onverschilligheid een vuriger hart zouden hebben kunnen doen verstijven. Beide waren teleurgesteld, en beide zuchtten in boeijen, die met iedere maand ondragelijker werden; en toen de hoop van Graaf caspar tweemalen was verijdeld door de geboorte van twee dochters, stemde hij gereedelijk toe in het verlangen van zijne vrouw, die naar hare erflanden wenschte terug te keeren, om eenige belangrijke zaken in orde te brengen, waartoe de tegenwoordigheid der burgtvrouw werd gevorderd, en die later zoo verward bleken te zijn, dat stilzwijgend van weêrskanten hare voortdurende afwezigheid werd goedgevonden.
Onder de kostbare bezittingen van zeredy behoorde het kasteel en riddergoed Makowitza, hetgeen hem door zijnen keizerlijken meester na eene belangrijke overwinning was geschonken, die door zijne groote en onverschrokken dapperheid grootendeels was behaald. Het was aan Graaf caspar en zijne mannelijke erfgenamen afgestaan onder verpligting van eene uitkeering aan de vrouwelijke lijn; doch bij ontstentenis van mannelijke afstammelingen, zou het bij den dood van den Graaf tot de kroon terugkeeren, indien hij niet vooraf door verkoop of ruiling over hetzelve had beschikt. Deze giftbrief was een doorn in het vleesch voor zeredy na zijne scheiding van zijne vrouw. Dat hij zich ooit zoude ontdoen van zulk een vorstelijk kasteel, achtte hij onmogelijk; en dat het na hem van zijne kinderen zou worden vervreemd, ten behoeve van iemand, tot wien hij in geene betrekking stond, dat griefde hem tot in de ziel. Er was intusschen geen middel, om deze ramp te voorkomen, tenzij zijne echtgenoote mogt komen te sterven, en Gravin anna was geen teedere bloem, die voor eene enkele windvlaag dreigde te bezwijken; zij leefde voort in gezondheid en rust, totdat zilveren haren zich begonnen te vermengen met de donkere krullen, die van onder de gepluimde kalpag van den Graaf te voorschijn kwamen, en hij hield eindelijk zelfs op zich te herinneren, dat hij op zulk eene gebeurtenis plannen had gebouwd. Nog eenige weinige veldslagen meer, en zeredy was genoodzaakt bij zich zelven te erkennen, dat zijne slagen niet meer zoo zwaar nederkwamen, als vroeger, dat hij niet meer zoo vast zat in den zadel; de dagen des ouderdoms braken aan, en schoon met eenen tegenzin, die schier tot wanhoop steeg, was hij toch gedwongen zijn goed zwaard aan den wand te hangen en een

{==250==} {>>pagina-aanduiding<<}
leven van afwisseling en moeite te ruilen voor dagen van gemak en weelde.
Toen hij eens zijn besluit had genomen, koos hij tot zijn gewoon en bepaald verblijf het kasteel Makowitza en werd de voornaamste edelman van de provincie Sárossa; doch lang duurde het, voordat hij zich kon schikken in de ongewone rustigheid van zijne nieuwe levenswijze. Met den tijd evenwel, als hij voor het groote puntige venster stond aan het boveneinde van zijne ruime zaal, en bedacht, dat alles, zoo ver zijn oog reikte, zijn eigendom was, begon hij te begrijpen, dat het leven toch nog zoo kwaad niet was; zijn blik rustte op het goudgele koren, dat als golven voor den wind zich boog, op de donkergroene, met wit gespikkelde maïs, op de blaauwe bloemen van het vlas, op de olijfbosschen en uitgestrekte wijnbergen, op de hier en daar verspreide kudden, hoeven en dorpen; en hij keerde zich af met het besluit, om te genieten, wat zulke schatten aan genot konden opleveren. Weldra was het kasteel vol gasten; muzijk en feestgejuich vervulden de zalen. Al de edellieden, die onder de banieren van den Graaf hadden gestreden, waren welkome gasten, en ieder magnaat, die door den roem of den feestdisch van zeredy werd aangetrokken, vond er eene gulle ontvangst.
Doch de naaste buurman en meest gewone gast van den Graaf was de Heer van rákotzy, de suzerain van het kasteel Sárossa, een edelman, die in pracht met hem wedijverde, en wiens pronkzucht zijnen rijkdom evenaarde. Rákotzy bereed, zoo dikwijls hij zijn kasteel verliet, eenen Arabier van onvergelijkelijke schoonheid, en was altijd vergezeld van eenen stoet van mindere edellieden en van eenen trein van gewapende lievereibedienden. Zijn rijkleed was van fluweel, met goud geborduurd; de toom van zijn paard was met juweelen versierd en flikkerde in het zonlicht. Deze weelde, wel verre van den ouden krijgsman af te schrikken, wekte veeleer zijnen naijver op, en welke buitensporigheid rákotzy mogt bedrijven, men kon zeker zijn, dat de Graaf haar bij eene volgende gelegenheid nog zou overtreffen. Hunne wederzijdsche bezoeken duurden gewoonlijk verscheidene dagen, en de pleinen van hun kasteel waren dan gevuld met eenen groeten stoet van volgelingen en bedienden.
Graaf caspar dacht bij dat alles slechts aan het tegen-
{==251==} {>>pagina-aanduiding<<}
woordige oogenblik, doch rákotzy was een listiger man, die nimmer, bij het genot van de milde gastvrijheid van zijnen vriend, de voorwaarden vergat, waarop deze het vorstelijke kasteel en domein Makowitza bezat. Eerst dacht hij daaraan enkel met spijt, zich verliezende in ijdele gissingen omtrent deszelfs toekomstigen bezitter; doch na eenigen tijd begon hij datgene te begeeren, wat hij eerst slechts had bewonderd, en allerlei plannen vlogen hem door de ziel, die enkel werden opgegeven om hunne volslagene onuitvoerlijkheid. Maar toch hield hij zich vast aan de hoop, dat hij nog eenmaal meester zou kunnen worden van het kasteel van zeredy; en hij vermenigvuldigde daar zijne bezoeken in het uitzigt, dat een of ander onbewaakt oogenblik hem in de gelegenheid zoude stellen, om zijn doel te bereiken.
Het gebeurde op zekeren tijd, toen rákotzy, als gewoonlijk, de gast was van Graaf caspar, en zij met een aantal andere ridders aan tafel zaten, waar de wijn rijkelijk was geschonken en de hoofden van velen had beneveld, dat rákotzy listiglijk het gesprek wendde op den grooten rijkdom van den gastheer, op het aantal en de soort van zijne bezittingen en op hare onderscheidene waarde.
‘In de daad, gij zijt een gelukkig man, landheer van Makowitza,’ zeide hij met eenen vleijenden en gelukwenschenden lach; ‘want uw rijkdom is niet te tellen. Gij hebt kasteelen in tien provinciën en een klein leger van vassalen. En toch zult gij moeten zeggen, dat ik edelmoedig ben, wanneer ik u betuig, dat gij niets bezit, wat ik u zou benijden, behalve dit goede kasteel, waar wij nu bijeen zijn. Gij hebt misschien nooit gehoord, dat ik, voordat het huis van Oostenrijk u deze gift had geschonken, eene groote som had geboden, om het te koopen - niet minder dan zestienduizend dukaten.’
Een vrolijke lach ging door de zaal rond, en die van zeredy was niet de minst luide. ‘Nu, nu, gij zoudt u arm maken met zulk een fraai bod,’ was zijn antwoord. ‘Zulk eene voorbeeldelooze edelmoedigheid zou mij bijna tot een' schagcheraar kunnen maken en oude muren voor goud doen ruilen. Zestienduizend dukaten! Men zou er eene provincie voor kunnen koopen!’
Een tweede gejuich beloonde den bitteren spot van dezen nieuwen uitval.

{==252==} {>>pagina-aanduiding<<}

‘Gij wekt den lust in mij op, om mijn bod te herhalen,’ zeide rákotzy, zonder dat de glimlach van zijne lippen week. ‘Ik heb er niets tegen, om heer van Makowitza te worden tegen zulk eenen prijs.’
‘Gij doet mijn arm kasteel te veel eer,’ hernam de gastheer, de grap voortzettende. ‘Maar gij zoudt mij al in dukaten van hetzelfde jaar moeten betalen, als ik ze zou willen aannemen.’
‘Nu, dat neem ik aan,’ riep rákotzy gretig.
‘Onmogelijk! Onmogelijk!’ weêrklonk het van alle kanten.
‘Dat moet onmogelijk zijn, zoo als gij wèl zegt, vrienden!’ zeî Graaf caspar lagchende, door den wijn verhit en door de hardnekkigheid van zijnen buurman eenigzins gekrenkt. ‘En daarom, zoo mijn edele gast van daag over een jaar hier verschijnt, om die som in munt van een en hetzelfde jaar te betalen... Doch wacht, het voegt niet, dat ik alleen al het gevaar zou loopen; daarom herhaal ik, zoo de zestienduizend dukaten op die wijze betaald worden heden over een jaar, dan zal het kasteel Makowitza eerlijk gekocht zijn; maar zoo er slechts een enkele dukaat aan ontbreekt, dan zal een derde van die som aan mij verbeurd zijn, en ik zweer dat in maaltijden en feesten te zullen doorbrengen, waartoe alle tegenwoordige gasten bij dezen worden genoodigd.’
Rákotzy fronselde een oogenblik het voorhoofd en scheen in gedachten verzonken; maar weldra herkreeg hij zijne vrolijkheid, en zijne hand aan zijnen gastheer toestekende, zeide hij: ‘Het zij zoo! En deze dappere edellieden mogen onze getuigen zijn, dat wij als mannen en ridders ons woord zullen gestand doen.’
Den volgenden morgen, toen zijn bloed bekoeld, en zijn verstand helderder was, huiverde zeredy bij de herinnering van de dwaze grap van den voorgaanden avond; maar hoe meer hij er over nadacht, des te meer hield hij zich overtuigd van de bijna volslagene onmogelijkheid, om zulk eene groote som onder die bepaling bijeen te brengen, en had veel lust, om zich te verheugen over de slimme wijze, waarop hij zich van de bepaalde boete zou hebben verzekerd. Intusschen van tijd tot tijd kwamen er oogenblikken, waarin hij zich vele voorbeelden van de listigheid zijnes buurmans herinnerde, en zich zelven op nieuw afvroeg, of de zaak in twaalf maanden tijds zoo geheel onmogelijk ware, als hij

{==253==} {>>pagina-aanduiding<<}
vroeger gemeend had, zoodat de statige oude veldheer, tusschen hoop en vrees in onzekerheid geslingerd, bleek en mager en zenuwachtig werd in eene mate, die al zijne betrekkingen verontrustte.
Eindelijk brak de beslissende dag aan, en de graauwe, koude dageraad begon pas te schemeren, toen zeredy reeds voor het hooge venster stond, dat het uitzigt had op den ingang van het kasteel. Uren lang was er niets ongewoons te zien, en de Graaf wandelde van tijd tot tijd de statige vertrekken eens door en keek met welgevallen rond. Nooit schenen zij hem zoo groot, zoo sierlijk, zoo prachtig; en dan fluisterde hij zichzelven in, dat zij hem niet ontrukt konden worden, en dat hij nergens anders zou sterven, dan in dit trotsche gedenkteeken van den moed zijner mannelijke jaren. En toen de uren voortspoedden, en de lange schaduwen van de westerzon op de aarde begonnen te vallen, was hij andermaal geneigd, om met zijne ijdele vrees te spotten, en om zich te verheugen in het vooruitzigt van de verbeurde boete van zijnen roekeloozen buurman te ontvangen.
Op eens verscheen er aan den gezigteinder eene wolk van stof; en schoon Graaf caspar zich zelven eerst poogde diets te maken, dat het langdurige staren den nevel veroorzaakte, die nu de verwijderde voorwerpen overtoog, zoo kon hij die zelfmisleiding toch niet lang koesteren; want de digte wolk kwam nader en nam toe, naar mate zij digter bij het kasteel kwam, totdat men eindelijk zelfs uit het hooge venster de golvende pluimen en rijk versierde mantels van eene talrijke bende ruiters kon onderscheiden.
Nog eenige oogenblikken van onzekerheid en zeredy zag de rijzige gestalte van den Heer van Sádrossa, die vooraan reed op zijnen fraaijen Arabier, gevolgd door een twintigtal ridders, terwijl de achterhoede bestond uit eenen troep gewapenden, in wier midden zich eenige paarden bevonden, wier, zoo het scheen, kostbare last met geborduurde kleeden was bedekt. Nog was er hoop! Zij kwamen misschien, om de verbeurde boete te betalen! En de trotsche eigenaar van Makowitza hing schielijk zijnen fluweelen mantel om, met edelgesteenten versierd en met kostbaar bont omzoomd, greep zijn getrouw zwaard van den wand, gordde het aan met eenen kostbaren bandelier en sprong schier met de vlugheid van vroegere jaren in den zadel. Zijn

{==254==} {>>pagina-aanduiding<<}
gevolg zat reeds op het plein te paard; en den angst en twijfel, die zijn hart folterden, achter een pijnlijk lachje verbergende, reed hij de ophaalbrug over en den berg af, om zijne gasten te gemoet te gaan.
Het was tusschen de dorpen Hoszuréth en Bartseld, dat Graaf caspar de moedige bende aantrof; de beide aanvoerders stegen af en wisselden eenen broederlijken groet. ‘Hier zijn de dukaten!’ zeide rákotzy, terwijl hij naar de paarden wees.
‘Zij moeten een voor een geteld en naauwkeurig onderzocht worden,’ hernam Graaf caspar, terwijl het den grijsaard was, alsof hij eensklaps door eene ijskoude hand werd aangegrepen, die zijn bloed deed verstijven; ‘want zoo slechts één dukaat van de anderen verschilt, dan eisch ik betaling der verbeurde som.’
‘Het zij zoo!’ was het antwoord, en geen verder gesprek had er plaats. Beide waren te gretig verlangend naar de beslissing, om uitstel te zoeken; een ruitersmantel werd op den grond uitgespreid, de gouden regen werd er op uitgestort, die beslissen zoude, wie voortaan heer en meester zoude zijn van Makowitza.
Groot was de spanning, waarmede ieder de elkander volgende geldstukken gadesloeg, naarmate zij door de handen van den naauwkeurig oplettenden zeredy gingen, en op eenen tweeden ruitersmantel werden geworpen. Doch de gewaarwordingen van den grijzen veldheer stegen tot zielsangst toe, toen hij den grooten hoop voor zich langzamerhand zag verminderen, zonder dat hij gelegenheid had tot eene enkele aanmerking. Eindelijk wierp hij den laatsten dukaat van zich - hij was niet langer heer van Makowitza. Hij sloeg éénen langen, hartbrekenden blik op het vorstelijk gebouw, dat den bergtop bekroonde, stamelde op eenen toon van wanhoop: ‘Verloren!’ en zonk op het volgende oogenblik dood ter neder.
Eene hooge steenen pilaar duidt nog de plaats aan van deze treurige gebeurtenis; en op dezelve is het volgende opschrift gegraveerd:

‘Op deze plek stierf plotseling, in het jaar 1570, caspar 
zeredy, de laatste van dien naam. 
Dit gedenkteeken werd te zijner nagedachtenis opgerigt 
in 1590. 

{==255==} {>>pagina-aanduiding<<}

Door zijne dochter suzanna, echtgenoote van den Hertog 
van ostroi.’ 









Aan J.W. Pieneman, Nederlands Eersten Portretschilder.


Gij, glorie van een Vaderland, 
Dat nog de Kunsten schraagt, 
Zorg dat ge u eer aan 't verste strand 
Dan ooit in Duitschland waagt! 
 
Door heel Euroop toch draagt de Faam 
Als Toovenaar u rond: 
Ligt, dat, bij 't hooren van uw' naam, 
Men u naar 't leven stond. 
 
Of ducht ge 't volksgevoelen niet, 
Verkondigd wijd en zijd, 
Dat wie zichzelven dubbel ziet 
Den dood is toegewijd? (*) 
 
Tot Dubbelziener maakt ge hem, 
Wiens beeldtenis ge maalt: 
Het leven niet, alleen de stem 
Is 't, wat aan 't leven faalt. 
 
Waar dus 't aloude volksgeloof 
Nog voedsel vindt en kracht, 
Hield men u ligt, voor Rede doof, 
Van Koningsmoord verdacht. 

{==256==} {>>pagina-aanduiding<<}

Of wrocht gij niet het ander Ik 
Van hem, die ons gebiedt? 
Ja! 't is zijn leest, zijn geest, zijn blik, 
Hemzelven, wien men ziet. 
 
Maar dood niet - leven spelt uw hand 
Hun, wie uw schepping beidt; 
'k Zeg meer, (uw kunst is 't onderpand) 
Hun wacht onsterflijkheid! 
 
Onsterflijkheid zelfs hem, wiens naam 
Gewis met hem verstierf, 
Zoo hij, tot daden onbekwaam, 
Haar niet door u verwierf. 
 
Ook u, u wacht zij. Maar uw glans 
Is niet ontleend; ge omstraalt 
Met uw' onwelkb'ren gloriekrans 
Elk voorwerp, dat ge maalt. 
 
Zoo zendt de Zon, van 's Hemels boog, 
Haar stralen; en het licht 
Der Maan, zoo lieflijk voor ons oog, 
Aan haar is zij 't verpligt. 
 
Streef opwaarts, o Genie zoo rijk, 
Door elk gevierd, geroemd! 
Dat Rembrand-zelf, thans uws gelijk', 
Ééns ná u zij genoemd! 


Febr. 1844.


j.w. ijntema.



{==257==} {>>pagina-aanduiding<<}

Mengelwerk.

Verhandeling, over de ontwikkeling der wijsgeerige begrippen.

(Vervolg van bl. 171.)

Vierde hoofdstuk.


Derde tijdperk van de Geschiedenis der Wijsbegeerte. Eerste Afdeeling, van Baco en Descartes tot op Kant.

De wijsgeerige wetenschappen verkregen in de 17de eeuw eindelijk den rang, die haar, als de hoogste uitdrukking van den menschelijken geest, toekomt. Tot hiertoe waren zij van andere wetenschappen, van kerkelijke leerstellingen, van vooroordeelen, ja zelfs van ketterregtbanken afhankelijk. In de oudheid was socrates genoodzaakt den gifbeker te drinken; andere wijsgeeren werden gebannen, of moesten hun heil in eene vrijwillige ballingschap zoeken; niet lang geleden, of men had nog sommige van hen op den brandstapel gebragt, of, als galileï, tot eene nuttelooze herroeping van gevoelens gedwongen. Het waren baco en descartes, die de Wijsbegeerte uit dien staat van vernedering verhieven, en haar in staat stelden om, in plaats van dienares, de wetenschap der wetenschappen te worden, die haar gebied volkomen van dat des kerkelijken geloofs afscheidden, en daardoor boven het bereik van vele bekrompene vooroordeelen plaatsten. Beide bragten in verschillende standpunten het hunne toe tot eene wetenschappelijke omwenteling, die den voortdurenden vooruitgang der wijsgeerige denkbeelden mogelijk maakt.
Baco was het, die het eerst eene stelselmatige verdeeling en rangordening in het geheel der menschelijke kundigheden beproefde. Hij onderscheidde drie hoofdtakken van dezen eerbiedwaardigen stam, de Geschiedenis, de

{==258==} {>>pagina-aanduiding<<}
Dichtkunst en de Wijsbegeerte; deze laatste weder in Natuur- en Bovennatuurkunde, en de Natuurkunde weder in bespiegelende en werkdadige, even zoo de Bovennatuurkunde in speculative en practische of de Ethica. In zijn belangrijk geschrift Novum Organum, dat nog in vele opzigten deszelfs wetenschappelijke waarde behoudt, legde hij de grondstellingen zijner methode bloot, en gaf van zijne beginselen de toepassing. Hij ging in dit alles zijnen oorspronkelijken, geheel van de scolastieke leer verschillenden en meestal daarmede lijnregt strijdigen weg, en bekampte ijverig het blind gezag van de verkeerd voorgestelde Wijsbegeerte van aristoteles. Vooral leerde hij de natuur zelve door proeven en waarnemingen te onderzoeken, en legde alzoo den grond voor eene theorie a posteriori of de proefondervindelijke natuurkunde; in plaats van daaromtrent door afgetrokkene hypothesen iets vast te stellen. Ook telesius had reeds zoodanig iets bedoeld; doch hij bleef bij de waarneming staan, zoo als die zich van zelve aanbood. De regelen, die baco in de beoefening der natuurkunde aangaf, gepaard met de ontdekkingen der beroemde sterre- en natuurkundigen keppler en galileï, en van die geleerden in Engeland en Frankrijk, die van zijne aanwijzingen gebruik maakten, baanden den weg tot de betere behandeling van dien tak der Wijsbegeerte, die op het zinnelijke en op de kennis der buitenwereld gerigt is.
Het is somtijds ten onregte, dat baco aristoteles bestrijdt, deze ging van hetzelfde grondbeginsel uit als hij, namelijk, dat al onze kennis op de zinnelijke waarneming rust of daarvan uitgaat; het waren de Scolastici, die den grooten wijsgeer stellingen toedichtten, waaraan hij nimmer had gedacht, en die van zijne redeneerkunde (logica) een gebruik maakten, hetwelk geheel met den geest zijner leer streed. In de bespiegelende bovennatuurkunde en Ethica was baco minder dan in de proefondervindelijke Wijsbegeerte ervaren; dit sproot misschien daaruit voort, dat hij door de barbaarschheid harer vormen, die deze tijdens zijne jeugd in Engeland nog aankleefden, van hare meer opzettelijke beoefening was afgeschrikt.

{==259==} {>>pagina-aanduiding<<}

Descartes, intusschen, ging van een tegenovergesteld standpunt dan dat van baco uit. In plaats van de zinnelijke ervaring als het aanvangspunt der Wijsbegeerte aan te nemen, vatte hij het besluit op, om de wetenschap alleen in zich zelven te vinden en hierdoor het groot geheel der schepping te verklaren. Hij begon met het zelfbewustzijn, hetwelk hij in het denken stelde. Uit het beroemde Cogito ergo sum, Ik denk, derhalve ben ik, leidde hij alle waarheden der menschelijke kennis, in het bovenzinnelijke en aangaande de natuur, af. Van de gedachte of de gewisheid van het bestaan des menschen, als een denkend wezen, kwam hij verder tot de voorstelling van een allervolmaaktst Wezen, als het zekerste onder al onze voorstellingen, dat te gelijk de oorzaak van ons bestaan en die van alle bestaan is. Door hem werd dus het logisch bewijs a priori van het bestaan van God nader ontwikkeld, en hetzelve verkreeg hierdoor meer bekendheid en bijval.
De voornaamste voortreffelijkheid van het stelsel van descartes, boven alle vroegere, ligt in de bijzondere waarde, welke in hetzelve aan het zelfbewustzijn wordt toegeschreven. Alleen bepaalde hij hetzelve tot het denken, daar het toch den geheelen mensch aangaat, zijn ligchaam zoowel als zijne ziel, en het denken zelf een deel van de zelfbewustheid zijns geestes is, tot welke het gevoel en de wil even oorspronkelijk behooren. Zijne grondstelling behoorde dus omgezet te worden Sum ergo cogito, Ik ben derhalve denk ik. Voorts verwisselt hij het logische denken, met het denken, dat ons tot de wezentlijke kennis der voorwerpen brengt, of liever het bloote denken met het kennen. Vandaar heeft bij hem alles, wat hij denkt, verkeerdelijk dezelfde waarde en kracht als het kennen. Zijne natuurkundige en zielkundige gevoelens, meeningen en inzigten zijn nog hoogst onvolmaakt, zoo als zijne draaikringen en zijn automatismus der dieren bewijzen. In de zedekunde vooral was hij onvolledig, zijne leer kon nog gemakkelijk door het Scepticismus bestreden worden; maar hij blijft de verdienste behouden van tot het onderzoek naar eene theorie van het denken en kennen aanleiding gegeven te hebben. Deze

{==260==} {>>pagina-aanduiding<<}
theorie trachtte hij door zijne onsterfelijke schriften, het Discours sur la méthode en zijne Méditations, te vestigen, en alhoewel hij hierin niet volkomen slaagde, en wat zijne eigene leer en de slotsommen van zijn onderzoek aangaat, zich niet hield aan den weg, dien hij zelf had voorgeschreven, zoo komt echter aan descartes de eer toe van de stichter der nieuwere Wijsbegeerte te zijn geweest. De grondslag van dezelve bestaat van nu af aan in het zelfbewustzijn en in het denken. In tegenstelling van de vroegere Wijsbegeerte, heeft zij eene subjectieve rigting aangenomen, daar gene meer objectief was; in plaats van de kennis buiten haar te gaan zoeken, tracht zij die uit haar zelve, uit den aard van den menschelijken geest op te delven. Zij poogt de betrekking op te sporen, waarin het beschouwend ik tot het beschouwde niet ik of de buitenwereld staat, en hiervoor eenen geleidelijken weg of methode op te zoeken, die haar in dit onderzoek op eene onfeilbare wijze tot de waarheid moet brengen.
Het kan wel niet anders, of zulk eene geheel oorspronkelijke wijze van de Wijsbegeerte te beoefenen moest in het begin eenen grooten tegenstand verwekken, om naderhand bijna algemeen, behalve in Engeland, aangenomen te worden. Onder de voornaamste tegenstanders der nieuwe methode moeten wij de Engelsche wijsgeeren hobbes en cudworth tellen, die tevens uithoofde der oorspronkelijkheid van hunne gevoelens melding verdienen. Hobbes kan als de vervolger der grondstellingen van baco aangezien worden, die hij tot in hare uiterste gevolgtrekkingen opdreef. Voor hem scheen niets dan het zinnelijke en ligchamelijke te bestaan. Het denken was voor hem slechts rekenen. Het bepaalde en begrensde was volgens zijn stelsel alleen kenbaar; terwijl men van het oneindige zich volstrekt geene voorstelling maken kon. De Godsdienst moest zich naar den wil van den wetgever schikken, en had dus voor hem geene innerlijke waarde. Den natuurstaat beschouwde hij als eenen staat van oorlog van allen tegen allen, welke alleen door den overgang tot den maatschappelijken toestand kan geëindigd worden;

{==261==} {>>pagina-aanduiding<<}
doch waarin niet dan eene onbeperkte alleenheersching met eene volstrekte en onvoorwaardelijke gehoorzaamheid moeten plaats hebben. Deze overdrevene en eenzijdige beginselen werden door hem in zijne geschriften Leviathan en de Cive, op eene soms duistere wijze, voorgedragen. Cudworth trad tegen deze leerstellingen evenzeer als tegen die van descartes op, in een geleerd werk, Systhema Intellectuale, hetwelk een' schat van kundigheden ten aanzien van de geschiedenis der Wijsbegeerte en de onderscheidene stelsels der oudheid in zich bevat. Hij toonde zich hierin als een' naar het Mysticismus overhellenden Spiritualist, die de Platonische leer op eene Christelijke wijze zocht te verklaren.
De Fransche geleerde gassendi was ook meer naar het gevoelen van baco dan naar dat van descartes overhellende. In de wis-, natuur- en sterrekunde ervaren, maakte hij van de leer van epicurus omtrent het ledige en de atomen tot verklaring der natuur gebruik. Ook verdedigde hij dien Griekschen wijsgeer tegen de beschuldiging, alsof deze de wellust tot het hoofddoel van 's menschen streven gesteld had; verklarende den lust, waarvan deze wijsgeer sprak, dien van eene rustige en vergenoegde zielsgesteldheid te zijn. Gassendi dreef zijne materialistische leer even zoo min als baco tot de ongodsdien stigheid van hobbes, en was, even als de meeste Fransche wijsgeeren der 17de eeuw, van eenen hartelijken eerbied voor God doordrongen.
Descartes werd, door eenen nog strengeren denker dan hij, door spinoza opgevolgd; van één grondbeginsel uitgaande, dat er slechts ééne zelfstandigheid bestaat, die oneindig in denking en uitgebreidheid is, moest hij wel tot een consequent Pantheïsmus komen, dat hij tot eene veelzijdiger ontwikkeling dan de Eleaten bij de Grieken en jordano bruno bij de nieuweren bragt. Deze ééne zelfstandigheid is God, en al het geschapene is slechts eene eeuwige en voortdurende afwisseling der openbaring en uiting van zijne oneindige eigenschappen. Het wijsgeerig denkbeeld van het Een-al en Al-één is door hem op de

{==262==} {>>pagina-aanduiding<<}
oorspronkelijkste wijze ontwikkeld. Hoewel in zijn leven vervolgd en na zijnen dood gelasterd, zal spinoza altijd den roem behouden van een der strengst consequente en afgetrokkene denkers te zijn geweest. Hij was zijne eeuw, in zijne diepe en veelomvattende inzigten, in zijne vrijheid van vooroordeelen verre vooruitgestreefd, en het is eerst in de 19de eeuw, dat men de waarde van den wijsgeer van de 17de is gaan inzien en schatten.
Onder de menigvuldige aanhangers van descartes onderscheidden zich twee door eene eigendommelijke wijze van denken, namelijk geulinx en malebranche. De eerste stelde de hypothese der gelegenheidsoorzaken, Systema causarum occasionalium, op den voorgrond. Hij leerde, dat iedere werkzaamheid van een bewustzijn der wijze van werking was vergezeld. Nu heeft, dus redeneerde hij, de ligchamelijke zelfstandigheid geene kracht. God is alzoo in haar de werkende oorzaak. Voorts, de geest heeft alleen een voorstellend vermogen en kan dus op deszelfs ligchaam en de buiten hem zijnde dingen niet werken, dewijl hij de wijs dier werking niet kent. Maar God werkt, bij gelegenheid van eene verandering, die wij ons voorstellen, eene daaraan beantwoordende verandering in de ligchamelijke wereld; de aard en wijze, waarop God dit ten uitvoer brengt, is een geheim. De mensch is bloot aanschouwer, niet de handelende persoon. Malebranche neemt vier wijzen der menschelijke kennis aan. Door het voorwerp zelf en zonder middel-voorstelling, en zoo kennen wij God, die door Zijne eigene zelfstandigheid onze ziel verlicht; door middel-voorstellingen kennen wij de zinnelijke dingen; door het zelfbewustzijn de toestanden van onze eigene ziel; door gissing der gelijkvormigheid, den zielentoestand van andere menschen en ook der Engelen!? Nu zien wij de voorwerpen niet anders dan in God; want alle voorstellingen, welke God voor de schepping der wereld had, zijn in Hem op eene geestelijke en onbegrijpelijke wijze. God is de oorzaak van alle veranderingen in de ligchamelijke wereld; want de ligchamen hebben door zichzelve geene kracht om zich te bewegen,

{==263==} {>>pagina-aanduiding<<}
hunne beweging geschiedt naar den wil van het Opperwezen. De schijnbare natuurlijke oorzaak der beweging is alleen eene gelegenlijke of aanleidende oorzaak. Op deze wijze zoekt malebranche het stelsel van descartes met de kerkelijke regtzinnigheid overeen te brengen. Terwijl het Pantheïsmus van spinoza stelselmatig zamenhangt, is het gevoelen van het zien der dingen in God, om den oorsprong der menschelijke kennis te verklaren, ongerijmd en tot het grofste Mysticismus leidende.
Onder de Fransche wijsgeeren en denkers der 17de eeuw, zoo als pascal, nicole, arnauld, fénélon en bossuet, werd de leer en methode van descartes in het algemeen aangenomen.
In Engeland was de grond voor een verstandig Empirismus gelegd, zoo als wij zagen door baco, die tevens den weg tot de ware beoefening der natuurkundige wetenschappen aanwees, eenen weg, die met eenen goeden uitslag door robert boile, harvey, halley en bovenal door den beroemden izaac newton gevolgd werd. Dit verstandig Empirismus verkreeg door locke zijne meeste ontwikkeling, wat de bespiegelende wijsgeerige wetenschappen aanbetreft.
Zijne proeve over het menschelijk verstand is een van die weinige geschriften, die zelfs tot op onzen tijd een' grooten invloed behouden hebben; het handelt voornamelijk over de voorstellingen en over de kennis. In het eerste deel bestrijdt hij de Platonische en door descartes overgenomene grondstelling der ingeschapene denkbeelden (verstandsbegrippen en rede-ideën). In het tweede tracht hij hoofdzakelijk de stelling te betoogen, dat er niets in den menschelijken geest is, dat er niet door de zintuigen is ingekomen. De zintuigelijke gewaarwording en de verstandelijke redenering (reflexie) zijn volgens hem de eenige bronnen van de menschelijke kennis. De verdienste der Wijsbegeerte van locke is vooral daarin gelegen, dat zij den geest van eene al te voorbarige en grondelooze bespiegeling afroept, en eerst op zich zelven, zijne begrippen, derzelver ontleding en vergelijking doet acht geven,

{==264==} {>>pagina-aanduiding<<}
en ook toont, hoe die begrippen zich a posteriori trapsgewijs in onzen geest voordoen en ontwikkelen; doch zij laat ons ten opzigte van den waren oorsprong dier begrippen en hun onderscheiden aard en natuur geheel in het duister. Hare theorie van de menschelijke kennis is onvolledig; omdat zij te éénzijdig daarvan de zinnelijke natuur behandelt en de onzinnelijke naauwelijks aanroert of geheel vergeet, en tevens de begrippen van God en deugd uit de beschouwing der wereld en de ondervinding afleidt. Locke was het, die het zoogenoemd physico-teleologisch bewijs voor het bestaan van een Opperwezen een' algemeenen ingang deed verkrijgen.
De empirische leer van locke, die hij met eene schijnbaar juiste wijze op de staatkunde, opvoeding en godsdienstleer toepaste, verschafte hem niet alleen veel navolgers, maar gaf zelfs de rigting aan, die meer dan eene eeuw den gang van de meeste wijsgeeren en denkers in Engeland en Frankrijk zoude bepalen. Zijne theorie was in haar geheel duidelijk en verstaanbaar, en uit haar ontstonden ook vele populaire onderzoekingen over de zedekunde; terwijl de vrijere beschouwingen over de godsdienstige leerstellingen en de Heilige Schrift het Deïsmus in Engeland daardoor zoo zeer deden toenemen, dat weldra hetzelve zich met kracht in de naburige landen kon verspreiden. Doch te gelijk met de leer der gewaarwording ontwikkelde zich het Idealismus, door berkeley, die, niet tevreden met de verklaring van locke, tot het besluit kwam, dat de voorwerpen buiten ons niets anders zijn dan voorstellingen van onzen geest, zonder op zich zelve eenige wezentlijkheid te bezitten, en dat dus de buitenwereld slechts schijn is. Deze voorstellingen worden volgens dit gevoelen door Gods wil in onze ziel voortgebragt en wel door middel der natuurwetten? Door de kennis dier wetten en het daaruit ontspringend vooruitzigt zijn wij in staat, onze handelingen ten beste van ons leven in te rigten. Hoezeer berkeley eenige overeenkomst met malebranche had, was het Idealismus bij hem tot een' hooger' trap van ontwikkeling gebragt. Alle uitersten in de Wijsbe-
{==265==} {>>pagina-aanduiding<<}
geerte brengen als van zelve het Scepticismus voort. Noch het oppervlakkige Materialismus, noch het hieraan lijnregt tegenovergestelde Idealismus, kunnen op den duur den geest bevredigen. Hume schreef ook een onderzoek van het menschelijk kenvermogen, en verdeelde de voorwerpen der kennis in aanschouwelijke, of intuïtive, en in betoogbare, of
demonstrative. Zijne hoofdstelling was, dat het oorzakelijk verband der dingen alleen door de kracht der gewoonte door ons daarin gelegd wordt. Een bewijs voor de wezentlijkheid der voorwerpen en dus ook van het bestaan van God, was dus volgens hem onmogelijk. Al onze kennis is bij hem geheel subjectief, de zedekunde op overeenkomst, opvoeding en gewoonte gegrond, alleen de wiskunde is, als gewrocht des verstands, betoogbaar.
Leibnitz is als de stichter der Duitsche Wijsbegeerte aan te merken, die, na de Engelsche en Fransche gekomen, zich in onzen tijd eerst in hare volle kracht ontwikkelde. Hij was, even als locke, die de gevoelens van baco uitbreidde, een voortzetter van het Spiritualismus van descartes. Hij zocht de leer van dien wijsgeer met die van aristoteles, democritus, en vooral met die van plato te vereenigen, hetgeen men als het gevolg van zijne uitgebreide belezen- en geleerdheid kan aanzien. Zijn stelsel, dat hij niet volledig uitwerkte, heeft echter de meeste overeenkomst met de Platonische leer; zijne monaden kunnen gevoegelijk met de Ideën vergeleken worden, zijne vooruitbeschikte overeenstemming (harmonie préétablie), en zijne gevoelens over de beste wereld, die hij in zijne Théodicée ontvouwde, hebben veel van de scheppingsleer van den Atheenschen wijsgeer. Hij verdedigde, in zijne Nouveaux Essais sur l'entendement humain, tegen locke het bestaan der ingeschapene denkbeelden (idées innées). Leibnitz alléén was een groot tegenwigt voor den hoe langer hoe meer veld winnenden invloed van het Empirismus, waarvan hij de sceptische rigting, die het onder bayle ook aannam, met kracht bestreed. Een nieuw wijsgeerig denkbeeld, dat hij vooral bij zijne bewijsvoeringen op den voorgrond stelde, was dat der genoegzame rede (ratio

{==266==} {>>pagina-aanduiding<<}
sufficiens), doch welks gebruik niet altijd even voldingend is. (*) Hij trachtte ook het physico-teleologisch bewijs voor Gods bestaan met het logische van descartes te versterken.
De gevoelens van leibnitz vonden bij eenige diepzinnige denkers meer ingang dan die van locke; vooral toen zij in een' meer stelselmatigen vorm door wolff werden voorgedragen, die de wiskundige wijze van betoog in de wijsgeerige wetenschappen poogde in te voeren, en die methode ook op de zedekunde en het natuurregt toepaste. Wolff zette den strijd tegen het Empirismus, dat in een grof Materialismus begon te ontaarden, met onvermoeiden ijver voort.
De verbastering in de Wijsbegeerte had voornamelijk in Frankrijk plaats. Nadat condillac de stellingen van locke tot een volkomen Materialismus had doen overgaan, ontstond hier eene school van bevallige, maar oppervlakkige schrijvers, zoo als diderot, helvetius, de la mettrie en vele anderen, die, onder den schijn van godsdienstige en staatkundige vooroordeelen te bestrijden, alle beginselen van Godsdienst en zedekunde ondermijnden, en toch op hoogen toon hunne schadelijke en troostelooze leer voor echte Wijsbegeerte wilden doen doorgaan. Een d'alembert moge wetenschappelijker dan zijne medestanders geweest zijn, en voltaire zijne gevoelens met fijnen spot en geestigen schrijfstijl gekruid hebben, zij waren echter niet te min van den waren weg der wijsgeerige waarheid afgeweken en door hunne meerdere bekwaamheden des te gevaarlijker. Rousseau stond in Frankrijk alleen tegenover schrijvers, die zich van den geest des tijds hadden meester gemaakt, en hoewel hij vele bewonderaars had, kon hij met zijne gevoelens niet tegen den stroom opzeilen; hij bezweek, en ofschoon niet

{==267==} {>>pagina-aanduiding<<}
van eenzijdigheid en paradoxie vrij te pleiten, moet men hem geenszins met de sophisten der 18de eeuw verwarren, die, even als de Grieksche, het hunne bijbragten om ongeloof en zedeloosheid onder de hooge standen te verspreiden, hetgeen weldra tot de lagere standen des volks oversloeg, waardoor de omwenteling, die op het einde der vorige eeuw in Europa de toen bestaande orde van zaken omverwierp, op eene krachtige wijze werd voorbereid.
De Wijsbegeerte was dan eindelijk eene geheel onafhankelijke wetenschap geworden. Leibnitz had ook het zijne toegebragt om haar gebied zuiver van dat der godgeleerdheid af te scheiden, waardoor die onafhankelijkheid haar volle beslag verkreeg. Waren de wijsgeerige begrippen tot nu toe aan eenen zekeren band gelegd, die hunne vrije uiting belemmerde, thans vertoonden zij zich niet alleen opentlijk, maar doordat zij eenen populairen vorm aannamen, verspreidden zij zich onder alle standen, roeiden niet alleen vele vooroordeelen uit, die slechts door hun lang bestaan eerwaardig schenen; maar zij maakten zich van het oppergezag in het gebied van het denken en van alle wetenschappen meester; zoo dat zij alles wat hun in den weg stond, zoo wel kerkelijke leerstellingen als staatkundige inrigtingen, omverwierpen. Ware alles, wat zich onder de gedaante van wijsgeerige begrippen voordeed, even zuiver geweest, zoo zoude in de 18de eeuw Godsdienst en zedelijkheid en de staatkundige orde niet zijn aangerand; want echte Wijsbegeerte is de kweekster van verlichting en zedelijkheid en van eene vrijheid in den Staat, die op orde rust en er mede gepaard gaat.
Wij hebben in het tijdvak van de Geschiedenis der Wijsbegeerte, dat wij thans beschouwd hebben, twee rigtingen opgemerkt, die zich onder baco en descartes gevormd hebben, en haren verschillenden loop tot op het einde hebben volgehouden. De leer der gewaarwording was nu tot op haar uiterste geklommen, en heerschte met eene onwederstaanbare kracht over de beschaafde wereld. Die van de ingeschapene denkbeelden, en van het Spiritualismus in het algemeen, hield zich wel staande; doch

{==268==} {>>pagina-aanduiding<<}
was nu merkelijk van invloed verminderd; vooral omdat zij eerst eene te afgetrokkene wiskundige methode had gekozen en eindelijk eenen te populairen vorm aannam, om hierdoor ook wat meer ingang bij het algemeen te verkrijgen. Tegen dezen vorm hadden zich wel mannen als een moses mendelsohn en lessing verzet; doch de wijsgeerige wetenschappen, geschokt door de driestheid der Fransche sophisten en de scherpzinnige twijfelingen van hume, hadden behoefte aan eenen hervormer, die hunnen grondslag niet alleen bevestigde tegen alle aanvallen van oppervlakkige eenzijdigheid en een fijn gesponnen spitsvindig Scepticismus; maar die tevens een' weg moest aanwijzen ter bereiking der wijsgeerige waarheid, waarnaar men tot nu toe zonder den gewenschten uitslag gezocht had. Deze hervormer was kant; hetgeen ons tot de beschouwing van het laatste tijdperk van het tafereel der lotgevallen van de wijsgeerige wetenschappen brengt.

(Het vervolg hierna.)



De graven in het Oosten.

De eerbied, door de menigte aan de graven van vrienden en betrekkingen bewezen, die zich openbaart in de eigenaardige begraafplaatsen van ieder land, is evenzeer de opmerking waardig, als de dankbaarheid eener geheele natie, die zich vertoont in die prachtige gedenkteekenen, welke doorgaans de aandacht der reizigers meer tot zich trekken. Ook de gewone begraafplaatsen zijn belangrijk als teekenen van den staat der kunst of van de rigting der denkbeelden bij volken, die in wijze van gevoelen en handelen verschillen van datgene, wat ons gemeenzaam is bekend.
Als men ze enkel beschouwt met betrekking tot hunne bouwkundige waarde, dan zijn de graven der Mahometanen niet alleen veel minder, dan die, welke men in de Christenwereld aantreft, maar ook in vele opzigten, dan de oudere Heidensche grafteekenen, die over diezelfde

{==269==} {>>pagina-aanduiding<<}
streken zijn verspreid. Doch beschouwt men ze met betrekking tot de rigting der denkbeelden, die zich in hunne bedoeling en plaatsing in verbinding met andere zaken uitdrukken, dan leveren zij veel belangrijks op; en het land van het Islamismus handhaaft zijn regt op den lang verkregen naam van het land der poëzij in de graven. Er is indedaad, in het algemeen gesproken, meer waarheid en zedelijkheid en dus ook poëzij, die beide nimmer moest ontberen, in de plaatsing en de omgevingen van een graf in het Oosten, en ook in deszelfs strenge heiligheid van afzondering, dan in het Westen; en terwijl de vorm en stijl nimmer de ontwikkeling hebben verkregen, die aan de Christelijke bouwkunst eigen is, kan men toch onmogelijk daarin voorbijzien eene schrede ter ontwikkeling van den menschelijken geest, gelijk deze door het Christendom en het Islamismus tot de kennis van den eenen waarachtigen God was geleid, maar bij de onvolmaaktheid van het laatste was blijven staan. Ook in hunnen bouwtrant zijn de volgers van mahomet blijven stilstaan, zonder zich te verheffen tot die hoogere schoonheid van godsdienstige architectuur, die te regt als het beeld is voorgesteld van de nieuwe hoop en de verhevene uitzigten, door het Christendom opgewekt.
De graven van de Osmanli Sultans bekleeden eene eerste plaats onder de Oostersche grafteekenen, maar zij zijn eigenlijk gezegd meer huizen, dan graven der dooden. Het plan, naar hetwelk zij gebouwd zijn, is de bekende Oostersche Kumbet of koepel, later te beschrijven; maar de muren, die dezen dragen, zijn of cirkelvormig of veelhoekig, met zes of acht zijden, voorzien van vensters en vergulde ramen. Zij zijn hoog, goed gebouwd en van goede evenredigheid, doch de keizerlijke of Saraceensche koepel, eng van boven en beneden meer dan gewoon zich uitbreidende, gelijk wij dien zien in het groote mausoleum te Delhi, is niet algemeen in Konstantinopel, waar de vormen Byzantijnsch zijn, of wat men nu, geloof ik, Romeinsch noemt.
Deze turbehs, gelijk de graven van de eerste klasse

{==270==} {>>pagina-aanduiding<<}
genoemd worden, zijn vooral gelegen binnen den omtrek van de selatins of koninklijke moskéën, en hebben doorgaans een voorhof of vestibule, behalve dat men, in plaats van pilaren, doodsche muren of traliewerk heeft. Doch de kostbare tapijten en ottomans, waarmede zij van binnen zijn versierd, de kolossale waslichten en luchters, die aan de zoldering hangen, de prachtig gekleurde afschriften van den koran op lage bidstoeltjes voor de geloovigen, en het sierlijke zijden dekkleed, dat de dooden omhult, en waarboven het hoofdtooisel van het tijdvak is geplaatst, vereenigen zich, om het gevoel van afkeer te verbannen, dat anders zou worden opgewekt bij de gedachte, dat men zat of bad in hetzelfde vertrek met zoovele rottende lijken.
De prachtige moskée, die van suleïman genaamd, te Konstantinopel, werd door dien Vorst opgerigt als een gedenkteeken van zijne droefheid over den dood van zijnen oudsten zoon muhammed. De kist, waarin het overschot is van dezen Prins, staat naast die van Sultan selim, op wiens graf het hoogmoedige opschrift staat: ‘Op dezen dag ging Sultan selim tot een eeuwig Koningrijk over en liet het gebied der wereld aan suleïman.’ De graven van andere Sultans zijn insgelijks verbonden aan de onderscheidene moskéën, die zij bouwden of versierden. Die van de vroegere Sultans bevinden zich te Brusa, den eersten zetel hunner magt; doch het is een betwist vraagstuk, of osman, de stichter der dynastie, te Shugut, zijn eerste vorstendom, ligt, of te Orchan, het later verwonnen land. De beenderen van den tweeden uit deze dynastie liggen in de moskée van Daout Monasteri, vroeger eene Bijzantijnsche kerk in de hoofdstad van Bithynië, en bajazet liet op dezelfde plaats een grafteeken van wit marmer oprigten boven het overschot van amurath den eerste. Deze ongelukkige Sultan, die ook te Brusa begraven ligt, had, zoo men verhaalt, gedurende den ganschen tijd van zijn leven zorgvuldig het stof opgegaard, dat op zijne togten zich aan zijne kleederen hechtte; en in zijne laatste oogenblikken bezwoer hij de omstanders met vreeselijke vervloekingen, om er eenen grooten steen van

{==271==} {>>pagina-aanduiding<<}
te laten bakken en dien in zijn graf onder zijnen regterarm te plaatsen in stede van een kussen, er bijvoegende, dat hij altijd had gedacht aan het Hadiz of profetisch woord: ‘Zoo iemands voeten besprenkeld zijn geweest met het stof in het pad des Heeren; hem zal God bewaren voor het vuur der helle.’
Het grafteeken van den onlangs overleden hervormenden Sultan behoort onder de weinige, die buiten den omtrek van eene moskée zijn. Het heeft zijn eigen plein, tuin, vestibule en voorhof met marmeren muren, en een kostbaar verguld portaal en traliewerk. Ter zijde van de poort staan twee aardglobes op voetstukken, bestemd om de Osmanlis te herinneren, dat hun Sultan als gebieder der geloovigen de heerscher der wereld was.
Wanneer men uit Cairo oostelijk heentrekt, komt de reiziger dadelijk in de woestijn. Geen boomen, geen bebouwde velden, geen struik, geen grasscheutje is er te zien. Zoo ver het oog kan reiken, is ééne zee van zand. Aan deze zijde van de stad zijn geene voorsteden, zoo als oostelijk van Bagdad; het zand heeft zijne verwoestingen tot aan de poorten uitgestrekt. Deze treurige streek, die een afschuw schijnt te hebben van groei en leven, is geschiktelijk toegewijd aan de dooden; en de graven van meer dan duizend jaren bedekken deze uitgestrekte ruimte en hebben op eenen afstand het voorkomen van eene verlatene stad. Verder de woestijn in zijn de kostbare gedenkteekenen der Mamelukken, vierhoeken van twintig, dertig of veertig voet in het vierkant, van wit marmer gebouwd, en waarop zich sierlijke en niet overladene cupola's of bevallige kolommen verheffen, wier rijzige vorm niet gedrukt wordt door den last, dien zij dragen. Nog verder zijn de graven der Kalifen, even als die der Sultans, verbonden aan groote moskéën met prachtige koepels en hooge kunstig versierde menarehs.
Vele prachtige moskéën verheffen zich boven of nabij de graven der groote en heilige mannen door het geheele land van den Islam. Van dien aard zijn de moskéën van Mekka en Medinah en die van de Seljuksche Sultans van Rum

{==272==} {>>pagina-aanduiding<<}
te Koniyeh, vooral die van Sultan alaaddin, wier bouwtrant en versieringen zeer schoon zijn en bevallige en volmaakte proeven opleveren van de Saraceensche architectuur. Bij Bagdad is de fraaije moskée van Kazimein, ‘de twee bedwingers des toorns,’ husein en ali. Hare vergulde koepel en hooge menarehs van verglaasde steenen van onderscheidene kleuren verheffen zich boven een digt bosch van dadelboomen en doen zich, van de vlakte gezien, indedaad prachtig voor. De graven van deze profeten der Shiiten of Perzen zijn echter te Kerbelah en Kufah. In het graf van zobeide, de beroemde vrouw van harun al rashid, nabij dezelfde stad, met deszelfs zeskante muren en pijnappel spits, deszelfs puntige hoefijzervormige bogen, deszelfs steenen versieringen en verheven werk van den uitgezochtsten smaak en met de schoonste arabesken, hebben wij eene echte proeve van de beste vormen van den Saraceenschen stijl, dien wij wedervinden in eenigen der graven te Akserai en in den Mejidtash of heiligen steen te Changri, een gedenkteeken van de Eijubitische Sultans, de opvolgers van saladin. De stad der Kalifen draagt nog roem op zeven groote moskéën, verbonden aan de gewijde plaatsen van heiligen, maar de selatin, of hoofdmoskée van de Kalifen, is verwoest, met uitzondering van eene zonderlinge, maar lompe menareh.
Op de turbehs of graven van de eerste klasse volgen de Iman Zadeh's of grafkapellen ter eere der heiligen, die zeer gewoon zijn rondom alle oostersche steden. De oorsprong van beide deze klassen van gebouwen is dezelfde, de eenvoudige koepel, die overal in het Islamismus gevonden worden. Bouwkundig onderscheiden deze gebouwen zich derhalve weinig. De rijen pilaren van de vroege Christelijke kapellen ontbreken hier geheel en worden vervangen door een parallelogram van vier meer of minder hooge muren. Het is waar, dat men er niet de zware, onbewegelijke architraaf heeft van de Christelijke gebouwen, die vervangen wordt door den boog in zijne bijna hoogste ontwikkeling als koepel, en zoo mag men zeggen,

{==273==} {>>pagina-aanduiding<<}
dat de grondtrekken van de basilica, zoo algemeen in het Oosten, zijn omgekeerd, daar de ligte en sierlijke rij van kolommen heeft plaats gemaakt voor stevige muren, en daar van den anderen kant de zware architraaf van de basilica is veranderd in eenen koepel; doch wat men ten aanzien van de architraaf wint, dat wordt meer dan verloren in de stijve, levenlooze massa van muur, waaruit het gebouw vooral bestaat. Aan deze imams zijn dikwijls ter zijde gebouwen verbonden, die aan eenen dervisch tot woning strekken, welke zijn onderhoud vindt door de vereering van zijnen voorganger, en die waarschijnlijk na zijnen dood zal worden begraven, waar hij zijn geheele leven heeft doorgebragt. Somtijds is het eenvoudige voorwerp der verzorging eene plaats des gebeds, vóór het graf opengelaten; dat is de eenvoudigste vorm van eene grafkapel. Zij neemt misschien toe in grootte, totdat zij eene messid of moskée wordt met de geregeld daaraan verbondene personen, als een mutawelli of wachter; een imam of priester, een muezin of roeper, en een kayim, of persoon, die de tapijten veegt en in orde brengt, de lampen opsteekt, enz. Zulke moskéën hebben het voorregt, om vijf malen des daags tot het gebed op te roepen, hetgeen, daar zij geene menarehs hebben, geschiedt van den kant des koepels; doch zij hebben geene gebeden op vrijdag. Die mogen alleen uitgesproken worden door den sheikh of prediker, in eene jami of selatin, waar hij wordt bijgestaan door den khatib, die de opentlijke belijdenis van de eenheid en de eigenschappen des Allerhoogsten uitspreekt.
Over het algemeen zijn deze graven en hunne kapellen meer of minder in verval, en dikwijls geheel verwaarloosd en verlaten. Alleen dan, wanneer een heilige gelukkig genoeg is geweest, dat de gebeden van dezen of genen om tijdelijke voordeelen verhoord worden, alleen dan kunnen de geschenken der biddenden het oorspronkelijke gebouw in stand houden. Onderscheidene van deze imams zijn gebouwen van aanmerkelijke uitgestrektheid en bevatten kapel, graf, woningen van priesters, wachters en bedien-
{==274==} {>>pagina-aanduiding<<}
den, behalve nog een imaret of hospitaal en huis van ontvangst voor arme reizigers, met pleinen, tuinen en fonteinen. Deze zijn gewoonlijk half bouwvallig, dikwijls half een puinhoop. Men heeft in het Oosten noch middelen noch genoegzame bevolking voor het onderhoud van deze menigvuldige godsdienstige gebouwen; ofschoon de dames der stad, als zij eene zomeravondwandeling doen, zich gewoonlijk begeven naar het graf van dezen of genen heilige; daardoor worden die, welke digt bij groote steden liggen, het meest bezocht en hebben niet zelden een bloeijend voorkomen. Die, welke op eenen afstand zijn, worden op bijzondere dagen bezocht en heeten ziyarets of plaatsen van pelgrimaadje. Het graf, dat bij de eene sekte van Mahometanen heilig is, wordt dikwijls door eene andere sekte verfoeid; zoo liet timur, toen hij te Damascus was, de beenderen van jezid, den stichter van de Jezidee's, opgraven en het graf met drek opvullen, om zijne verachting voor den aldaar begravene uit te drukken. De graven van Christenen zoowel, als van Mahometaansche heiligen zijn de voorwerpen van pelgrimaadjen voor de Mahometanen; zoo beveelt de Mecca Itinerary, een merkwaardige reiswijzer voor de geloovigen op hunnen togt van Konstantinopel naar Mecca, een bezoek aan te Antiochië bij het
graf van hazret simun, den welbekenden simon, door de Byzantijners stylites bijgenaamd, omdat hij zijn leven onbewegelijk op eene pilaar doorbragt. De graven van de Joodsche profeten worden meestal door de Mahometanen vereerd als de graven hunner heiligen, zoo als die van abraham en izaak, van jona te Niniveh enz.; en de graven van onderscheidene kerkvaders worden ook als tot beide godsdiensten behoorende beschouwd. De merkwaardigste onder deze gedenkteekenen zijn die van den profeet elia, omtrent wien meer overleveringen in het Oosten in omloop zijn, dan omtrent eenigen anderen. De Khidr Iliyas, gelijk zij genoemd worden, ontmoet men overal, te Angora, te Yaprakli en in Kurdistan. Deze gedenkteekenen zijn geene graven, volgens de Mahometanen, maar rustplaatsen. Zij gelooven, dat elia niet

{==275==} {>>pagina-aanduiding<<}
stierf, en dat hij nog op aarde is, waar hij zal blijven tot de komst van christus. Zij noemen hem khidr of altijdgroene, uit aanmerking van het eeuwigdurende leven, dat hij bezit, en waardoor hij altijd in eenen bloeijenden toestand blijft in een paradijs, dat men, volgens hen, voor den hemel zelven zou kunnen houden. De Turksche dichters hebben dikwijls op die overlevering gezinspeeld, en d'herbelot verhaalt eene zonderlinge half historische legende daarop betrekkelijk, die te lang is, om hier in te lasschen. Mr. rich verhaalt, dat hij tijdens zijn verblijf te Bagdad een bezoek ontving van een murid, leerling van Sultan hassan, een beroemden dervisch, die verzekerde, dat hij den profeet elia gezien en gesproken had, en dat hij hem twee dagen op zijne reize had vergezeld.
Van al de veelvuldige pelgrimaadjes in het Oosten is het overbrengen van de overledene Perzianen naar de Mesh-ed of heiligdommen van ali en husein de merkwaardigste. Onophoudelijk trekken karavanen de Tigris over tot deze lange reis, en leveren dikwijls een hoogstwalgelijk schouwspel op. De kisten bestaan meestal enkel uit eenige weinige planken, ruw aaneengevoegd, en niet sterk genoeg, om den togt langs de ongebaande wegen over de Perzische bergen door te staan. Het gevolg daarvan is, dat de karavaan gevolgd wordt door zulk eene wolk van raven en gieren en zulk eenen stoet van jakhalzen en hyena's, dat er vrij wat moed toe behoort, om zulk eene lijkstaatsie als muildierdrijver te vergezellen. En toch heb ik er zelfs vrouwen bij gezien, het gelaat en het lijf in rouwgewaad gewikkeld en geheel verzonken in hare droefheid en hare treurige taak.
De volgende, derde klasse van graven zijn de kumbets of kubera, kleine vierkante gebouwen met eenen koepel, en waaruit waarschijnlijk de imams en turbehs zijn ontstaan. Gebouwen van deze soort hebben soms vier tegen elkander over staande boogen, en in dit geval, wanneer het gebouw hoog en wel geëvenredigd is, doet het eene goede uitwerking. Somtijds staan twee van die eenvoudiger graven naast elkander.

{==276==} {>>pagina-aanduiding<<}

Bij het oprigten van deze grafteekenen wordt zoowel op openbaarheid, als op eene schilderachtige uitwerking gelet. Somtijds vindt men ze alleen, met geen ander gebouw, van welken aard ook, in de nabuurschap, op het zand van de zeekust; dan weder op eene kleine hoogte in de vlakte; of men ziet ze op eene vooruitstekende rotspunt in de rivier of op een ruw voorgebergte, dat in den onstuimigen oceaan uitloopt. Dikwijls staan zij ook op den top van oude steenhoopen of van hooge kegelvormige heuvels. Zulke eenvoudige gebouwen, aldus geplaatst, maken als een gedeelte van het tooneel uit, behooren er toe en staan in geheele overeenstemming daarmede. Het doel als gedenkteeken gaat nooit onder het bijkomende verloren; en men zou kunnen zeggen, dat het een enkel denkbeeld is, in steen uitgedrukt, en verstaanbaar bij den eersten blik, even als het eenvoudige gronddenkbeeld van het Mahometaansche geloof.
In de moerassen van Babylonië en Chaldea, waar geene bouwmaterialen voorhanden zijn, worden de gedenkteekenen der heiligen dikwijls enkel van riet gebouwd, en men kan zich ligtelijk voorstellen, hoe spoedig deze geheel vervallen zijn en even ellendig als de streek, waar men ze vindt.
Wanneer een heilige in eene stad begraven wordt, gebeurt het niet zelden, dat zijne kist in een afzonderlijk vertrek wordt geplaatst, of zelfs in eene kamer van een bewoond huis. Dat is eene van de schreeuwendste verkeerdheden des lands. Somtijds zijn er stichtingen aan verbonden, en scholen, die niet zelden in hetzelfde vertrek worden gehouden, waarin het lijk is geplaatst. Zelfs kasteelen hebben hunne doodenvertrekken; men ziet die in het kasteel Birehjik; en in een van den ouden tijd, dat ik bezocht in den Amanus, vond ik een aantal pijlen in het rond gestrooid. De Mahometanen, even als de leren, teekenen eenen wensch of eene gelofte op, door een stukje doek aan de nagels van de kist of de vensterbouten der grafkamers te binden, die dikwijls met dergelijke vodden bedekt zijn.

{==277==} {>>pagina-aanduiding<<}

De Jesidee's rigten een gedenkteeken op voor hunne doode heiligen, enkel uit bijgeloof. Het is een vierhoek, die in een punt uitloopt als eene pyramide, eene gedaante, die eene vuurvlam afbeeldt en geacht wordt den boozen geest te verzoenen, wiens aanvallen het overschot van de Parsee's meer vreest, dan zij op de genade eener liefderijke godheid hoopt.
Na deze grafteekenen is de meest gewone vorm van graven op begraafplaatsen een eenvoudige grafsteen, opstaande aan het hoofdeinde van het graf. Zij bestaan doorgaans uit twee marmeren platen, op een van welke een hoofdtooisel staat, gelijk aan dat, hetwelk de overledene bij zijn leven droeg. Voorheen plagten dat enkel tulbanden te zijn, die verschilden naarmate van den rang en het beroep; en zoo werd de tulband, die den Janitsaren eigen was, een voorwerp van verachting en werd er meermalen afgeslagen; nu zijn vele versierd met de fez van den nieuweren tijd, rood geschilderd. De graven der vrouwen onderscheiden zich, omdat zij eindigen in een beeldhouwwerk in de gedaante van eenen paddestoel. De plaat aan het hoofdeneinde is doorgaans versierd met een opschrift, welks letters altijd hoog opgewerkt en verguld zijn of zwart of rood geschilderd op een veld van eene andere kleur. Zulke opschriften beginnen met het kalemak van den Islam. ‘Daar is geen God behalve God, en mahomet is zijn profeet!’ Hierop volgt de naam en het beroep van den overledene; somtijds met een uittreksel uit den koran of gewoonlijk met de spreuk: ‘Zeg een fatihah voor zijne ziel!’ Zulke opschriften worden telisms genoemd, van waar ons talisman afkomstig is. Ook de benedenplaat is dikwijls versierd met eenen ruw gebeeldhouwden cypressenboom of eene vaas met bloemen. Meermalen loopt er nog een derde marmerplaat van den voet dezer gedenkteekenen, in wier midden eene kleine holte is uitgehouwen; en de regendruppels, die in dezen lijkkelk worden opgegaard, dienen, om de vogels des zomers te verkwikken. De opgerigte plaatsing dezer steenen wordt beschouwd als een zinnebeeld van de opvaart van de ziel des overledenen. Zulk eene plaatsing

{==278==} {>>pagina-aanduiding<<}
is daarom bij de Mahometanen alleen aan hunne graven eigen en wordt niet toegestaan op de graven van Christenen, die slechts eene vlakliggende plaat mogen hebben, waarop men somtijds, benevens verschillende opschriften en gebeeldhouwde zinnebeelden des beroeps, een afgehouwen hoofd ziet in de armen van den grafbewoner. De Joden echter hebben bijzondere en groote graven.
Sommige graven hebben den omtrek van het graf in metselwerk, eenigzins gelijkende naar eenen ouden sarcophaag, waarvan het bovendeel zonder deksel is, en de aarde bloot laat, die het lijk bedekt, en waarop dikwijls bloemen worden gekweekt. De eenvoudigste vorm van zulk een graf is, wanneer het bestaat uit vier platen of steenen, met opschriften bedekt.
De opstaande steen aan het hoofd van het graf wordt somwijlen vervangen door eene pilaar, zeven of acht voeten hoog, hetgeen op het land wordt afgebeeld door een kleine ronde staak, enkel nu en dan in het midden vlak, om een opschrift te ontvangen, en naauwelijks twee of drie voet uit den grond stekende, als de stam van een' afgeknotten boom, met den gewonen tulband van boven. De Mahometaan wordt met zijn hoofddeksel begraven, en legt in leven noch dood datgene af, wat hij als het heilige zinnebeeld van zijn geloof beschouwt.
In het Oosten, even als elders, is de eenvoudigste soort van graf een aardhoop, somtijds onbegroeid, maar ook dikwijls met groene zoden bedekt, of met eenige weinige steenen, die achteloos daarop zijn geworpen. Is iemand vermoord, of is een hulpelooze vreemdeling op den weg omgekomen, dan voegt ieder voorbijganger er eenige steenen bij, totdat het lijk bedekt is. Deze gewoonte heeft haren oorsprong in zekere vrees, schier allen volken eigen, dat de ziel des overledenen om de plek van zijnen vroegen of geweldigen dood moge waren, of rondom het graf, dat niet door de vriendschap of de plegtigheden der Godsdienst is geheiligd. (*) Een meer of minder stellig geloof in het

{==279==} {>>pagina-aanduiding<<}
wederverschijnen der dooden op aarde vindt men overal; en ofschoon het ongetwijfeld geenen grond heeft in daadzaken, moet het toch eenige verwijderde gemeenschap met de waarheid hebben, en is het eene flaauwe afspiegeling misschien van onze toekomende gemeenschap met geestelijke wezens.
De Mahometaan toont eene mate van eerbied voor de dooden, die men in andere landen niet altijd vindt; want hoe arm en gering ook de bewoner van een graf moge geweest zijn, zijn overschot wordt nimmer ontrust noch behoeft immer plaats te maken voor een ander. Dit is de oorzaak, dat de begraafplaatsen zoo uitgebreid zijn. Somtijds begraven zij ook op ledig liggend land binnen den omtrek van eene stad, en er zijn sommige oude steden, zoo als Eskishehr, aan den Sangarius, waar bijna zooveel kerkhoven als huizen zijn. De Mahometaan wordt altijd met het hoofd naar Mecca begraven, ten gevolge van een vrij onzinnig bijgeloof; hij slaapt ook in dezelfde houding, uit vrees, dat de dood hem overvallen mogt in eene houding, ongunstig voor zijn toekomstig welzijn.
De belangstelling, die de Oostersche graven opwekken, ontstaat, gelijk wij zagen, meer uit derzelver plaatsing, dan dat zij het gevolg zoude zijn van opgepronkte sierlijkheid. Het is ook eene doorgaande gewoonte, gelijk ook bij de Ouden plaats had, om de dooden aan den openbaren weg te begraven, ten einde hun de gebeden der voorbijgangers te bezorgen. Het is een stom, maar welsprekend verzoek aan den reiziger, van den pelgrim, die daar beneden rust, aan den pelgrim, die nog op zijnen pelgrimstogt is, en dat tot hem komt in het digte woud, in de eenzaamheid der vlakte en zelfs in de wijde en stille uitgestrektheid der woestijn; en bij een volk, over het algemeen zoo godsdienstig van aard, als de Mahometanen, laat het zelden na, de gevoelens en gebeden op te wekken, waartoe het den voorbijganger uitnoodigt. Een eenzaam graf, toevallig in de woestijn aangetroffen, is bijzonder geschikt, om het hart met levendige gewaarwordingen te vervullen. Het is niets ongewoons, om een groot ge-
{==280==} {>>pagina-aanduiding<<}
deelte van den dag door eene wildernis te reizen, zonder een levend wezen, eene tent of eenen boom te zien, en plotseling een eenzaam graf te ontmoeten. Er is een gevoel van vreeselijke verlatenheid verbonden aan zulk eene grafstede. Het verwijt van de kinderen Israëls tot hunnen aanvoerder: ‘Hebt gij ons daarom, omdat er in Egypte gansch geene graven waren, weggenomen, opdat wij in deze woestijne sterven zouden?’ komt ons met geweld voor den geest; want daar is zelfs iets gezelligs in den dood; en bij zulk eene ligging, ver van alle woningen der menschen verwijderd, is een graf als de laatste schakel tusschen de wereld der levenden en de wereld der geesten.
In diezelfde woestijnen duidt de Arabier het graf van zijnen landgenoot dikwijls aan met eenen eenvoudigen stok. Daaraan zit doorgaans een stuk doek of laken als offer, en somtijds lokken haar, wier aanraking ten vloek is. Eenmaal maakte ik mij zonder opzet daaraan schuldig. Ik bezocht eene Bedouïnen-begraafplaats, niet ver van de oevers van den Eufraat; er was daar een pas gesloten graf, en daaraan hing als wijoffer het hoofdhaar eener vrouw. Ik bleef een oogenblik staan, om het te beschouwen; er was mijlen in den omtrek geen mensch te zien, maar den volgenden dag was het haar verdwenen.
Zoo groot is de eerbied van den Arabier der woestijn voor graven, dat hij zelfs gewaande graven voor de dooden heeft gewijd. Woestijnen, waar het zand rijst en daalt, gelijk de zee, zijn niet te vinden, behalve in werken van zuivere verdichting, zoo als in de Brieven van lucius piso van Palmyra; en bewegend zand is zeer zeldzaam. Dat komt echter hier en daar voor; doorgaans zijn het verzamelingen van kleine heuveltjes, die gedurig van plaats en van getal veranderen, maar in dezelfde streek blijven. Zij zijn voorwerpen van bijgeloof voor den Arabier, die hen de graven noemt van de zonen van ismaël, en ze beschouwt als kenteekenen van het tooneel van dezen of genen moorddadigen strijd.
Bij den togt van eene karavaan is het de gewoonte, om de lijken aan den weg te begraven; en ik heb eene

{==281==} {>>pagina-aanduiding<<}
arme moeder gekend, wier borst door honger en vermoeidheid was opgedroogd, en die uren lang het lijkje van haar kind voortdroeg, huiverende om het geheim te openbaren, waarop eene eeuwige scheiding moest volgen.
De Turkomannen en andere omzwervende stammen in het Oosten zoeken altijd de gezelligheid in hunne begraafplaatsen. Zij hebben geene vaste woonplaatsen, maar trekken, om voedsel voor hunne kudden te zoeken, des zomers naar de bergweiden en des winters naar de lage moerassen; doch vaste plaatsen worden gekozen tot zomer- en winter-begraafplaatsen. Die graven zijn gemeenlijk versierd met knolgewassen of met de daffodel, welke hen in de vroege lente met bloemen overdekt; even als te Konstantinopel, schept men er eene schier eeuwigdurende lente door verscheidenheid van bloemen.
In meer begunstigde oorden van westelijk Azië, waar een oude climar zijne reusachtige schaduwen over den groenen bodem uitspreidt, of waar eene murmelende fontein de schreden van den dorstigen reiziger boeit, vindt men bijna altijd eenige weinige onversierde graven; het zijn de graven van hen, die onbekend en zonder dak daar zijn omgekomen. De uitgestrektheid der cipressenbosschen, welke de begraafplaatsen rondom de hoofdstad overschaduwen, is bekend. Deze boomen zijn bijzonder eigendom; en de grootste ramp, die iemand kan overkomen, is de noodzakelijkheid om deze te verkoopen. En toch, zoo groot is somtijds de nood geweest, die in de hoofdstad heerschte, dat een keizerlijk bevelschrift werd gevorderd, om eene bijna geheele verwoesting van deze bosschen der graven te verhinderen. Ongetwijfeld leveren zij een zeer indrukwekkend schouwspel op. Boomen hebben overal eene welsprekende stem; maar de sombere cipres vooral wedijvert in statigheid met het graf; hij spreekt van den doode, die daaronder rust, en van de hand, die er een treurig genoegen in vond, om hem te planten. Zijn statige top verheft zich als een zinnebeeld der onsterfelijkheid; en vandaar is hij, bij Heiden, Jood, Mahometaan en Christen evenzeer, de levendige uitdrukking geweest

{==282==} {>>pagina-aanduiding<<}
van een denkbeeld, dat aan het dwalende zoowel, als aan het waarachtige geloof even heilig is.


Een bazar te Konstantinopel.

G.c. andersen, in zijn werk: Eens Dichters Bazar, geeft daarvan de volgende levendige schildering: ‘Vóór alle dingen moet een vreemdeling te Konstantinopel de Bazars bezoeken, want dit is tevens geheel de onmetelijke stad binnentreden. Men wordt door het gezigt, de pracht en het gewoel als verbijsterd; het is een bijenkorf, in welken men zich verplaatst ziet, maar elke bij is een Perziaan, een Armeniër, een Egyptenaar, een Griek. Oosten en Westen houden hier koopmarkt. Zulk een gedrang, zulk eene verscheidenheid van kleedij, zulk eene menigte van waren kan geene andere stad ter wereld aanbieden. Wanneer men zich uit Pera met eene schuit over de golf naar Konstantinopel heeft doen overzetten, voert de straat, die naar de Bazars leidt, gedurig opwaarts, en is daarbij naauw, krom en hoekig. De benedenverdieping der huizen ter wederzijden gelijkt naar de houten kramen op onze markten; men ziet regt toe regt aan in de werkplaatsen der schoenmakers, kabinetwerkers, enz. Men waant midden door keukens en bakkerijen te gaan, zoo kookt, bakt, dampt en riekt het op den haard en in de ovens der openstaande huizen. Brood en spijzen van allerlei soort zijn er te koop. Eindelijk staan wij voor den grooten Bazar, om welken smalle, half overdekte straten taksgewijs rondloopen. Hier biedt eene afdeeling der markt groenten en vruchten van allerlei soort; daar eene andere schaaldieren en visschen van de verschillendste kleuren en gedaanten. Van kraam tot kraam zijn over de straat groote stukken zeildoek of tapijt bij wijs van dak gespannen. De bestrating is slecht, en midden door de straat loopt de goot. Eene lange zaal, grootendeels uit planken gevormd en geheel met pijpenkoppen, pijpenroers en mondstukken van barnsteen gevuld, leidt in de eigenlijke Bazars, die uit dikke, tegen het vuur
bestand zijnde muren opgetrokken zijn. Het is eene geheele stad, met een dak er over; elke natie heeft hier hare wijk, de Joden de hunne, de Egyptenaars de hunne, enz.; elke tak van handel heeft zijne straat, elke hantering de hare; de schoenmakers heb-
{==283==} {>>pagina-aanduiding<<}
ben er eene, de zadelmakers eene, en zoo voort tot in het oneindige. Elke straat is een gewelf, met bloemen en opschriften uit den Koran beschilderd; het licht valt er van boven in, winkel is aan winkel gekleefd, en schijnt eene omgekeerde lade te zijn, in welker achtergrond, in den dikken muur, eene opening gehakt is, waarin de waren bevat blijven, die niet ten toon gelegd zijn. De wijk der Egyptenaars, Missr-tschars-chussi, schijnt eene geheele, door twee straten heenloopende apotheek te zijn; alle specerijen van Indië en Arabië, geneeskruiden en kostbare verwstoffen ademen hier hunne dooreengemengde geuren uit. Een geelbruine Egyptenaar, in zijnen langen tabbaard, staat achter de tafel, en ziet er uit, gelijk men gewoon is het beeld van eenen alchymist te schilderen. Een ander gewelf heeft ganschelijk het voorkomen, alsof het een voorportaal was van het tuighuis der geheele wereld. Hier is de bogengang der zadelmakers; zadels en hoofdstellen van Turksch en buffelleder, van de keurigst bewerkte en kunstigst genaaide tot de eenvoudigste en bijna lompste soorten, hangen hier aan de wanden en liggen op tafels of ook op den grond uitgespreid. Een andere verwulfde gang is die der juweliers; hier schitteren gouden ketens en vonkelen armbanden; kostbare ringen, heerlijke juweelen verblinden het oog. Nu geraakt men tusschen niets dan reukwerken; hier ademt men den geur der rozenolie, hier worden muskuszakken verkocht, parfum om te berooken en welriekende rottenstaarten. Wij treden in den aangrenzenden gang en zien niets dan enkel laarzen en schoenen van alle kleuren, van
alle gedaanten, pantoffels, die met edelgesteenten en echt galon prijken. Een bogengang grenst weder aan den vorigen; in dezen komt niets voor dan manufactuurwaren, neteldoeken, met groote goudbloemen geborduurde zakdoeken, prachtige stoffen; het volgende gewelf schittert van wapenen, damascener klingen, dolken, messen, geweren en pistolen. - Het is alleropmerkelijkst, de karakteristieke wijze gade te slaan, waarop elke natie zich vertoont. De Turk zit ernstig, deftig, met zijne lange pijp in den mond; de Jood, en even zoo de Griek, zijn in aanhoudende beweging, roepen en wenken. Middelerwijl stroomt en golft het bonte menschengewoel door deze, elkander kruisende gewelven; de Perzianen met ruige, spitse mutsen, de Armeniërs met omgekeerd kegelvormige zwarte hoeden, de

{==284==} {>>pagina-aanduiding<<}
Bulgaren in schaapspelzen, de Joden met versleten shawls om de zwarte, hooge tulbanden, getooide Grieken en gesluijerde vrouwen; hier is het gedrang het sterkst, en midden door hetzelve komt dan soms statiglijk een voorname Turk te paard aangereden, zonder regts of links om zich heen te zien. - Op een des avonds gegeven sein verwijderen beiden koopers en verkoopers zich. Eene soort van wachters, aan welke het opgedragen is in de Bazars te waken, sluiten alle ingangen en openen dezelve den volgenden morgen op den bepaalden tijd; alsdan vinden de verkoopers hunne winkels volkomen in denzelfden toestand weder, waarin zij dezelve verlaten hebben. Des daags wordt elke kraam, waaruit de eigenaar zich verwijdert, niet anders dan door het voorhangen van een net, of ook slechts door het kruiswijs voortrekken van een paar draden bindgaren, gesloten; niemand waagt het, daar te stelen. - De prachtige winkels in het Palais-Royal te Parijs zijn, vergeleken met de Bazars van Konstantinopel, niet anders dan rijk getooide grisettes, in tegenoverstelling der dochters van het Oosten, gedost in hare kostbare kleedingstoffen en de haren dampende van rozenolie en myrrhegeuren.’


De kluizenaar van Bath.


Verhaal.

Ten tijde toen Bath nog de verzamelplaats der fatsoenlijke standen in Engeland was, dat wil zeggen nu reeds langen tijd geleden, kocht een in gemelde badplaats volstrekt onbekend jong mensch een stuk gronds aan, niet verre van de stad gelegen. Dit goedje bood, ondanks deszelfs uiterst geringen omvang, de grootstmogelijke afwisseling van hoog en laag, want het was eene gewezen steengroef en bevatte niets dan hoopen van verbrokkelde steenen nevens diepe, uitgeholde gaten en tusschen dezelve eenig struikgewas. Nadat de nieuwe eigenaar zijn gekocht wildernisje kontant betaald had, nam hij het den volgenden dag in bezit. Zijne buren op de fraaije omliggende buitenplaatsen waren niet weinig verwonderd, hem met houweel en schop aan de steenwanden te zien werken. De voorbijgangers lachten over den steenrijken man, die met het verkoopen zijner uitgebrokene steenen ten naastenbij zoo veel daags zou kunnen verdienen,

{==285==} {>>pagina-aanduiding<<}
als een lastdrager te Londen. Door al die aanmerkingen liet onze onbekende zich echter niet van zijn stuk brengen. Toen hij een tamelijk aantal steenen losgehakt had, droeg hij ze naar een effen plekje, stapelde ze in twee evenwijdige rijen op elkander en trok op deze wijs twee ruwe muren op. Vervolgens hieuw hij eenige struiken af, legde de takken derzelven over zijne twee muren, en maakte zich in dezer voege een dak. Onder dit loofdak bragt hij den eersten nacht door. Den volgenden dag brak hij wederom steenen, en sloot met dezelve ook de twee opengeblevene einden van het vertrek zoodanig, dat er slechts de opening voor eene deur overbleef. Den derden dag haalde hij uit de stad een' timmerman en een' leidekker, en deed door deze ambachtslieden het loofverhemelte door een behoorlijk dak vervangen en in den ingang eene deur met een geweldig groot slot plaatsen. Tevens had hij een veldbed en bolster als ook wollen dekens doen brengen. Eene kleederkist, ettelijke steenen kruiken, als ook zijn houweel en schop, maakten het ameublement volledig, en alles werd achter het groote slot zorgvuldig bewaard. Hiermede was de woning van den nieuwen grondeigenaar voltooid. Wat zijn voedsel betrof, daarvoor zorgde hij door eene overeenkomst met eenen ouden boer uit de nabuurschap, die hem dagelijks brood en gereedgemaakte moesgroenten bragt. Zijn' drank haalde hij zelf uit eene nabijgelegene bron.
Nadat hij zich op deze wijs dak en huishouding verschaft had, welke men slechts in vergelijking met de ton van diogenes van weelde beschuldigen kon, nam de onbekende verderen arbeid bij de hand. Hij ruimde den grond zoo veel mogelijk op, door de brokken en het gruis der steenen ten minste in grootere hoopen op te stapelen, spitte de op deze wijs verkregene plekjes bouwgrond om, pootte aardappelen, zaaide moesgroenten, en omgaf zijne tuinbedden met strooken van aardbeziënplanten. Aan den voet der steenhoopen plante hij kruis- en aalbessen. Zaad en planten leverde hem de boer, die hem spijs bragt. Behalve dezen betrad niemand het grondgebied van den zonderling, enkele nieuwsgierigen uitgezonderd. De grondheer, die in den omtrek reeds de kluizenaar genoemd werd, verdiende ook weldra door zijn uiterlijk voorkomen dezen naam. Hij trok eene bruine pij aan en liet haar en baard groeijen.
Ofschoon als heremiet levende en geen' voet buiten zijn

{==286==} {>>pagina-aanduiding<<}
grondstuk zettende, was de raadselachtige man toch in geenen deele menschenschuw. De nieuwsgierigen ontving hij met beleefdheid, snapte en schertste met hen, doch liet zich door zulke gesprekken nimmer in zijnen arbeid storen. Vroeg men hem, van waar hij gekomen en wat het eigenlijke doel van zijn tegenwoordig bedrijf was, zoo gaf hij ten antwoord: ‘Dat is mijn geheim.’
Niet lang duurde het, of de steengroef werd het doel van de wandelingen der naburen. Men was zeker, den eigenaar steeds te huis te treffen; men was hem welkom, en zijne onuitputtelijke goede luim liet het onderhond met hem nooit langwijlig worden. Trapsgewijs breidde zijne faam zich uit. Werkelooze badgasten kuijerden voor tijdverdrijf elken avond naar de hermitaadje. Inzonderheid zochten dames den beleefden jongen man met den fraaijen baard te leeren kennen. Zijne hoffelijkheid, zijne goede manieren, zijne taal, die een welopgevoed man verried, dit alles was hoogstbevreemdend, wanneer men het met zijne levenswijs vergeleek. Allengskens werd hij, wat men destijds eenen leeuw noemde: eene bezienswaardige zeldzaamheid der plaats.
Sommige bezoekers betuigden hem hunne verwondering, dat hij zoo vele aardbeiplantsoenen had aangelegd. Hij antwoordde, dat deze hem van meer nut zouden zijn dan zijne aardappelen en zijne groenten. De winter kwam, en de winter verliep; met het begin der lente hervatte de kluizenaar zijnen tuinarbeid met hernieuwden ijver. De aardbeijen begonnen te rijpen. De oude boer verschafte eene tafel en borden en stelde het versch geplukte fruit te koop. De bezoekers betaalden met genoegen eenen vrij ruimen prijs voor een bordje vol aardbeijen. De heremiet zorgde er voor, dat er nimmer gebrek aan die vrucht was. Spoedig verschenen er, nevens de aardbeijen, ook Bather koeken, limonade, ijs en thee. Men begon uit te rekenen, dat er in den tuin van den kluizenaar meer huwelijksverbindtenissen aangeknoopt werden dan in de geheele stad Bath, en de ongehuwde juffers van eenige jaren beschouwden de hermitaadje als een' bijzonder gezegenden grond, waarop nog grooter overvloed van vrijers te vinden was, dan van aardbeijen. Dit was inderdaad veel gezegd, want op geene plaats waren nog ooit zoo veel aardbeijen gegeten als daar. En dit was ook geen wonder; zij waren zoo lekker en alle versch geplukt - ten minste geloofde men dit, ofschoon,

{==287==} {>>pagina-aanduiding<<}
zoo men had willen narekenen, weldra gebleken zou zijn, dat de tuin in geene twee zomers zooveel kon opleveren, als menigmaal op eenen eenigen dag verbruikt werd.
Deze toevloed van etende en drinkende wandelaars bragt overigens geenerlei verandering in de levenswijs van den kluizenaar te weeg, die voortging met graven, hakken, planten en zijnen grond te verfraaijen. Ofschoon de hermitaadje eene verlustigingsplaats geworden was, tot welke iedereen vrijen toegang had, bleef nogtans de hut van den kluizenaar zorgvuldig voor al de nieuwsgierigen gesloten. De groote sleutel, dien hij aan zijnen gordel had hangen, werd nimmer anders gebruikt dan vóór dat de bezoekers kwamen en nadat zij zich verwijderd hadden. Dezelfde geheimzinnigheid bleef de heremiet omtrent zijnen naam en omtrent de plaats, van waar hij gekomen was, in acht nemen. Op zekeren dag liet zich eene jonge dame door de vrolijke luim en de aangename spraakzaamheid van den kluizenaar verleiden, om hem eene hiertoe betrekkelijke vraag te doen. ‘Mejufvrouw,’ hernam hij, op zijnen schop leunende, ‘wij allen hebben onze geheimen. Gij hebt de uwe en ik heb de mijne. Ik zou u misschien ook eene vraag kunnen doen, welke gij weinig lust zoudt hebben, in tegenwoordigheid van dit beminnelijk gezelschap te beantwoorden; doch ik zal dit niet doen, uit vrees van u in verlegenheid te brengen en mijzelven bloot te stellen aan de verdenking van tooverij.’ De jonge dame bloosde en sloop weg. De oude vrijsters fluisterden elkander allerlei dingen in de ooren; sommige mans meesmuilden en anderen lachten overluid, en de heremiet werd nog meer de lieveling van het publiek dan te voren.
In den volgenden herfst deed de eigenaar van de in de mode gekomene steengroef al het steengruis in de gemaakte holten werpen, en op den dus geëffenden en vergrooten grond eenige huisjes oprigten, die uiterlijk naar het zijne geleken, doch van binnen eenigzins gemakkelijker ingerigt waren. Al deze huisjes waren van kleine kagchelfornuizen voorzien. Weldra verschenen er nu ook wintergasten, en vonden in de aangenaam verwarmde vertrekjes tafels en banken, nabij de kagcheltjes aardig theegoed, en op die kagchels thee, koffij en chocolaad. Gebak ontbrak 's winters even min als 's zomers. Sterke drank bleef echter evenzeer verbannen als vleesch en tabak. De heremiet at bijna niets dan aardappelen en dronk water, en, zoo hij al zijnen gasten

{==288==} {>>pagina-aanduiding<<}
iets beter onthaalde, werd hun echter niets toegediend, wat de strengste wetten der matigheid zou hebben kunnen schenden. Deze regel werd des zomers evenzeer als des winters in acht genomen.
De huishouding van den kluizenaar duurde op de beschrevene wijze verscheidene jaren voort; en ofschoon de zaak het aanlokkelijke der nieuwheid verloren had, nam echter de toeloop niet af. Reeds na het eind van het eerste jaar was er tusschen de hermitaadje en eene gewone buitenherberg weinig onderscheid. Iets bijzonder eigenaardigs bleef het, dat de bezitter, om zoo te zeggen, eene soort van tap-toe-uur hield. Elken avond ten negen ure luidde hij een klokje, hetwelk hij aan den ingang zijner kluis had doen ophangen. Dit was het teeken, dat ieder zich verwijderen en den bewoner aan zijne gepeinzen moest overlaten. De oude boer en deszelfs medehelpers moesten snel kopjes en borden wegruimen en zich almede weg begeven. Eerst wanneer hij zich alleen zag, greep de heremiet zijnen grooten sleutel, opende en verdween achter zijne deur. Eene andere bijzonderheid der hermitaadje was, dat de bewoner in het voorjaar veertien dagen lang vacantie nam. Telken male op den 15 April verscheen hij voor zijne gasten, zorgvuldig geschoren, in naar den smaak gemaakte zwarte kleeding en met een rouwfloers om den hoed, en verzocht, dat men hem tot den aanstaanden eersten Mei wel wilde gelieven te verontschuldigen. Van den 15den des avonds bleef hij nu onzigtbaar tot op den avond van den 30 April. Ten 9 ure van dien avond stond hij weder voor zijne deur, opende die met zijnen grooten sleutel, sloot zich op, en des anderen daags nam zijn bedrijf op nieuw den gewonen gang. Middelerwijl hadden de gasten tijd gehad om te gissen en te raden, wat hij toch wel in die veertien dagen mogt uitvoeren. Men vermoedde eindelijk algemeen, dat hij alsdan eenen treurigen pligt vervulde, door eene bedevaart te doen naar het graf van eenigen hem dierbaren persoon.
Niettegenstaande de grove pij, waarin de kluizenaar zich, den eenen dag zoo goed als den anderen, alleen den 15 April uitgezonderd, vertoonde, was het klaarblijkelijk, dat hij een aardig vermogen bezitten moest. Van den ochtend tot den avond, des winters zoowel als des zomers, stroomde een vloed van gasten naar zijne hermitaadje, en schellingen en halve schellingen regenden in de handen der oppassers. Hier-
{==289==} {>>pagina-aanduiding<<}
bij toonde niets, dat hij, die deze rijke inkomst genoot, eenen stuiver daarvan zonder nood verspilde. Aardappelen, zout en water, welke de hoofdbestanddeelen zijner vertering uitmaakten, konden hem niet aan den bedelstaf brengen. De aanleg zijner huisjes had zeer weinig gekost; zijnen tuin bearbeidde hij alleen. Waarheen bragt hij dan zijn geld? Of tot welk een gebruik bestemde hij het? Sommigen meenden, dat hij daarvoor eene kerk, anderen een gasthuis wilde doen bouwen. Nog anderen beweerden, dat hij het in zijnen veertiendaagschen vacantietijd doorbragt. Hij zelf, die dit wel het best kon weten, liet daarover nimmer een woord vallen.
Eene nieuwsgierige eva's dochter waagde eindelijk over dit gewigtige punt de zijdelingsche vraag: ‘Gij moet een rijk man zijn?’
‘Kunt gij daaraan twijfelen? Dag aan dag zend ik mijnen bankier nieuwe sommen toe, en mijn kapitaaltje groeit snel aan tot een kapitaal. Ik zou op de straten van Bath kunnen gaan wandelen, zonder te moeten vreezen, uitgelagchen te zullen worden. Den grooten heer zou ik kunnen spelen, ja zelfs er aan denken om te trouwen. Wat dunkt u daarvan? Alles wel bedacht, zou ik toch zoo slecht eene partij niet zijn. Ik ben niet meer dan dertig jaar oud, heb een tamelijk inkomen, en wat ik ontvang werp ik ook niet over den balk. Zoudt gij ook lust hebben mijne woning te deelen, bij mijne aardappelsmullerijen voor te zitten en met mij in helder bronwater op het welvaren mijner plantaadjen te drinken?’
De nieuwsgierige schoone wendde het gezigtje af, bloosde en glimlachte.
‘Niet waar? het antwoord zou neen zijn,’ ging de heremiet voort. ‘Gij zoudt naar bals, concerten, soirées verlangen. Gij zoudt vreezen, u belagchelijk te maken. Ik daarentegen ben met mijn lot tevreden. Maar ik lees in uw hartje. Gij zoudt wel willen weten, waarom ik een vermogen verzamel, dat men mij niet ziet genieten. Hoe gaarne ik ook anders aan dames ten dienste sta, kan ik evenwel op dit punt uwe weetgierigheid niet voldoen. Ondertusschen, er zal een dag komen, waarop mijn verblijf hier onder ulieden een eind zal nemen, en alsdan, doch vroeger niet, zult gij mijne geschiedenis vernemen, en de sluijer, die op mijn verledene en mijne toekomst rust, zal opgeheven worden.’

{==290==} {>>pagina-aanduiding<<}

De kluizenaar verwijderde zich, en een meisje merkte aan: ‘Dus zal hij ons dan zeker, bij zijnen dood, zijne levensbeschrijving nalaten!’ Ettelijke jonge juffers van rijperen ouderdom bogen peinzende het hoofd, en schenen bij zichzelve te zeggen, dat, als de jonge man zijne pij met een fatsoenlijker gewaad wilde verruilen, men er wel toe zou kunnen komen, om zijnentwil het aangename van den ongehuwden staat vaarwel te zeggen.
Een jaar omtrent na dit gesprek kondigde de kluizenaar zijnen bezoekeren met plegtige gebaren aan, dat hij over veertien dagen afscheid van hen nemen zou, en beloofde, bij die gelegenheid den sluijer des geheims voor hen te zullen wegnemen. En daar nu, volgens alle waarschijnlijkheid, dien dag het bezoek te talrijk zijn zou, dan dat zijn volk behoorlijk aan alle eischen zou kunnen voldoen, verklaarde hij, dat hij gebak en fruit op de tafels zou doen plaatsen en aan zijne waarde gasten overlaten, zich zelve te bedienen. Als een loopend vuurtje verspreidde zich dit nieuws. Geheel Bath geraakte in opschudding. In de badzaal sprak men van niets dan van de belofte des kluizenaars, en zelfs de lastdragers bleven op de straten staan, om over de groote gebeurtenis met elkander te praten. Lieden, die meestal in gezelschap over niets anders wisten te praten dan over het weder, hadden nu eene stof tot verstandelijk onderhoud gevonden; maar meer nog, dan deze armen van geest, verheugden zich kasteleins en fruitverkoopers, die reeds lang den heremiet naar den drommel gewenscht hadden.
De groote dag brak eindelijk aan. Men kwam. De groentebedden waren verdwenen, en in derzelver plaats stonden overal tafels met eetwaren. Aan het ingangshek (want de tuin was sedert lang met eene digte haag omgeven geworden) stond de oude boer en nam van ieder eenen schelling entreegeld. Geheel Bath stroomde naar de steengroef. De heremiet was nergens te zien. Het publiek werd ongeduldig. Twee jonge neuswijze juffertjes klopten aan de deur van zijne kluis, maar kregen geen antwoord. ‘Let op,’ zeî een hoogwijs er uitziend man met eene zakparuik, ‘de kluizenaar heeft aangekondigd, dat heden zijn verblijf bij ons een eind zou nemen. Wie weet, of hij niet zijnen dood heeft willen voorspellen, en of de opheldering van het duister, dat over zijn leven gezweefd heeft, niet misschien in een door hem achtergelaten geschrift te zoeken

{==291==} {>>pagina-aanduiding<<}
is!’ - ‘Werpt de deur onder den voet!’ riepen eenige jonge lieden; en in weerwil van den tegenstand sommiger bejaarderen, maakten zij aanstalten om hunne bedreiging in het werk te stellen, toen men plotseling het slot hoorde knarsen en de deur zag opengaan.
In plaats van den langgebaarden heremiet in zijne bruine pij, verscheen op den drempel een glad geschoren man, in een paruik naar de nieuwste mode, op welke een driekante hoed met gouden galon prijkte. Een rok van violetkleurig laken met gouden knoopen, zwart satijnen broek, witte zijden kousen en schoenen met gouden gespen droegen het hunne bij, om het verschijnsel in de deur tot eene levende kopij van het laatste modeplaatje te maken. ‘Dat is zeker de vermomde booze, die den heremiet gehaald heeft!’ mompelden eenige badgasten, die eerst sedert weinige weken den tuin bezochten en deszelfs eigenaar zoo naauwkeurig niet kenden. ‘Neen, het is de heremiet zelf,’ hernamen anderen, die hem reeds meermalen op den 15 April gezien hadden. De twijfelachtige persoon maakte eene diepe buiging voor het publiek, trad op een' nabij de hut gelegen steenhoop, legde zijne linkerhand op zijn hart, en hief aldus aan:
‘Mijne Dames en Heeren! Heden is het de dag, op welken ik afscheid van u zal nemen; doch alvorens van u te scheiden, heb ik nog eene belofte te vervullen. Ik ben ulieden opheldering schuldig over hetgeen u in mijn gedrag, sedert mijne aankomst, zonderling en geheimvol heeft moeten voorkomen. Weinige woorden zullen toereikend zijn, om aan dezen pligt te voldoen.
Toen ik mijnen baard liet groeijen, toen ik, in plaats van eene paruik, mijn eigen haar droeg, toen ik eene bruine monnikspij aantrok, toen ik eenen kolossalen sleutel aan mijnen gordel liet bengelen, toen ik niemand in mijn slaapvertrek toeliet, toen ik van aardappelen en water leefde, toen ik mij onthield, eenmaal 's jaars uitgezonderd, de grenzen van mijnen tuin te overschrijden: zoo geschiedde zulks eeniglijk en alleen om iets geheimzinnigs daar te stellen, of, opdat ik eene nieuwe zaak met een nieuw woord uitdrukke, om te mystificeren.
‘Toen ik mij beijverde om iets geheimzinnigs daar te stellen, geschiedde zulks alleen, om regt veel aardbeijen te verkoopen en daarvoor regt veel geld te kunnen opstrijken.

{==292==} {>>pagina-aanduiding<<}

Toen ik poogde regt veel geld op te strijken, zoo geschiedde dit alleen om te kunnen trouwen.’
‘Hoe gek!’ riepen sommigen. ‘Hoe prozaïsch!’ riepen anderen. ‘Regt aardig, regt schrander gehandeld!’ riep eene derde partij. De meisjes echter hieven, al blozende, de oogen naar den spreker op, en erkenden bij haarzelve, dat er aan hem niets te berispen was, van zijne paruik af tot zijne schoengespen toe.
De redenaar liet zich door al deze verschillende oordeelvellingen niet van zijn stuk brengen, en ging, na eene poos gezwegen te hebben, aldus voort:
‘Ik ben van goede familie en heb eene daarmede overeenkomende opvoeding genoten; maar dit is ook bijna alles, wat mijn vader mij heeft nagelaten. Wat ik van hem erfde, bedroeg naauwelijks honderd pond. Armoede belet evenwel den mensch niet, mensch te zijn. Ik werd verliefd op een schoon meisje, dat mijne liefde beantwoordde. Hare ouders hadden niets op mij aan te merken, dan het geringe bedrag van mijn vermogen; maar deze bedenking woog ook zoo zeer bij hen, dat zij mij verklaarden niet eer te zullen gedoogen, dat ik de hand harer dochter verkreeg, vóór dat ik bewijzen kon, eene som van drieduizend pond in eigendom te bezitten.
‘Drieduizend pond uit honderd pond te maken, is een moeijelijk kunststuk. Ondertusschen, ik gaf den moed niet op, maar beloofde, binnen den tijd van vijf jaren de voorwaarde te vervullen, en bedong, dat ik ieder jaar mijne bruid eene week lang mogt komen bezoeken, om verslag af te leggen van het vorderen mijner onderneming. Deze bijzonderheid, geëerde toehoorders, verklaart u, waarom ik ieder jaar voor veertien dagen verdween. Dat ik telkenmale, daags vóór mijn vertrek, met floers om mijnen hoed verscheen, geschiedde alleen, om aan de nieuwsgierigen zand in de oogen te strooijen. Mijn relaas is ten einde. Ik heb mijne drieduizend pond bijeengezameld en sta op het punt om in het huwelijk te treden.’
Menig aangezigt in de vergadering werd merkelijk langer, dan het was. Op eenmaal had de heremiet de belangstelling van al de trouwlustige meisjes verloren. Vaders en moeders dier meisjes hadden moeite, hunne verbolgenheid te ontveinzen. ‘Die kwakzalver!’ riepen de eenen; ‘die bedrieger!’ riepen de anderen. Maar het algemeen gelach der jonge

{==293==} {>>pagina-aanduiding<<}
mannen verdoofde deze enkele stemmen. Een hunner beklom den steenhoop, van welken de kluizenaar afgeklommen was, en riep hem een: ‘Vivat onze gewezen waard!’ toe. Een driemaal herhaald hoezee der menigte, was het antwoord.
De ex-heremiet besteeg nog eenmaal het spreekgestoelte, verzeld door eenen jongman in zwarte, burgerlijke kleeding, en sprak: ‘Dames en Heeren, veroorlooft mij nog een enkel woord. Allernederigst geef ik ulieden te kennen, dat deze mijne hermitaadje, met al hare steenen, aardbeijen, aalbessen enz., opgehouden heeft mij toe te behooren, en heb de eer u hier den persoon voor te stellen, aan wien ik dezelve heb afgestaan. Gijlieden allen kent den hoofdoppasser uit het Witte Hert. Moge het u behagen, op den nieuwen heremiet van Bath het vertrouwen over te dragen, hetwelk gij den ouden in zoo rijke mate geschonken hebt. Deze laatste wenscht u thans vaarwel, en gevoelt, bij al het aangename der verandering van zijnen toestand, innig leedwezen, voortaan uw gezelschap te moeten ontberen. Doch zijne plaats op den postwagen is besteld, en het uur, waarop dat rijtuig vertrekt, maant hem, niet langer te dralen; vaart dus wèl, vaart allen wèl!’
Onder een luid bravo-geroep verliet de heremiet zijne hermitaadje en is er nooit weder gezien geworden.


Uitwerking van eene geweldige electriciteitsontlading.

De bevelhebber van het Fransche fregat la Vigie heeft, in de laatste helft des vorigen jaars, aan de académie des sciences berigt van een voorval gegeven, hetwelk voor de wetenschap, en door de gevolgen, die uit hetzelve ten aanzien der scheepvaart afgeleid kunnen worden, ook voor deze van hoog belang is. In den loop der maaand Julij van dat jaar werd de van eenen afleider voorziene mast van het fregat la Vigie drie malen door den bliksem getroffen. Na afloop van het onweder zond de kommandant eenen der matrozen in den mast, om te onderzoeken, of de bliksem ook eenige sporen van zijnen doorgang aan den afleider had achtergelaten; naauwelijks echter was de matroos op de hoogte van den leider gekomen, of hij gevoelde zoo hevige electrieke schokken, dat hij bijna van zijn standpunt neêrgevallen zou zijn; deze

{==294==} {>>pagina-aanduiding<<}
schokken hernieuwden zich telkenmale hij zijne hand aan de basis van den afleider legde. De bliksem had overigens zoo hevig op het schip gewerkt, dat ankers, kettingen, kortom al het op hetzelve aanwezige ijzerwerk, magnetisch geworden was. Deze omstandigheid werd door de kompasnaalden van het vaartuig buiten allen twijfel gesteld, daar alle, niet een enkel uitgezonderd, naar verschillende streken wezen, ofschoon zij in dezelfde kamer en onder nagenoeg gelijke omstandigheden geplaatst waren, en alleen in verschillenden stand met betrekking tot het ijzerwerk van het schip. De invloed der electrieke stof was echter zoo vermogend geweest, dat de polen zelve der kompassen daardoor veranderd en deze werktuigen volkomen onbruikbaar geworden waren. Gelukkigerwijs voorkwam de astronomische kunde van den bevelhebber het gevaar, dat uit deze laatste omstandigheid voor het bestuur van het schip ontstaan zou zijn. Acht of tien dagen na het hierboven beschrevene voorval ontmoette de Vigie een ander schip en nam een van deszelfs kompassen aan boord; doch de magnetische invloed van het ijzerwerk der Vigie bleef onverminderd voortduren, en werkte ook terstond op het nieuwe kompas, dat daardoor almede onbruikbaar werd. Mogt dit zonderlinge verschijnsel aanhouden, zoo zou het fregat la Vigie slechts bij gelegenheden kunnen dienen, waarbij het gebruik van het kompas, om zoo te zeggen, overtollig wierd. Overigens is het behoud van dit schip, hetwelk eeniglijk aan het daarzijn van den afleider te danken is geweest, een nieuw bewijs van het hooge nut dier behoedmiddelen aan boord van vaartuigen; terwijl de bijomstandigheden van het verhaalde voorval aan scheepsbevelhebbers groote behoedzaamheid aanraden bij het gebruik der kompassen, wanneer deze zich onder den electrieken invloed van donderstormen bevinden of bevonden hebben.


Buonaparte als godgeleerde.

In Junij 1798 kondigde buonaparte te Alexandrië eene proclamatie aan de Egyptenaren af, waarin gezegd wordt: ‘Ook wij zijn Muzelmannen. Hebben wij niet den Paus vernietigd, die zeide, dat men de Muzelmannen beoorlogen moest? Hebben wij niet de Malthezer Ridders vernietigd,

{==295==} {>>pagina-aanduiding<<}
wijl deze razenden geloofden, dat God wilde, dat men de Muzelmannen beoorloogde?’ - In Junij 1800 hield buonaparte aan de vergaderde geestelijkheid van Milaan eene redevoering, welke aldus begint: ‘Ik heb gewenscht u hier bijeen te zien, om het genoegen te hebben ulieden persoonlijk de gevoelens te kennen te geven, welke mij jegens de Roomschkatholijke apostolische Godsdienst bezielen. Overtuigd dat deze Godsdienst de eenige is, welke aan eene welgeordende maatschappij waar geluk verschaffen en de grondslagen eener goede regering bevestigen kan, verzeker ik u, dat ik te allen tijde bedacht zal zijn, dezelve door alle middelen te beschermen. U, de dienaren dier Godsdienst, welke ook de mijne is, u beschouw ik als mijne dierbaarste vrienden,’ enz.


Buonaparte als zedeprediker.

In het jaar 1799 reisden twee wegens rebellie veroordeelde Ieren, tandy en blackwell, die in Frankrijk het burgerschap verkregen en er dienst genomen hadden, uit Noorwegen, waarheen een storm hen gedreven had, over Hamburg naar Frankrijk terug. De Engelsche Consul vorderde van den Hamburger Raad het in hechtenis nemen en uitleveren der beide Ieren en verkreeg zulks ook, niettegenstaande het protest van den Franschen zaakgelastigde. Het Directoire legde deswege beslag op alle Hamburger schepen in de Fransche havens. Na den 18 Brumaire gaf de Raad van Hamburg zijn berouw over het gebeurde schriftelijk aan buonaparte te kennen. De Eerste Consul antwoordde: ‘Wij hebben uwen brief ontvangen; hij regtvaardigt u niet. Moed en deugden handhaven de Staten; lafheid en ondeugd slopen ze. Gij hebt het gastregt geschonden. Bij de wildste horden der woestijn zou dit niet geschied, zijn. Uwe medeburgers zullen het u eeuwigdurend verwijten. De twee ongelukkigen, welke gij uitgeleverd hebt, sterven met roem; hun bloed zal hunnen vervolgers meer onheil brengen, dan een leger had kunnen doen.’ De Raad van Hamburg zond nu een plegtig gezantschap naar Parijs, om zich te verontschuldigen. Buonaparte hoorde hetzelve met blijkbaar misnoegen aan; en toen zij zich op hunne zwakheid beriepen, hernam hij: ‘Hadt gij dan niet den uitweg van zwakke

{==296==} {>>pagina-aanduiding<<}
Staten? Kondt gij hen niet laten ontvlugten?’ - Toen de groote zedeprediker vier jaren later den Hertog van Enghien op onzijdig grondgebied wilde doen vatten, zorgde hij er voor, dat aan den Keurvorst van Baden de uitweg van zwakke Staten niet overbleef.


Buonaparte als aestheticus.

Volgens sommigen heeft de eerste Veldheer onzer eeuw iets van de muzijk verstaan, volgens anderen niets. Zeker is het, dat hij over alles eene beslissende meening te kennen gaf, en daarbij soms zonderling over dingen besliste, van welke hij vermoedelijk veel minder kennis had, dan hij zich liet voorstaan. Op de hoogte, waarop hij stond, kon dit gaan. Immers had reeds Keizer sigismund, toen hem een Kardinaal het Latijnsche bokje, hetwelk hij met zijn haec schisma maakte, deed opmerken, geantwoord: ‘Welnu, ik, als Roomsch Keizer, bepaal, dat schisma vrouwelijk zal zijn,’ - en een philosooph, dien Keizer hadrianus tegensprak, had wijselijk verklaard: ‘Van mijnen kant zal ik mij wel wachten eenen geleerde te weêrspreken, die dertig legioenen te zijner beschikking heeft.’ Toen, een jaar na den vrede van Amiens, het wederuitbarsten der vijandelijkheden op hand was, oordeelde de Eerste Consul, in zijnen Staatsraad (den 9 Februarij 1803) de bewondering te moeten te keer gaan, die voor Engeland gekoesterd werd, en kwam van het oorlogs- en finantiewezen op het gebied der aesthetiek. ‘Men is,’ zeide hij onder anderen, ‘op het woord van lofredenaars af, voor Engeland ingenomen, en dit heeft zelfs in het vak der letterkunde plaats. Shakspeare was sedert tweehonderd jaren in Engeland zelf vergeten. Daar kreeg op eens voltaire, die te Genève woonde en vele Engelschen zag, in het hoofd, dien schrijver te gaan prijzen, om daardoor deszelfs landslieden te vleijen; en nu praatte men hem overal na, dat shakspeare de eerste auteur der wereld was. Ik heb hem gelezen; hij heeft niets, dat corneille of racine nabijkomt. Het is niet mogelijk, een zijner
stukken ten einde te lezen; zij zijn allererbarmelijkst. Wat milton betreft, zoo is slechts zijn aanroep aan de zon, en een paar andere tirades, noemenswaard; al het overige is zamengelapt tuig. Vély is mij liever dan hume.

{==297==} {>>pagina-aanduiding<<}
Frankrijk behoeft Engeland wegens niets te benijden; een land, dat deszelfs bewoners verlaten, zoodra zij slechts kunnen. Er zijn er tegenwoordig meer dan veertigduizend op het vaste land.’ - De man van cijfers kijkt overal uit de mouw. Veertigduizend soldaten verslaan of verschrikken den vijand, en veertigduizend Engelschen, die op het vaste land aanwezig zijn, bewijzen, dat Engeland een allerakeligst land is, en zetten aan de consulaire uitspraak, dat racine verre boven shakspeare staat, de behoorlijke klem bij.


Om de weldaden der wetten deelachtig te worden, moet men de wetten overtreden.

Deze stelling zou elders voor klinkklaren onzin kunnen gelden; maar in Frankrijk is zij, voor zeker bepaald geval, volkomen geldig in regten. In het Fransche wetboek toch staat: ‘Bedelen is strafbaar op die plaatsen, waar armhuizen bestaan.’ In aanmerking dezer wetsbepaling wendde zich vrouw rebard, die meer dan eene halve eeuw lang, op eene eerlijke wijs, met wasschen den kost verdiend had, in haar eenenzeventigste jaar, toen zij niet meer werken kon, tot bestuurderen van het armhuis, met verzoek om er in opgenomen te worden. ‘Wij mogen u niet anders opnemen, dan krachtens een regterlijk vonnis, dat u wegens bedelarij veroordeelt,’ gaven bestuurderen ten antwoord. ‘Maar bedelen is een misdrijf,’ hernam de arme vrouw, ‘en ik wil mij aan geen misdrijf schuldig maken. Ik ben 71 jaren oud geworden, zonder ooit voor het geregt verschenen te zijn; ik wil mij in mijne laatste levensdagen door geen vonnis laten brandmerken. Weest zoo genadig en neemt mij op!’ - ‘Het is onmogelijk,’ antwoordden de bestuurders: ‘doe u gevangennemen.’ En hiermede sloegen zij der arme vrouw de deur voor den neus toe. De oude ging heen en zag eenen policiedienaar. ‘Lieve man,’ zeide zij, ‘ik ben arm en hulpeloos; neem mij gevangen.’ - ‘Wegens armoede mag ik niemand gevangen nemen,’ gaf de policiebeambte ten antwoord. ‘Bedel, dan kan ik u arresteren.’ - ‘Welnu, ik heb gebedeld.’ - ‘Dat is mogelijk, maar ik heb het u niet zien doen. Ik mag eenen bedelaar slechts dàn in hechtenis nemen, wanneer ik hem op heeter daad betrap.’ De ongelukkige raapte nu al ha-
{==298==} {>>pagina-aanduiding<<}
ren moed bijeen en hield bedelende eenen voorbijganger de hand voor. Nu arresteerde haar de dienaar, en verscheen zij, als wegens bedelarij beschuldigd, voor de regtbank. De regtbank deed uitspraak, dat zij, tot straf, 24
uren in de gevangenis zitten en dan aan het armhuis afgeleverd zou worden.


Er moet een ezel op de kanselarij zijn.

Aan een' boer uit den omtrek van Parijs was zijn ezel ontstolen. De dief werd gevangen genomen en ontving zijn vonnis. ‘Maar hoe is het nu met mijnen ezel, heer procureur?’ vroeg de boer aan den President van het geregtshof; ‘krijg ik dien niet weder?’ - ‘Men heeft hem niet weêrgevonden,’ antwoordde de President. ‘Wel dan moet men maar eens op de kanselarij kijken,’ merkte de boer aan; ‘want men heeft mij gezegd, dat al wat gestolen is op de kanselarij komt.’






Herinnering.


Weder brengt de lente groen en loover, 
En voor mensch en beesten warmer lucht; 
Weder voert zij hare zangers over 
Op de wiek van 't zuiderwind gezucht. 
 
Alles groeit en tiert bij 't nieuwe leven, 
Door de zon geroepen uit den dood; 
Warmte en licht doorstroomen beemd en dreven; 
Winterkoude en nevel vlood. 
 
Groote God! ik voel me uw liefde nader, 
Daar uw schepping luide die verkondt! 
U verheft, als aller schepslen Vader, 
De aarde en 't ruime hemelrond! 
 
U, U looft wat leeft op zijne wijze, 
U, die allen alle dingen schenkt! 
Och, dat bovenal de mensch U prijze, 
Wiens Gij bovenal in gunst gedenkt! 

{==299==} {>>pagina-aanduiding<<}

'k Prijs U, Heer! ........ toch heeft met blijder harte 
U voorheen geroemd mijn mond en ziel ..... 
O de lente herinnert mij de smarte, 
Toen de vaderkroon mijn hoofd ontviel. 
 
Ach, wij leefden in den eerstgeboren', 
En zijn lach droogde onzer tranen bron, 
Toen wij 't jonger broêrtje reeds verloren, 
Eer 't zijne ouders kennen kon. 
 
Ja, hij was de luister onzer woning, 
Hij ons licht en liefde en vreugde en roem, 
Hij de schat, te ruilen met geen' koning, 
Onze schoonste lentebloem. 
 
Hij de troost bij alles wat ons drukte, 
Als de tooverglans der maan bij nacht; 
Hij de stem, die 't luistrend oor verrukte, 
Als muzijk, zoo liefelijk en zacht. 
 
Hij (wij baden 't) zou ons niet begeven, 
Hij ons worden tot een' steun en staf, 
Hij en in en met en voor ons leven, 
Hij eens weenen op ons graf. 
 
't Mogt niet zijn........ Hoe bloeijend opgeloken, 
Hoe gekoesterd door het edelst vuur, 
Werd hij, als een knopjen, afgebroken, 
Door eene onweêrsvlaag, te ruw en guur. 
 
't Jongske stierf, eer nog zijn komst op aarde 
Driemaal was met hooge vreugd gevierd, - 
Als met bloemen, die de Moeder gaârde, 
Stoel en wiegje werd gesierd. 
 
Dat wij toen van weedom niet bezweken! ........ 
God! Gij hebt ons hulp en kracht verleend; 
Maar Gij wraaktet niet de tranenbeeken, 
Die ons hart toen heeft geweend. 
 
Gij vergeeft, dat we, eerst in later dagen, 
In uw doen niet enkel oppermagt, 
Maar ook liefdezorg eens Vaders zagen, 
Die ook druk zijn' kindren heilzaam acht; 

{==300==} {>>pagina-aanduiding<<}

Die kastijdt en die bezoekt uit liefde, 
Die door lijden heilgen wil, 
En ons oefent, wat ook bitterst griefde, 
In berusten, kinderlijk en stil. 
 
Wij gelooven 't en vertrouwen 't, Vader! 
Hoe in 't diepst der ziele nog gewond, 
Nimmer, nimmer was uw liefde ons nader, 
Dan toen Gij ons die beproeving zondt. 
 
Nimmer, neen, als door die boezemsmarte 
Toen het dierbaarste ons ontnomen was, 
Bragt gij 't ons zóó innig naauw aan 't harte, 
Dat wij broos zijn als het gras. 
 
Nooit gevoelden wij zóó diep de waarde 
Van uws woords getuigenis: 
‘Dat wij vreemdelingen zijn op aarde, 
Dat ons vaderland uw hemel is.’ - 
 
Want daarheen is hij vooruitgetogen, 
Waar geen zonde drukt, geen moeite kwelt, - 
De Engel, 't aardsche hulsel uitgevlogen, 
Van uw Engelen verzeld. 
 
Dáár, geleid door onzen grootsten Broeder, 
En door reiner geest gevoed, 
Mist hij niet de liefde van Zijn Moeder, 
Is haar zorg hem duizendmaal vergoed. 
 
Hij ging in in 't koningrijk der hemelen (*); 
Één is hij der geesten, die den troon 
Van 't op aard geslagte Lam omwemelen, 
Als de lijfwacht van Gods Zoon (†). 
 
Moeder! kom, het hoofd omhoog geheven! 
't Hart naar boven, waar de lievling is! 
Zoeken wij, door Godgeheiligd leven, 
Eeuwge vreugd voor kort gemis! 


Doorn, April 1843.


r.p. verbeek, V.D.M.






{==301==} {>>pagina-aanduiding<<}

Mengelwerk.

Iets over den trek tot navolging.


Een Gesprek op de Stoomboot.


Medegedeeld door P. Cool. (*)

‘Zooveel hoofden, zooveel zinnen,’ zegt een oud spreekwoord; - en waarlijk, even als er geen twee aangezigten zijn, die zoo volmaakt op elkander gelijken, dat er in neus of mond of oog niet eenig verschil te bespeuren valt, zoo is 't ook met der menschen denkwijs. Een ieder heeft zijne eigene inzigten en begrippen; en hoe gelijk gestemd twee zielen ook zijn mogen, in alles komen zij toch niet overeen.
Dit groot verschil in gevoelens geeft nu, wel is waar, menigvuldige aanleiding tot twist en krakeel, tot allerlei sekten en partijschappen; - maar het heeft toch ook zijne nuttige zij'. Nu men toch bij alles wat men voordraagt op tegenspraak moet bedacht zijn, wordt de zaak niet slechts los daarheen gesteld, maar ook op redenen gegrondvest, en met bewijzen gestaafd. Bij botsing der meeningen ontstaat er ook wrijving, en zoo niet zelden menige heldere lichtsprank. Door dat elk zijn eigen, aan dat van een ander soms lijnregt tegenovergesteld standpunt heeft, leert men de dingen van weêrskanten bezien, en wordt er eene veelzijdigheid van beschouwing geboren, die niet alleen dienstig is, om ons de waarheid van de dwaling juist te doen onderscheiden, maar ook om de waarheid geheel aan het licht te brengen. Tegen veel hatelijk en vinnig geschrijf, uit dit verschil geboren, staan zoovele voortreffe-
{==302==} {>>pagina-aanduiding<<}
lijke geschriften over, die daaraan mede hun' oorsprong te danken hebben. En mogen er ook te dikwijls heftige woordenwisselingen uit ontstaan, het geeft ook wel eens aanleiding tot gesprekken, welke, van degelijker gehalte dan die alledaagsche zamensprekingen, niet slechts de genoegens, maar ook het nut der gezelligheid verhoogen, en de aangenaamste herinneringen bij ons nalaten.
Zoo denk ik nog altijd met genoegen aan eene redewisseling, van welke ik, ofschoon zelf daarin mij niet mengende, een belangstellend getuige was. Zij had plaats in een der vele sierlijke stoombooten, die thans den schoonen Rijnstroom op- en afvaren. Gij weet, G.H.! hoe zulke publieke voertuigen, gelijk ook de stoomwagens en de, thans nog slechts half te regt zoogenaamde diligences, allerlei soort van menschen plegen bijeen te brengen; jong en oud; geleerd en ongeleerd; reizigers voor zaken en reizigers voor pleizier. Aardig is het te zien, hoe de grootste kontrasten hier door één bekrompen vertrek besloten worden, ja dikwijls naast elkander op ééne bank plaats nemen. Mij kwam daarbij wel eens eene boekenkast voor den geest, waar op één en dezelfde plank schrijvers zijn gerangschikt, die elkander in hun leven nooit ontmoetten, en, al waren zij tijdgenooten geweest, elkaâr zoo ver mogelijk uit den weg zouden gegaan zijn.
Het regenachtige weder had de meeste passagiers in de kajuit hunne toevlugt doen zoeken; en, daar de oevers, die men voorbijsnelde, op die hoogte weinig merkwaardigs opleverden, zag men hier een reis- of ander boek voor den dag brengen, dáár anderen aan stille mijmering, of wel aan den slaap zich overgaven; terwijl zich elders grootere of kleinere groepen vormden, die zich in gesprek met elkander wikkelden. Ik had mijne opmerkzaamheid vooral op één dezer groepen gevestigd, welke het digtst bij mij gezeten was, bestaande uit een drietal reizigers, die weinig anders schenen gemeen te hebben, dan dat zij landslieden en wel allen Nederlanders waren. De een scheen mij toe reeds op jaren te zijn en had geheel het voorkomen van wat wij een ouderwetsch man noemen; de andere was

{==303==} {>>pagina-aanduiding<<}
een jong mensch van een niet ongunstig uitzigt, maar wat te veel geschoeid op de leest der mode; uiterst beleefd, maar niet vrij van gemaaktheid in doen en spreken. De derde persoon kwam mij voor van middelbaren leeftijd te wezen, en was deftig zonder stijf te zijn, edel zonder een' voornamen toon te voeren, met kennis van zaken en een gezond oordeel bedeeld; terwijl aan zijne kleeding, die het midden hield tusschen slaafsche navolging en geheele onafhankelijkheid van het heerschend gebruik, niets bijzonders viel op te merken.
Vergunt mij, dat ik u het gesprek, 't welk er tusschen deze personen over een, mijns bedunkens, niet onbelangrijk onderwerp gevoerd werd, zoo getrouw mogelijk, mededeele. Niet voor mijzelven zoozeer als voor onze drie sprekers, waarvan wij den oudsten A., dien van middelbare jaren B., en den jongsten C. zullen heeten, verzoek ik thans voor eenige oogenblikken uwe aandacht.

Met gesprekken gaat het veelal als met het afvaren van onze beurtschepen. Eer men uit de haven is, de zeilen behoorlijk zijn bijgezet, en dit touw losgemaakt, een ander weder vaster aangehaald is, pleegt er eenige tijd te verloopen; niet zelden ook moeten er ettelijke gangen gedaan worden eer men regt op streek is. Ook met onze drie sprekers hield het nog wat aan, alvorens men over de gewone onderwerpen, die men op reis behandelt, henen was, en het gesprek zich op een bepaald punt vestigde. Juist toen het begon te verflaauwen en scheen te zullen eindigen, had de oude heer achteloos een boek van de tafel opgenomen, 't welk zijn jeugdige reisgenoot tot lektuur met zich voerde; doch, na het vlugtig te hebben ingezien, legde hij het even onachtzaam weder op zijne plaats, terwijl hij half overluid daarbij voegde: ‘al weder een van dat imitatorum servum pecus!’ - C. die dit wel niet verstond, maar toch uit den toon, waarop dit gemompeld werd, ontdekte, dat het eene afkeuring was, vroeg verwonderd, wat mijnheer tegen een werk kon hebben, 't welk overal époque maakte?

{==304==} {>>pagina-aanduiding<<}

A. ‘Ik ben een vijand van naäping, jongenheer’ - (jongenheer! dacht ik -) ‘sedert de groote, de eenige scott is opgestaan, moet alles historische romans schrijven; en men kan geen boek thans in handen nemen, of het wemelt van motto's. Al heeft men ook geen grein van 's mans belezenheid, men wil toch met den schijn daarvan pronken. En als men nu uit oude en nieuwere schrijvers ettelijke spreuken of dichtregelen bij elkaâr heeft geraapt, en twee, drie zelfs, boven elk hoofdstuk geplaatst, 't welk daarmede soms in hoegenaamd geen merkbaar verband staat, dan meent men ook al iets te zijn. Neen! ik houd' daar niet van; ik houd' van oorspronkelijkheid.’
C. ‘Een ieder zijn smaak: en als die bij mij slechts gestreeld wordt, dan vraag ik er weinig na, of de kunst er iets op aan te merken heeft: het kritiseren laat ik voor de heeren Recensenten over.’
B. ‘Ja, als men niet meer van een' schrijver vordert, dan dat hij ons eenige oogenblikken vermake, onverschillig hoe - dan kan men alle redeneringen over aanleg en inkleeding daarlaten. Dit is mij echter niet om het even; zoo als het u zeker niet onverschillig zal zijn, hoe men de geregten opdischt, als ze slechts het gehemelte prikkelen en de tong streelen. Het oog wil ook iets hebben; en zoo dit niet geheel ongeoefend is, eischt het, ook in hetgeen tot amusement geschreven is, iets meer. Als werken van smaak moeten ze toch ook in vorm en stijl den goeden smaak bevredigen. Het komt mij verkeerd voor, louter op het effect te werken en om het andere even weinig zich te bekommeren, als de decoratieschilder er zich aan bekreunt, hoe de schermen er van nabij uitzien, als ze slechts in de verte hunne werking doen. Dit gebrek schijnt mij meer te berispen te zijn, dan dat navolgen van walter scott op zich zelf. Al billijkt men toch ook zijne manier niet, om twee zoo heterogene zaken als geschiedenis en verdichting dooreen te mengen; al vallen zijne détails soms ook te zeer in het minutieuse en gerekte, en wat men meer

{==305==} {>>pagina-aanduiding<<}
in hem te laken vinde, ieder zal toch wel toestemmen, dat hij als romanschrijver tot model mag dienen; als men hem slechts navolgt en niet nabootst.’
A. ‘Nu ja, dat is die gewone onderscheiding, waarachter velen zich verschuilen, om het verwijt van gebrek aan oorspronkelijkheid te ontduiken.’
B. ‘Zij is toch gegrond. - Immers, die navolgt legt er zich op toe, om alleen datgeen over te nemen, wat hij in zijn model schoon en voortreffelijk vindt; - maar hij, die nabootst, kopiëert alles, zoo als hij het voor zich ziet. Verbeeld u twee personen, die beide een beroemd redenaar navolgen; de een tracht zich slechts naar hem te vormen, met behoud van 't geen hem eigenaardig is, en voor zooveel zijn verschillende aanleg dit toelaat; de andere, door de zucht gedreven, om voor het evenbeeld diens alomgeprezenen door te gaan, imiteert, met verloochening van zijne individualiteit, alles, tot zelfs den verkeerden toonval of de gebrokene uitspraak van deze of gene letter toe; - gij zult moeten toestemmen, dat daar tusschen een wezentlijk verschil bestaat.’
A. ‘Ik mag het wel lijden! Mij bevalt echter ook dat navolgen niet. Wij zijn niet geboren, om, gelijk de slaaf zijnen meester, de een den anderen achterna te slenderen. Wij zijn tot vrijheid geschapen; ieder moet zijn' eigen weg kiezen.’
B. ‘Ik wil u dit toegeven, met zekere beperking evenwel. Er is toch ook eene neiging in ons gelegd, een zoogenaamde trek tot navolging, die ons onwillekeurig doet overhellen, om, behoudens onze zelfstandigheid, ons naar anderen te rigten, en iets te doen, omdat anderen ons daarin voorgaan.’
C. ‘Vergeef mij, maar dit schijnt mij eene voor ons geslacht niet zeer flatteuse stelling: - u zal ons toch niet gelijkstellen met de ap.....?’
B. ‘Om niet onbescheiden te zijn, wil ik niet vragen, waarom gij juist aan deze wijs van uw toilet te maken’ - (hij droeg het haar gescheiden als eene vrouw) - ‘de voorkeur geeft. Maar, zeg mij, waaraan is toch die

{==306==} {>>pagina-aanduiding<<}
verwonderlijke aantrekkingskracht, dat ik het zoo noem, van het voorbeeld toe te schrijven?’
C. zag den ouden heer aan, zich houdende alsof die vraag aan dezen gerigt was, welke dan ook de partij voor hem opnam met te antwoorden: ‘Dit laat zich best verklaren, zonder zulk eene rare neiging aan te nemen. Die innerlijke drang toch, welken wij gevoelen om iemand na te volgen, die b.v. iets groots en heldhaftigs volbrengt, spruit of uit zucht naar lof en toejuiching, uit dorst naar vermaardheid, of uit edeler beginselen, maar niet uit den trek, om gelijk een ander te handelen; 't lijkt er niet na'!’
B. ‘Versta mij wèl. Ik zal niet beweren, dat dit de eenige drijfveêr is; maar slechts, dat deze bij ons navolgen eene groote rol speelt. Hoe het anders op te lossen, dat zelfs de ondeugd hare navolgers vindt? Ik weet wel, de losbandige, de vrijdenker, de spotter weet zich niet zelden den naam van een' stoutmoedige, van een' wijsgeer, van een genie te verwerven, en dit sleept sommigen mede, om langs gelijken weg gelijken naam te maken. Maar niet altijd heeft de voorganger in het kwade zoo iets verleidelijks, en toch - hoevelen die hem achterna gaan!’
A. ‘Heel natuurlijk! De verbodene vrucht zelve, waarvan wij anderen zien eten, heeft voor eigen lust vaak iets zoo aanlokkelijks, dat wij er mede de hand naar uitsteken. Ik voor mij houd het er voor, dat zij, die zich er het eerst aan vergrepen, ook zonder er toe verleid te zijn geworden, gevallen zouden zijn. Wel degelijk!’
B. ‘Ik wil dit eens daarlaten; maar gij zult toch niet ontkennen, dat het verleidelijke voorbeeld hunnen val verhaast heeft. Het oud verhaal, waarop gij doelt, is mij altijd een merkwaardig bewijs van den invloed, dien de trek tot navolging op den mensch, vooral in den kinderlijken staat uitoefent. Ik meen in den aanvang van ons discours gemerkt te hebben, dat gij nooit gehuwd waart; doch het zal uwe aandacht evenwel niet ontgaan zijn, hoe het kind, bij hetwelk zich het spraakvermogen

{==307==} {>>pagina-aanduiding<<}
begint te ontwikkelen, klanken en geluiden poogt na te bootsen van allerlei dieren, welker blaffende, loeijende of blatende stem het hoort. Hoe dikwijls brengt het niet onze lachspieren in beweging, als het, uit eigen aandrift, den volwassenen mensch op kluchtige wijs nadoet. En let eens op de spelen der kinderen. Naauw heeft één den tol, den hoepel of knikker ter hand genomen, of er zijn ook anderen, die er naar grijpen; en binnen korten tijd ziet men de geheele jeugd van een dorp of stad met hetzelfde spel bezig. - Zouden al deze knapen er hunne bepaalde redenen voor hebben, waarom ze nu eens op dit tijdverdrijf vallen en kort daarna allen weêr op een ander? - Verplaatsen wij ons eens in de dagen toen wij nog ter school gingen. Wat vermogt toen niet het voorbeeld van een' onzer makkers, om ons het een of ander waag- of guitenstuk mede te doen uitvoeren, terwijl wij het uit ons zelven niet ligt ondernomen zouden hebben. Denken wij aan het antwoord, 't welk wij zoo vaak aan onze ouders op de vraag, waarom wij dit of dat van hen begeerden? gaven, het gewone antwoord der kinderen - “hij heeft het ook, hij doet het ook.”’
A. ‘En als ik u dit nu eens toegaf, dat de mensch, in zijne kindschheid, wanneer hij nog meer volgens een zeker instinct handelt, door zulk eene onwillekeurige en onberedeneerde aandrift, om gelijk anderen te doen, gedreven wordt, 't geen misschien - wie weet het? tot zijne eerste ontwikkeling en vorming noodzakelijk is; - wat dan nog? - die aandrift zal ons toch in rijperen leeftijd, wanneer wij meer met bewustheid en uit overtuiging te werk gaan, wel niet meer besturen?’
B. ‘Welligt zult gij ook dit met mij erkennen, als gij er slechts op let, hoe door alle eeuwen heen de groote hoop dien breeden weg inslaat, waarop men duizend anderen ziel voorgaan. Heeft niet elke eeuw, ja leeftijd, zijne eigene gebruiken, gewoonten, spreekwijzen, die van lieverleê algemeen worden overgenomen?’
A. ‘Waar! maar al te waar! Elk menschengeslacht is gelijk aan eene kudde schapen of aan een' vogelen-
{==308==} {>>pagina-aanduiding<<}
zwerm, die allen denzelfden weg opgaan, terwijl slechts enkelen ter zijde afwijken. En dat is het nu juist, wat mij zoo hindert in de menschen. Vaak erger ik mij, als ik zie, hoe alles, ook anders verstandige, knappe mannen, door den grooten stroom zich laten medeslepen. Van den Vorst tot den geringsten der onderdanen bootst alles de een den ander na. Men wil niet zijn, die men is, maar eeuwig iemand anders vertoonen. De vrije mensch wordt een slaaf der mode. Alsof het niet aan hem stond, om zich te kleeden zoo als hij wil, laat hij zich gedwee hare liverei aantrekken, hoe bont en zot ook, en verandert van gewaad, zoo dikwijls het hare nukkigheid behaagt. Zij wenkt - en onderdanig legt men zijn' breedgeranden hoed af, om eenen anderen op te zetten, die ons de zon vlak in het gezigt laat schijnen.... Gij lacht; maar waarachtig....’
‘Vergeef mij,’ viel C. hierop in, ‘maar ik vind het een weinig onverstandig, om zich over zulke dingen zoo te emporteren.’
‘En ik,’ hervatte B., ‘ik moest wel in mijne vuist lagchen, omdat gij in uwe verstoordheid, welke ik anders voor een deel billijken moet, zonder dit te willen, mijne stelling krachtig verdedigde.’
A. ‘Wel, nu nog mooijer!’
B. ‘Immers, dat blindelings gehoorzamen ook aan de meest wispelturige en zonderlinge eischen van mode, kostuum of étiquette is juist een sterk bewijs voor mijn gevoelen.’
A. ‘Gij zoudt gelijk hebben, indien het, zoo als gij beweert, blindelings geschiedde. Doch men heeft wel degelijk zijne redenen, waarom men elkander zoo navolgt. Hier is het afkeer van het oude, of wegloopen met al wat nieuw en vreemd is: bij velen ook de ijdelheid, om voor een' man van fatsoen gehouden te worden, voor iemand, die zijne wereld verstaat.’
B. ‘Zeker werkt dit alles mede, om hem, die met iets nieuws te voorschijn komt, spoedig aanhangers te doen vinden. Ik wil zelfs aannemen, dat velen het

{==309==} {>>pagina-aanduiding<<}
nieuwe omhelzen in de hoop, dat het ook beter zal zijn. Maar ik verschil van u hierin, dat ik bij dit alles de ingeschapen aandrift, om zich naar anderen in het algemeen te regelen, als de springveêr beschouw, die onze navolging voornamelijk in werking brengt. Of gelooft gij ter goede trouw, dat ieder, die eenig heerschend gebruik mede overneemt, dit met zelfbewustheid doet, en dat dus blinde navolging slechts in naam bestaat? Ik ben verzekerd, dat als men velen afvroeg, welke reden zij er voor hadden, om deze of gene verandering in hun huisraad of kleeding te maken? zij verlegen zouden zijn met het antwoord.’
A. ‘Maar, mijn lieve mijnheer! wat doet u toch zoo ijveren voor eene stelling, die, al ware zij eens gegrond, zoo weêrgaêsch stuitend is?’
B. ‘Geloof mij, geenszins de zucht om mijne streng vol te houden. Maar ik kan mij, zonder zulk eene neiging aan te nemen, zoo vele verschijnselen in de menschelijke zamenleving niet verklaren; het allerminst die groote besmettelijkheid van het voorbeeld, die te bekend is, dan dat ik daarvan proeven zou behoeven bij te brengen. En waarlijk, de plaats, waar wij ons bevinden, levert bewijs genoeg. Die volle stoombooten, welke thans jaarlijks zulk een tal van reizigers naar de Rijn-oevers voeren, hoe velen brengen zij niet derwaarts over, welke het toertje ondernemen, omdat mevrouw die en mijnheer die het ook gedaan hebben.’
C. ‘Nu, daar is wel wat van aan.’
A. ‘Maar als wij ons dan zoo onwillekeurig naar anderen regelen, zeg, hoe komt het dan, dat wij niet, gelijk de kameleon van kleur, zoo ook telkens van gedrag veranderen, naar de verschillende wijs van handelen, waarop men ons voorgaat?’
B. ‘Omdat die trek tot navolging evenmin als andere ons aangeboren neigingen onwederstaanbaar is. In 't vermogen der vrijheid ontvingen wij, als tegenwigt en teugel, de kracht, om aan die overhelling al of niet toe te geven. Door gedurige onbedachtzame inwilliging kan die

{==310==} {>>pagina-aanduiding<<}
neiging wel te magtig worden en in eene sterke zucht tot navolgen ontaarden, en dan wordt zij schadelijk, terwijl zij ons anders tot zeer gewigtige en weldadige einden dient.’
A. ‘Wat, eene neiging, die ons op ééne lijn stelt met al het naäpend en nabaauwend gedierte, die de ijverigste handlangster is der mode, die alle zelfstandigheid en oorspronkelijkheid zoozeer tegenwerkt, die......’ Hier werd onze spreker in de vaart zijner rede gestuit door den hofmeester, welke ons drietal beleefdelijk uitnoodigde, om aan tafel plaats te nemen. En terwijl zij hier nieuwe krachten opzamelen, om hun gesprek straks weder voort te zetten, willen ook wij, G.H.! als het u goeddunkt, eenige oogenblikken ons verpoozen.

Ik wenschte wel, H.H., dat gij onzen ouden heer eens aan de publieke tafel hadt kunnen gadeslaan, gelijk hij daar tusschen al die heeren en dames aanzat, de servet digt onder de kin geknoopt, en het andere einde onder zijn bord gevlijd, en met omgeslagen roksmouwen, geheel alsof hij t'huis was; manieren, waardoor hij de oplettendheid veler gasten tot zich trok, en dezen en genen een verborgen glimlach afdwong.
Eindelijk was de maaltijd afgeloopen, en daar intusschen het weder was opgeklaard, begaf zich het meerendeel van het reisgezelschap naar boven, en zoo ook onze drie bekenden, zal ik maar zeggen, die, bij alle verschil van jaren en denkwijs, toch genoegen schenen te vinden in elkanders bijzijn. B. en C. staken eene cigaar in den brand, maar A. stopte deftig eene Hollandsche pijp, en wandelde daarmede eenigen tijd het dek op en neder, totdat hij eensklaps voor B. stilstond met te zeggen: ‘Dat is ook waar, gij zoudt mij nog het bewijs leveren, dat die door u zoo sterk gedrevene trek tot navolging ons tot nuttige einden zou dienen.’ - Als je blieft?
B. ‘Ik wil u dit bewijs niet schuldig blijven. Het verwondert mij intusschen, dat ik mijne stelling nog bij u verdedigen moet, die zelf straks voor dezelve gepleit hebt.’

{==311==} {>>pagina-aanduiding<<}

A. ‘Ik? niet mogelijk!’
B. ‘Immers ja, toen gij zekere onwillekeurige aandrift tot navolging in het kind toegaaft, en vermoedde, dat dit welligt tot deszelfs ontwikkeling noodig was. - Zie eens, hoe veel dit de taak der ouders verligt, daar de kleinen nu uit eigen beweging er de proef van nemen, of zij dezen klank niet kunnen voortbrengen, dit woord niet uitspreken. De innerlijke drang, om te doen gelijk grooteren, wordt nu voor hen een gedurige prikkel, die ze alle krachten doet inspannen, om te leeren spreken niet alleen, maar ook loopen. Door deze neiging, om zich naar anderen in het algemeen te rigten wordt ook het pogen van ouders en onderwijzers om orde te bewaren krachtig ondersteund. Nu kan er ook eendragt in de spelen der kinderen heerschen, terwijl anders hunne eigenzinnigheid en veranderlijkheid alle vereeniging tot een gemeenschappelijk vermaak onuitvoerlijk zou maken. - Gelijk er nu,’ zoo vervolgde B., ‘in de kinderwereld eenstemmigheid en orde daardoor bevorderd worden, zoo ook in de maatschappij der volwassenen. - Hoe zou 't wel gaan, als ieder slechts zijn' eigen' zin volgde, zonder zich om dien van anderen te bekreunen! - Verbeeld u eene stad, door louter dusgenaamde zonderlingen bewoond; ieder met een' anderen levenstrant, met eene hem alleen eigene wijs van kleeden, zoodat men hen daarheen zag wandelen in alle denkbare kostumes?’
‘Dat zou waarlijk eene groote maskerade worden,’ - viel hier C. lagchend in, dien het onderwerp thans natuurlijk wonder wel aanstond. - ‘En waar bleef het dan met onze concerten, daar elk zich naar het geheele orchest moet rigten, of alles loopt in de war.’
B. ‘En wat is de geheele maatschappij in zekeren zin anders dan een groot concert, in 't welk ieder wel zijn eigen instrument bespeelt, maar alles toch tot de harmonie van 't geheel moet medewerken in de uitvoering der variatiën op dat schoone thema: het welzijn des algemeens.’

{==312==} {>>pagina-aanduiding<<}

C. ‘Mij valt daar in, welk een eurieuse vertooning een leger zou maken, als elk soldaat zijn' eigen' tred wilde houden, en zijn eigen' wapens kiezen, en zijn eigen' manoeuvres uitvoeren.’
A. ‘Ik wil hierop alleen aanmerken, dat die vergelijkingen beide wat mank gaan; vooral die van u, jongelief. Of zoudt gij welligt ook alle menschen in de uniform der mode willen steken?’
B. ‘Laat ons dit daarlaten; maar hierin zullen wij toch niet verschillen, dat er bij den mensch eene neiging tot gezelligheid bestaat, en dat dit eene der weldadigste neigingen is, omdat deze ons afkeerig maakt, om ieder voor zichzelven te leven, en ons tot grootere of kleinere vereenigingen dringt, welke voor de ontwikkeling onzer vermogens, de beschaving en veredeling van onzen geest, en tot verhooging en vermeerdering van het onderling genoegen zoo dienstig is. - Maar hoe zoudt gij dan ook niet aan den trek tot navolging een' eervollen rang toekennen, daar zonder dezen zulke vereenigingen der menschen onmogelijk tot stand komen, ten minste niet in stand blijven kunnen? - Neem die neiging, om zich naar anderen te schikken, uit de maatschappij weg, en gij zult de menschen uit elkaâr zien stuiven als een verjaagde bijenzwerm uit zijne korf.’
Tusschen de bedrijven moet ik u even vertellen, H.H., dat de oude heer onder het laatste argument dikke rookwolken uitblies, maar zonder dat dit de uitwerking had, die wij bij de stoomboot waarnemen, als de schoorsteen zwarter walmen uitgolft; - er kwam een stilstand in zijne oppositie, en C., die meende te bespeuren, dat A. eenigzins verlegen was met wat te antwoorden, scheen dit met kwalijk verborgen genoegen te zien; misschien wel, omdat hij den ouden heer, die hem maar voor half aanzag, of, zoo als hij het zeker noemde, en bagatelle behandelde, wel wat gunde. Evenwel, geheel uit het veld geslagen was A. nog niet. Hij deed nog het volgende noodschot.
‘Maar die door u zoo hooggeroemde neiging maakt het hier toch magtig eentoonig en eenzelvig. Zij schoeit

{==313==} {>>pagina-aanduiding<<}
alles in kleeding en zeden en gebruiken als op ééne leest. Wanneer elk wat meer zijn' eigen' zin gehoor gaf, dan vond men hier wat meer afwisseling en verscheidenheid.’
B. ‘Men kan daartegen overstellen, dat er nu ook meer behagelijke overeenstemming heerscht, terwijl anders ons oog overal zou stuiten op een bont mengelmoes van schreeuwende kontrasten. Bij alle gelijkvormigheid blijft er immers ook nog genoeg verscheidenheid over. Eilieve, zie maar eens het zoo uiteenloopend publiek op de boot.’
C. ‘Mij dunkt, al hadden wij aan dien trek tot navolging, zoo als mijnheer het noemt, niets anders te danken, dan dat wij deze charmante uitvinding nu ook hier toegepast zien, wij mogten blij toe zijn.’
A. zag zijnen jeugdigen reisgenoot aan, alsof hij zulk eene snuggere opmerking van hem niet verwacht had, en zeide: ‘dat brengt mij op iets anders. Wij moeten de zaak nog eens van een' anderen kant beschouwen, met betrekking tot de kunsten en wetenschappen: die hebben er althans geen voordeel bij. Want die navolgingsziekte was de vruchtbare moeder van allerlei jammerlijk verongelukte proeven, om groote meesters in de kunst iets na te doen, waartoe alleen zij in staat waren; en wie weet hoe menig oorspronkelijk vernuft niet werd, wat het had kunnen worden, omdat het zich verwrong, om een ander te gelijken!’
B. ‘Navolging was toch ook de kweekster van zoo vele schoone en heerlijke voortbrengselen in dit gebied. Herinner u, hoe vele voortreffelijke gewrochten der Latijnsche dichters, redenaars en geschiedschrijvers vruchten zijn door navolging van Grieksche modellen gekweekt. En wat anders gaf aan zoo vele meesterstukken van lateren tijd het aanwezen, althans die volmaaktheid, dan navolging van de klassieke oudheid? - Gij spraakt van verongelukte proeven van imitatie; die zijn er zeker in menigte. Doch gij zult op uwe beurt ook wel willen erkennen, dat er in de zee der geschriften ook vele armzalige wrakken omdobberen van mislukte pogingen om,

{==314==} {>>pagina-aanduiding<<}
met versmading van den gewonen weg, een' nieuwen, nog onbeproefden in te slaan.’
A. ‘Die zóó schipbreuk leden, hebben toch in mijn oog een' eervollen dood gevonden. Of zegt het niet reeds iets, het gewaagd, het getracht te hebben, een' nieuwen weg op te sporen naar de nog onbereikte pool der volmaaktheid?’
B. ‘Hulde aan allen, die dit uit zoo edele beginselen bestonden! - Als echter dit streven naar oorspronkelijkheid uit trots alleen voortspruit, of uit de bloote zucht, om iets nieuws en vreemds ter baan te brengen, dan heb ik meer achting voor hem, die den ouden gebaanden weg opgaat, en dezen poogt te bewandelen, met vermijding der feilen en misstappen zijner voorgangers. - Het is immers ook niet iedereen gegeven, om oorspronkelijk te zijn. Geniën zijn dun gezaaid. In elke eeuw staan er slechts enkelen op. - Om nieuwe landen en zeeën te ontdekken is ondernemingsgeest en stoutmoedigheid niet genoeg. Daartoe behoort ook groote kunde en bevarenheid, gelijk ook een bodem, welke daarop ingerigt en van al het noodige voorzien is. Die dit mist, doet beter, om, gelijk een beurt- of trekschipper, aan het gewone vaarwater zich te houden. - Wat mij betreft, zij men vrij een navolger, mits dat het model goed is, en dat men dit niet slaafsch navolgt. Anders loopt men groot gevaar, om in het belagchelijke te vallen. Zoo herinner ik mij eene anekdote van den beroemden lampe, voormaals Hoogleeraar te Leyden, die door zijne studenten dermate bewonderd en als aangebeden werd, dat men alles fraai in hem vond, en dat sommigen, zoo als men verhaalt, zelfs tot zijn mank gaan niet uitgezonderd, hem nadeden. Neen! vrij en beredeneerd moet al ons navolgen zijn, zoodat men er zich voldoende rekenschap van geven kan, waarom men dit of dat overneemt.’
A. ‘Zóó heb ik er juist niet veel tegen. Ofschoon....
B. ‘Het verheugt mij, dat wij elkander toch beginnen te naderen.’

{==315==} {>>pagina-aanduiding<<}

C. ‘In één punt geloof ik echter niet, dat de heeren het met elkander eens zullen worden.’
B. ‘Wat bedoelt gij?’
C. ‘In het navolgen der mode.’
A. ‘Neen, waar ik ooit toe kome, hiertoe niet, dat ik voor dien afgod mij nederbuig! Hoe, ik zou van mijne meer dan veertig jaar aangenomen gewoonten afgaan, omdat anderen zoo dwaas zijn, zich van uit Parijs of Londen wetten te laten voorschrijven!’ (Tusschen beiden gezegd, M.H.! de spreker had er thans wel bij kunnen voegen, uit Algiers; - want, gelijk alle bestendige lezers van onze Vaderlandsche Letteroefeningen zullen weten, draagt men in Frankrijk tegenwoordig mantels à l'Abd-el-Kader!) (*) ‘Ik weet wel,’ dus ging A. voort, ‘men noemt mij achter den rug een' zonderling, een' bizar man. - Doch daar bekreun ik mij niet veel aan. Ik lach op mijne beurt over al die grootere en kleinere naäpers, die als proteus gedurig van gedaante veranderen.’
B. die zag, dat het zijnen jongen reisgezel daarbinnen begon te koken, en vreesde, dat deze zich welligt ook eenig stekelig gezegde zou laten ontvallen, 't welk aan 't gesprek eene onaangename wending zou geven, vatte hier weder het woord op, en zeide: ‘ik geloof dat gij wat te ver gaat. Dit zal ieder weldenkende u toestemmen, dat het beneden de waardigheid van den mensch is, om zich in alles aan het gezag eener heerscheresse te onderwerpen, welke over de geheele beschaafde wereld hare wisselzieke bevelen uitzendt. Dikwijls ergert het ook mij, dat er zoo velen zijn, die hare wenken blindelings opvolgen, al zijn die ook met de kieschheid strijdig, al druischen die ook nog zoo aan tegen den goeden smaak. Vooral stuit het mij als ik zie, hoe die navolging zich ook, verder dan het kleed en den opschik, tot zeden en gebruiken uitstrekt, die in opstand zijn tegen de trouw-
{==316==} {>>pagina-aanduiding<<}
hartigheid, degelijkheid, zedigheid en deftigheid van het Nederlandsch karakter. Wij maken ons, meer ernstig en bezadigd, als wij van aard zijn, altijd eenigzins belagchelijk, dunkt mij, wanneer wij den Franschman willen spelen, los, luchtig en wuft als hij is.’
C. ‘Mijnheer zal toch niet willen, dat wij den stijven, droogen en phlegmatieken Hollander van den ouden tijd vertoonen?’
B. ‘Laat ik u zeggen, dat ik niet behoor tot die menschen, welke met alles wegloopen wat in den zoogenaamden goeden ouden tijd het gebruik plagt te zijn. Ook deze had zijnen wansmaak; en aan berispelijke zeden en gewoonten ontbrak het toen even weinig als thans. - Ik ben er dan ook niet voor, dat men juist den Hollander van weleer spele, anders dan op het tooneel, maar slechts, dat men Hollander blijve.’
A. ‘Daar hoor ik u! daarom wil ik dan ook met geene vreemde modes te doen hebben, ze mogen dan Fransch of Engelsch zijn.’
B. ‘Met uw verlof: ik geloof niet, dat wij daar geheel buiten kunnen blijven. Eeuwen lang reeds is het in ons vaderland het gebruik geweest, om andere natiën, waarmede wij veel in aanraking kwamen, in kleeding en gewoonten na te volgen. - Gelijk later de Franschman, zoo diende in vroegere tijden vooral de Spanjaard tot model. Mag ik het zeggen, dan zou een oudheidkundige u misschien juist kunnen aanwijzen, hoe zelfs de snede van uw kleed van vreemden oorsprong is. Om alle navolging van het uitheemsche te vermijden, zouden wij ons een eigen kostuum moeten uitdenken, maar dan ook ons aan het gevaar blootstellen, om aller verwonderde oogen op ons te vestigen, en door aller vingers ons nagewezen te zien.’
C. ‘Ik ben het compleet met u eens, mijnheer! - Waar wordt men ook meer na' beoordeeld, dan zijn al of niet gedistingueerd voorkomen. Het kleed maakt immers den man.’
‘Gelukkig voor alle verwijfden,’ viel A. hier scherp

{==317==} {>>pagina-aanduiding<<}
genoeg uit, aan dit spreekwoord eene wending gevende, die C. of niet voelde, of niet op zich toepastte - ‘maar laat de menschen van mij denken wat zij verkiezen, ik stoor er mij weinig aan; het is mij om innerlijke waarde, om oud-Hollandsche degelijkheid te doen!’
B. ‘Dit is, durf ik zeggen, ook mijn zoeken. Het is mij echter niet om het even, hoe men mij naar het uiterlijke beoordeelt. Ik stel te hoogen prijs op de achting mijner medemenschen, dan dat ik hen niet wat te gemoet zou komen in hun zwak, om iemand naar het uitwendige te schatten, en alzoo ook in kleeding, zeden en manieren datgene mij niet zou trachten eigen te maken, waaraan men den man van goeden huize onderscheidt. Als ik nu eens weet, dat ik met wezens te doen heb, die zoo veel aan kleinigheden hechten, dat zij iemands fatsoen zelfs naar het al of niet drinken uit het theeschoteltje afmeten, welnu, dan denk ik bij mij zelven, ze zijn niet wijzer, en ik volg het algemeen gebruik der wellevendheid. Vroeger plagt ik, trots den besten, “wèl bekome het u!” te zeggen, en een: “smakelijk eten!” te wenschen; maar wil de étiquette het thans anders; goed, ik houd mij stil, en laat iemand, ook zonder het hardop te wenschen, het niezen en eten wèl smaken en bekomen. Men moet de menschen zoo wat nemen gelijk ze zijn, hen zoo wat vieren en toegeven.’
A. ‘Ja, dat klinkt alles mooi en fraai! - En dus ook maar alle dwaasheden van anderen tot de onze maken?’
B. ‘Neen, neen; zoo niet! Mijne inschikkelijkheid heeft hare grenzen. Zij duurt slechts zoo lang, als het op zich zelf onschuldige dingen betreft. Al schafte, bij voorbeeld, ook iedereen het door sommigen ouderwetsch genoemd, eerwaardig gebruik af, om ook den vriendenmaaltijd met een “goed woord,” gelijk het teregt heet, aan te vangen, ik zou het aanhouden, wie er mij ook medelijdend om mogt aanzien. Doch voor 't overige vermijd ik zooveel mogelijk den naam van een' zonderling. Ik beschouw de maatschappij als een groot huisgezin, en onderwerp mij aan de daarin aangenomen

{==318==} {>>pagina-aanduiding<<}
wetten niet alleen, maar ook vormen, om de orde en vrede te bewaren, mij niet voegende bij dezulken, die te hoog zijn om met den grooten hoop, zoo als het heet, meê te doen. Want waarlijk, bij sommigen moge dit vreemde en zonderlinge uit onkunde van het heerschend gebruik, of uit iets eigenaardigs van het karakter, onwillens ontstaan, het komt toch ook niet zelden uit iets anders voort. Men wil wel eens het voorkomen aannemen van den boven al die nietigheden verhevenen wijsgeer, van den in zijne diepzinnige gepeinzen verstrooiden denker, of wel van den voornamen man; men wil althans iets meer schijnen dan een alledaagsch mensch, en lacht zoo met vaderlandsche zeden en gewoonten, die dan toch door hoogen ouderdom eene zekere achtbaarheid verkregen hebben en geadeld zijn door het voorbeeld van zoovele waarlijk groote en aanzienlijke mannen, welke zich dezelve niet hebben geschaamd. “'s Lands wijs, 's lands eer!” en zoo lang dus die wijze des lands niets onbehoorlijks van mij vergt, volg ik die mede op. - Kinderen hebben eenen hekel aan makkers, die zij eigenaardig spelbrekers noemen, omdat ze altijd iets anders dan de anderen willen, en niet mede willen doen als er eens iets voorgeslagen wordt, dat hun te kinderachtig schijnt, en alzoo het onderling genoegen verstoren. Zoo ben ik ook een vijand van die volwassene spelbrekers, die het beneden zich achten, om in genoegens der gezelligheid te deelen, waarbij men zich op eene onschuldige, kinderlijke wijze vermaakt, en die, door ze in een belagchelijk daglicht te stellen, ook anderen afkeerig daarvan maken. - Aan den met vaderlandsche gulheid rijkbeladenen disch gezeten, zien zij uit de hoogte op de andere gasten neder, die zich, zonder stijve pligtplegingen, aan hartelijke vrolijkheid overgeven; drinken geene condities mede, omdat dit in hoogere kringen geen stijl meer is, en zwijgen als er eens een eenvoudig gezelschapslied wordt aangeheven, waarbij
zij dan anderen hinderen en zelve niet op hun gemak zijn.’
C. ‘Nu maar, mijnheer, gij zult toch zeker ook niet

{==319==} {>>pagina-aanduiding<<}
mede instemmen, als dat burgerlijke: Wien Neêrlands bloed, of: Hoe zoet is 't daar de Vriendschap woont! gezongen wordt?’
B. ‘En waarom niet, mijn jonge vriend? Ik ben immers ook maar een burger! Ik acht niets wat burgerlijk is vreemd van mij, zoo lang het slechts niet in waarheid datgene is, wat men in sommige kringen te onregt onder dat woord burgerlijk verstaat. Mijn stelregel is, om mij, zooveel het immer kan en mag, naar de menschen te voegen: en daar bevind ik mij sinds jaren wèl bij. - Geloof mij, men wint zoo der menschen genegenheid door mensch mede te zijn. En wat is echte beschaving en wellevendheid anders dan humaniteit, dat is menschelijkheid. Zoo alleen kan men zich vertrouwen en invloed verwerven, en in zijn pogen, om door zijn voorbeeld verkeerde gewoonten tegen te gaan, gelukkig slagen. Eerst moet men tot den mensch afdalen, als men hem met zich hooger wil verheffen. - Zoo deed ook Hij, onze groote voorganger, wien wij immers allen moeten navolgen. - Hij was geheel mensch, en hoe hoog ook boven zijne tijdgenooten uitstekende, in gewaad en zeden toch een Oosterling en van den gewonen Israëlietischen burger niet verschillende. Bij Hem vinden wij geen spoor van het streven, om zonderling te zijn. Na te volgen achtte ook Hij niet beneden zich. Zijn hoogste zoeken was zelfs, om zijnen volmaakten Vader in alles te gelijken. - En kunnen wij dan wel beter doen, dan ook daarin zijne voetstappen te drukken? Moeten wij niet de wijsheid des Scheppers in eene neiging eerbiedigen, welke ons tot navolging van dit groote voorbeeld, zoowel als van andere uitstekende mannen dringt?’
C. ‘Mag ik vragen, is mijnheer misschien predikant?’
‘Neen, mijn vriend,’ antwoordde B. glimlagchend, ‘dat ben ik niet: maar ik voel wel, wat u dit heeft doen vermoeden. Laat ik u echter nog dit van mij zelven mogen zeggen, dat ik ook hierin de vrijheid neem van anderen te verschillen, dat ik zelfs in een gemeenzaam

{==320==} {>>pagina-aanduiding<<}
gesprek mij niet ontzie, soms een' godsdienstigen toon aan te slaan.’
‘Gij moogt zijn, die gij wilt,’ - zoo brak A. het stilzwijgen af, waarmeê hij den laatsten spreker geruimen tijd oplettend had aangehoord - ‘het spijt mij, dat ik de plaats mijner bestemming genaderd ben; want ik zou nog wel wat met u voort willen praten. Intusschen geef ik u mijn woord, dat ik over het besprokene nog eens mijne gedachten zal laten gaan.’
En als gij er nu ook zoo over denkt, G.H., dan heb ook ik het doel mijner reis bereikt, en terwijl ik u mijnen opregten dank betuig, dat gij de kinderen mijner verbeelding zoo geduldig hebt willen aanhooren - roep ik u op uwe verdere levensreis een hartelijk ‘vaar wèl,’ toe.


Herinnering aan de staalbron en het Bad Driburg, door een voormalig bezoeker dier plaats medegedeeld.

Reeds in de Vaderl. Letteroef. van Mei 1833 vindt men van den uitstekenden Badarts brück een uitvoerig verslag dezer badplaats, door een hersteld landgenoot in het Nederduitsch vertaald. De innige dankbaarheid voor hetgeen schrijver dezes door de versterking zijner gezondheid, in de hand der Voorzienigheid, aan de goede zorgen van dezen Arts en de werking van het weldadig staalwater verpligt is, dringt hem thans, eenige weinige bijzonderheden omtrent Driburg aan te stippen. Mogt het strekken, om hun, die de gelegenheid bezitten, om derwaarts in het naderend badsaizoen zich te begeven, bij den raad huns geneesheers, welke ten deze een onmisbaar vereischte is, tevens eenige niet ondienstige wenken te geven, aan eene hartelijke overtuiging en driejarige ondervinding ontleend.
De badplaats Driburg ligt in een allerbekoorlijkst lommerrijk dal, zoo als men dit in Westphalen anders zeldzaam ontwaart en zelfs, na Munster en Paderborn, in twee dagreizen van Amsterdam, te zijn doorgereden, naauwelijks gissen zou. Het stadje Driburg zelf is een vierendeeluurs van het dal, waar zich het bad bevindt, verwijderd; van Paderborn leidt eene goede grintweg derwaarts heen. Alles is er rein en zindelijk ingerigt; de reis, welke men over Stein-
{==321==} {>>pagina-aanduiding<<}
furt, of Osnabruck, en Munster neemt, is zeer gemakkelijk en onkostbaar. Eene halve dagreize verder dan Driburg ligt Pyrmont; doch hetgeen Driburg, in mijn oog, vooral boven laatstgemelde badplaats en staalbron verkieslijk maakt, is de meerdere rust, welke men in Driburg vindt en de verwijdering van het gewoel, hetwelk aan grootere badplaatsen eigen is en dezelve dikwerf ongeschikt maakt voor wezentlijke patiënten. Het Driburger staalwater, waarvan het gebruik vooral dienstig is tegen maagkwalen, zenuwongesteldheden en verstoppingen, is niet minder krachtig dan dat van Pyrmont, ja zelfs geeft de beroemde hufeland aan het eerste in sommige gevallen nog den voorrang. Het is, behalve het baden in, vooral het drinken van dit water, gevoegd bij de heilzame buitenlucht, welke men aldaar geniet, waarvan steller dezes telkens meerdere versterking mogt ondervinden, doch bovenal moet hij hier hulde doen aan den Badarts brück, aan wien, als een uitstekend mensch en hartelijk vriend, hij zich voor immer verknocht en verpligt rekent. Met de taal van de meeste daar vertoevende badgasten, ook uit Engeland en
Zweden, bekend, heeft de Badarts zich tevens gemeenzaam gemaakt met de Nederduitsche, welke hij, hoezeer haar zelf niet sprekende, nogtans volkomen verstaat, en doorgaans de patiënten uit Holland bij voorkeur verzoekt, liever deze dan de Duitsche of Fransche te bezigen. Driburg bezit bovendien, bij al de geriefelijkheden eener grootere badplaats, eene overheerlijke natuur, een koel lommer der alleeën en der kleine beplante bergen, welke dit heerlijk dal omringen, en meer of min uitgestrekte wandelingen, die men des daags door 't geboomte, of door korenvelden in den avond, maken kan. Geschikt rijtuig en goede ezelridden kan men hier aanwenden. In dezelfde gebouwen, waar men zich naar verkiezing en verschillenden huurprijs op onderscheidene wijzen kan inrigten, vindt men de woningen boven, en de badkamers beneden, onder hetzelfde dak veréénigd. De staalbron is omringd door eene lange overdekte galerij, van winkels voorzien, zoodat men bij guur weder tegen de buitenlucht beveiligd is; men kan er ook in de meer opene galerijen de noodige beweging of rust nemen. Zindelijkheid en reinheid, levendigheid en toch een volkomen rustig genot van het buitenleven gaan er gepaard. Het bad wordt door de voornaamste Duitsche familiën bezocht; vele onvergetelijke vrienden leven in de herinne-
{==322==} {>>pagina-aanduiding<<}
ring van steller dezes, en hij beroept zich hier met nadruk op diegene zijner landgenooten, welke hij daar leerde kennen, of die er vóór en na hem geweest zijn, om, hetgeen hij ter gunste van Driburg hier getuigd en in gemoede ter neder gesteld heeft, te bevestigen. De treffendste gevolgen heeft hij er mede gezien van het gebruik der damp-, zwavelslijk- en gazbaden tegen verlamming, rhumatisme en andere kwalen, en al moge het hem moeijelijk vallen, om, als oningewijde in de geneeskunde, een en ander op meer nadrukkelijke en betere wijze te betoogen en te staven,
zoo kan hij toch dit hier opentlijk verzekeren, zonder dat hij dit doe om alleen een dankoffer voor zijn herstel aan het lustoord Driburg te wijden, dat hij aldaar, zoo van het drinken van het krachtig staalwater, als van de staal-, slijk- en dampbaden, de merkwaardigste voorbeelden in eene menigte bezoekers heeft waargenomen, die ziek en kwijnend ter plaatse aankwamen en haar hersteld verlieten. Ook de omstreken zijn zeer fraai, en bij de dagelijks verbeterde en versnelde middelen van vervoer, bieden zij de aangenaamste gelegenheid aan tot eenigen uitstap, na de volbragte badcuur, naar Cassel, Bergsland enz. Eene weldadige inrigting tot kostelooze verpleging van behoeftigen zet op dit alles de kroon.





Beschouwing van de oorzaken van het verval van handel en nijverheid in Nederland. Door M.H. de Graaff.

Wanneer wij de jongste verslagen van de Gedeputeerde Staten der verschillende provinciën onzes vaderlands doorbladeren, ontwaren wij uit meest alle, dat handel, scheepvaart en fabrijkwezen allengskens vervallen en de armoede toeneemt. Dit is een treurig doch waar berigt. Vooral is het te bejammeren in een land als het onze, hetwelk geheel van handel, scheepvaart en in het algemeen van nijverheid moet bestaan, waartoe deszelfs ligging en gesteldheid de natuurlijkste aanleiding geeft. Door de nijverheid toch is ons land opgekomen, heeft het gebloeid en eens eene grootheid bezeten, zoo als geen land ooit te voren bezeten had. In den worstelstrijd tegen het wereldoverheerschende Spanje behaalden wij de zege door onverschrokkene dapperheid en door de materiële kracht van den handel. Onze vloten be-
{==323==} {>>pagina-aanduiding<<}
heerschten den oceaan en deden al onze commerciële betrekkingen eerbiedigen. Het staatkundig evenwigt van Europa hing van ons af. De trotsche lodewijk XIV zond zijnen Staatsminister torcij met een vredeverzoek naar den Pensionaris heinsius, die toen het lot van ons werelddeel besliste. Onderscheidene Mogendheden riepen onze hulp in, en lieten ons over vrede en oorlog naar willekeur beschikken. Toen de Engelschen hunnen Koning jacobus II moede waren en zijnen schoonzoon willem III om bijstand verzochten, besloten onze Staten dien Vorst krachtdadig te ondersteunen. En nu zag men, in de zeeëngte tusschen Engeland en Frankrijk, 500 schepen eener kleine Mogendheid, die eene eeuw te voren nog naauwelijks bestond, gereed, om het eerste dier aloude Koningrijken, welks inwoners, op den oever geschaard, de handen naar haar uitstrekten, in spijt van het andere, te verlossen van een geestelijk en tijdelijk juk (*). Wij verjoegen jacobus II en plaatsten willem III op den troon.
Die dagen van glorie, magt en rijkdom, welker herinnering ieder regtgeaard Nederlandsch hart een verhoogd genot schenkt en hetzelve vuriger doet kloppen, die gedenkwaardige dagen waren tevens de dagen van handel en nijverheid. Hoort wat een onbevooroordeeld Fransch schrijver deswege aanmerkt: ‘Le courage et la patience ont rendu libres les Hollandais; l'industrie saura les enrichir. Ils forcent la mer à rentrer dans ses limites; se ressaisissent des conquêtes qu'elle a faites, et défendent leurs rivages contre une nouvelle invasion des flots qui les menacent de toutes parts.’
‘Une ardeur infatigable, une économie qui calcule les deniers et qui compte les minutes, une navigation de cabotage qui finit par envahir l'Océan, élèvent en deux siècles la république Batave au plus haut degré de puissance, et bientôt son commerce n'a d'autres bornes que celles du monde (†).’

{==324==} {>>pagina-aanduiding<<}

Deze roemruchtige tijden zijn voorbij. Na de Fransche overheersching en bij de herstelling van onzen Staat, leverde het overzigt van onzen handel, scheepvaart en nijverheid eenen bedroevenden uitslag op. Onderscheidene handelstakken hadden reeds opgehouden te bloeijen, en de nog aanwezige verkeerden in eenen kwijnenden toestand. Eene koopvaardijvloot bestond er niet meer; de scheepsbouw was bijna vernietigd; de touwslagerijen waren aanmerkelijk in getal afgenomen; de vroeger zoo eigenaardige volkstrek voor het zeevaren was bijna uitgedoofd, zoodat het geheel een klaarblijkelijk, voorbeeld van handelsverval opleverde.
Ook het, tijdens de Fransche overheersching, eenigzins aangewakkerde fabrijkwezen neigde terstond ten val, toen het continentale stelsel, deszelfs eenigste steun, werd opgeheven. Dit was echter voor ons van minder belang, dan het verval van handel en scheepvaart, want de fabrijken bloeiden hier toen slechts door overdrevene verbod-systema's. Even als eene plant uit de heete luchtstreken eene kunstmatige warmte behoeft, wanneer dezelve in een koud klimaat wordt overgebragt, even zoo behoefde het Nederlandsche fabrijkwezen, onder het Fransche bewind, het Napoleontische continentaalstelsel, ten einde eenige voortbrengselen tot gedeeltelijke aanvulling van het gemis der koloniale waren te leveren.
De scheepvaart was derhalve in die dagen te niet gegaan, de handel in eenen achterlijken staat, en het fabrijkwezen, na de heropening der zee, grootendeels vernietigd. Daarbij kwam, tot overmaat van ellende, de toevoeging van België, een land, welks bewoners niet alleen in taal en Godsdienst van ons verschilden, maar ook in materiële belangen eenen anderen weg betraden. En hoe stonden de zaken van dat land, toen men het aan ons Rijk toevoegde? Gedurende het Fransche bestuur was België in bloei toegenomen, wijl

{==325==} {>>pagina-aanduiding<<}
het nagenoeg veertig millioenen verbruikers voor deszelfs waren vond. Napoleon had het fabrijkwezen aldaar door geldelijke ondersteuningen, door premiën en allerlei eerbewijzingen aangemoedigd, lijnregt strijdig met de begrippen der moderne staathuishoudkundigen, die eene dergelijke tusschenkomst in zaken van industrie, afkeuren. Hij had het stelsel van den grooten colbert zoo veel mogelijk zoeken uit te breiden en op België toegepast. Daardoor was dat land, bijna eensklaps, tot eenen grooten voorspoed geraakt en werd er eene bedrijvigheid ontwikkeld, welke ter naauwernood een genoegzaam getal werklieden voor derzelver dagelijksche toeneming konde vinden. De werkloonen werden verhoogd, de arbeidende volksklasse overal geplaatst, de eigenaars der fabrijken deden ongehoorde zaken en genoten ongehoorde voordeelen. Maar het was een koortsachtige toestand, die, bij den val van den wereldveroveraar, in eene werkelijke verslapping moest overgaan. Het fabrijkwezen was in België, nog veel meer dan bij ons, ten koste van Frankrijk ontwikkeld. Meekrap en weedfabrijken, ter vervanging van konsenilje en indigo, beetwortel suikerfabrijken, in plaats van het suikerriet, waren daar in overvloed aanwezig. De steenkolen stegen tot eenen hoogeren prijs dan ooit te voren. Gent bloeide door deszelfs wolgarenspinnerijen, door weverijen en door het drukken van katoenen stoffen, even als geheel Vlaanderen door de fabrikatie van lijnwaad. Verviers was beroemd wegens de lakens, Doornik wegens tapijten, porselein en mutsenmakerijen; Stavelot, Brugge en Namen door hunne looijerijen; Luxemburg, Luik en Charleroi hadden eenen verbazenden aftrek van ijzer. Zoodra echter het Fransche Keizerrijk
viel, hield ook het continentale stelsel op, en dien ten gevolge verviel ook meerendeels het Belgische fabrijkwezen.
Na de vereeniging van België met ons vaderland, zag men dadelijk, dat er een wijs bestuur gevorderd werd, ten einde de belangen van beide Rijken, zonder eene wederzijdsche kwetsing, te bevorderen. Nederland was een Staat van handel en scheepvaart, België een Staat van industrie, landbouw en manufacturen. Men bezat koloniën, en het getal der verbruikers voor de gefabriceerde goederen beliep vijftien millioenen, zoodat het nadeel van eene afscheiding van Frankrijk voor België daardoor eenigzins gelenigd zoude kunnen worden. Maar er rees, bereids van den beginne af,

{==326==} {>>pagina-aanduiding<<}
jaloezij en wantrouwen tusschen de beide vereenigde volken, en ieder wilde zijn staatkundig stelsel tot eigen voordeel doordrijven. Ten behoeve van België's nijverheid werden er beschermende wetten uitgevaardigd, welke de belangen van den Nederlandschen handel benadeelden, en bovendien niet datgene ter vergrooting van de nationale rijkdommen aanbragten, wat men daarvan gedroomd had. Beschermende wetten verminderen de nijverheid doorgaans eerder, dan dat zij haar vermeerderen, want de consumtie bepaalt zich dan gewoonlijk alleen tot het binnenland, en de buitenlandsche gewesten houden dezelve afgesloten. Ook ondersteuningen uit 's lands schatkist zijn allerverderfelijkst voor de nijverheid zelve en schadelijk voor het geheele volk. Men heeft gezien, dat fabrijken van mechanieke linnenspinnerijen, van zijdeweverijen, in den smaak der Lionnesche, van verschillende wollen stoffen, van cachemiren shawls en anderen, allen door ons Gouvernement opgerigt, als 't ware bij den dag ontstonden en verdwenen, en hiermede gingen schatten verloren. De bedoeling der Regering was wel goed, doch zij had raadslieden moeten kiezen, welke gezonde staathuishoudkundige begrippen bezaten; zij had moeten weten, dat de vermaarde oeconomist smith schrijft: ‘De fabrijkagenten van eenen Vorst zien de rijkdommen van hunnen heer voor onuitputtelijk aan; zij letten er dus niet op, hoe duur zij iets inkoopen of hoe goedkoop zij verkoopen, en slaan weinig acht op de onkosten van het vervoer der goederen. Deze agenten leven dikwijls op eenen vorstelijken voet, en verkrijgen desniettemin, door eene zekere geslepene wijze van boekhouden, een koninklijk vermogen.’ - Had men dit bedacht en geene kasteelen in de lucht gebouwd, veel schats was dan gespaard, veel onaangenaams voorkomen, veel nuttigs verrigt. België's bloei moest echter, door eene reeks van privilegiën en voorregten, dagelijks toenemen;
weshalve de ondergang van deze of gene fabrijken niets leerzaams voor derzelver oprigters naliet. En toch, deze bloei en al de voorregten, ten koste van het bestaan van Noord-Nederland verworven, werden gering geacht, want België stond tegen deszelfs Koninklijken weldoener op, hetgeen ten gevolge had, dat de Rijken werden gescheiden.
De noordelijke provinciën waren nu geheel bevrijd van den schadelijken invloed der zuidelijke belangen. Ons politiek aanzien in de rij der Europesche Mogendheden was wel

{==327==} {>>pagina-aanduiding<<}
grootelijks verminderd; doch wij hoopten desniettemin op eene betere toekomst, dan tijdens de vereeniging. Helaas! Nederland heeft zich met de hoop op die betere toekomst bitter bedrogen. De roemrijk voleindigde veldtogt had ons millioenen gekost; toen wij voor de overmagt moesten bukken, kostte ons het stelsel van volharding niet minder. De Regering meende, dat de groote Mogendheden de regtvaardigheid zouden huldigen: zij vergat, dat het overdrevenst eigenbelang in onze eeuw het zwaarste weegt; de Regering droomde van koninklijke regten, van eene staatkunde op waarheid gegrond, van de bepalingen van een zoogenaamd heilig verbond enz.: zij verloor uit het oog, dat de hedendaagsche staatkunde karakterloos is. Later moest de toenmalige Minister van buitenlandsche zaken, de Heer verstolk van soelen, zelf erkennen: ‘In het karakter dergenen, wier rampzalige gevolgen het Rijk der Nederlanden en het evenwigt van Europa zoo gevoelig geschokt hebben, zal het nageslacht zich niet vergissen. Het draagt den noodlottigen stempel der ontzenuwde, beginsellooze staatkunde en der daaruit voortgesproten onheilen van onzen tijd.’
Door deze misrekening, maar meer nog door de oude sleur te volgen, steeg de Nederlandsche staatsschuld tot eene schrikbarende hoogte. In stede van andere maatregelen, bij eenen veranderden stand van zaken, in het belang van den handel te nemen, bleef alles bij het oude: de schulden vermeerderden, de handel kwijnde en de nijverheid in het algemeen verflaauwde. Geen wonder. De belastingen stegen jaarlijks hooger en oefenden eenen nadeeligen invloed op het levensonderhoud uit. De loonen der werklieden moesten vergroot worden; de mededinging in de goedkoopheid van het fabrikaat met het buitenland verkreeg daardoor eenen gevoeligen knak, schoon de Regering het verderfelijk systema van aanmoedigingspremiën, privilegiën en monopoliën, als vroeger, drok toepaste en nog geen genoeg leergeld uit de schatkist scheen betaald te hebben. Bovendien huldigde zij, bij voortduring, het stelsel van de opzweeping der belastingen, zonder vooraf derzelver nadeelige uitwerkselen te bedenken, want allerlei voor handel en nijverheid belemmerende formaliteiten en vexatoire handelwijzen waren daarvan het gevolg. De Regering zag over het hoofd, gelijk de beroemde staathuishoudkundige say zegt: ‘dat iedere belasting eene opoffering is, welke op zekere personen en za-
{==328==} {>>pagina-aanduiding<<}
ken drukt; dat dezelve altijd een last is, en een dwang voor de nijverheid, zoo heilzaam voor het algemeene welzijn, vermits het volksbestaan, behalve van de natuurlijke rijkdommen, insgelijks van het nijverheidsvermogen afhangt.’ - Tevens moet ik, tot mijne spijt, opmerken, dat de anders zoo waardige handelmaatschappij, wier bestemming was om nieuwe commerciële betrekkingen aan te knoopen en den handel in het algemeen te bevorderen, na 1830 van haar hoog en nuttig standpunt is afgedaald, ten einde eenen alleenhandel uit te oefenen, die altijd allerschadelijkste gevolgen voor de volksmassa heeft gehad, terwijl ook hare staatkundige magt, welke zij door
geldelijke voorschotten aan het Gouvernement heeft weten te ontwringen, meer tot eigen voordeel dan tot heil des volks is gebezigd.
Zietdaar in korte, maar ik durf zeggen waarachtige woorden het verval van onzen handel en van onze nijverheid geschetst, in zoo ver het Gouvernement te dien opzigte, mijns inziens, niet den regten weg bewandelt, maar een' weg, waarop handel en nijverheid allengskens zullen vervallen en waarop het vertrouwen tusschen Vorst en volk zal worden verbroken. Het zou te betreuren zijn, dat Nederland, hetwelk vroeger een der grootste handelsstaten was, die tevens door nijverheid uitblonk en nog door deszelfs ligging zoo geheel geschikt is om een werkdadig en uitgebreid deel aan den wereldhandel en aan onderscheidene takken van nijverheid te nemen, meer en meer in deszelfs commerciële en industriële werking belemmerd en verbrokkeld werd. Het past ons, onze voorouders niet alleen te evenaren, maar wij dienen hen in werkzaamheid, in commerciële politiek en in industriële kennis te overtreffen. Zij hadden minder mededingers dan wij, en konden met minder ijver en veel gemakkelijker meer winnen. Thans hebben wij in al onze naburen en zelfs in ver afgelegene volken magtige tegenpartijen, weshalve er eene onvermoeide vlijt, eene wijze, commerciële politiek en grondige industriële kennis noodig is, om handel en nijverheid levendig te houden. Stilstand leidt tot achteruitgang. Van de schatten onzer voorouders te teren brengt ten laatste armoede te weeg. Het ongelukkige Spanje leert ons, wat er van een land wordt, wanneer de geest der nijverheid uitdooft en allerlei staatsverwarringen eene goede handelspolitiek doen veronachtzamen. Onze eeuw is daarenboven eene eeuw van vooruitgang. Dagelijks gaan de ont-
{==329==} {>>pagina-aanduiding<<}
dekkingen in het rijk der kunsten en wetenschappen met reuzenschreden voorwaarts; de verlichting neemt toe en loutert natiën, welke vroeger weinig voortbragten en weinig behoefden, doch nu aan allerlei dingen behoefte hebben; de werktuigkunde breidt zich uit en wordt bijna op alles en
overal toegepast; de stoomkracht, in het bijzonder, versnelt de beweegkrachten op eene verbazende wijze en strekt zich gedurig verder uit; het onderling verkeer der volken wint meer en meer veld, ja zelfs de Chinesche colossus, die altijd den aandrang van beschaafde natiën weêrstond, begint te waggelen; om kort te gaan, de wereld is grooter geworden, het geheele menschdom is in beweging, de handelsbetrekkingen zijn toegenomen, de toenadering der onderscheidene volken is aanmerkelijk vermenigvuldigd en vergemakkelijkt. Dit alles moet ons nopen, geene ledige aanschouwers bij eene zoo algemeene werkdadigheid te blijven. Onze handelsgeest dient de veranderde omstandigheden en betrekkingen zich ten nutte te maken. De Regering is reeds aanvankelijk van den ongepasten maatregel, tot ondersteuning van sommige nijverheidsondernemingen door geldelijke gratificatiën uit 's lands schatkist, teruggekomen, en wij hopen, dat zij vele noodelooze en hatelijke fiscaliteiten insgelijks zal opheffen. Wijze handelsverbonden met vreemde Mogendheden, doordachte wetten, die handel en nijverheid bevoordeelen en niet belemmeren, maar vooral een welingerigt toltarief worden van haar gevorderd. Het systema: laissez faire, laissez passer, moet zoo veel mogelijk gehuldigd worden, wijl eene welbegrepene handelsvrijheid de nijverheid allerwegen aanwakkert. Het monopoliestelsel heeft ons voorheen al veel kwaads berokkend, door de daaruit ontstane ijverzucht van naburige Mogendheden, die ons, hoofdzakelijk deswege, den oorlog hebben aangedaan, gelijk Engeland in 1780 en Frankrijk in 1793, weshalve hetzelve, vooral in onzen tijd, voor mildere beginselen dient plaats te maken. Niet alleen dat ons verachterd finantiewezen door eene oorlogsverwikkeling onherstelbaar uitgeput zoude worden, maar wij leven in eenen tijd, die, door de toenemende uitbreiding van het Duitsche Tolverbond en de allengskens liberaler
wordende denkwijze van andere Mogendheden, eenen schadelijken invloed op het monopoliestelsel begint uit te oefenen. Laat ons dus de gelegenheid tot eene wederkeerige en heilzame inschikkelijkheid niet

{==330==} {>>pagina-aanduiding<<}
ontsnappen; laat ons toonen, dat wij in de handelspolitiek niet zijn achteruit gegaan; laat ons zorgen, in de rij der volken, welke vrijgeviger handelsbeginselen huldigen, niet te ontbreken. Daarop zie de Regering toe; zij neme maatregelen in het belang van handel en nijverheid, overeenkomstig den gelouterden tijdgeest, want daardoor zal zij hare eigene welvaart en die des volks bevorderen.
Tot nog toe heb ik aangetoond, in hoe ver het Gouvernement met het verval van onzen handel en nijverheid in betrekking staat; thans wensch ik te beschouwen, in hoe ver de natie zelve aan dat verval schuldig is.

(Het vervolg hierna.)


Drie dagen zwervens in den omtrek van den Taurus.

(Uit het Reisverhaal van w. francis ainsworth.)

Meermalen hebben reizigers in het Oosten zich beklaagd over den last, onafscheidelijk aan het laden en ontladen der pakpaarden, ook dan, wanneer men zich enkel tot het onvermijdelijk noodzakelijke aantal bepaalt. Op zekeren schoonen morgen, terwijl wij met eene kleine afdeeling op marsch waren, om den Taurus te verkennen, stelde onze aanvoerder. Kolonel chesney, mij voor, om, terwijl de paarden werden beladen, en de overigen zich tot den gewonen dagmarsch gereed maakten, met onze geweren uit te gaan en te zien, of wij eenig tijdverdrijf konden vinden.
Het dorp, waar wij den nacht hadden doorgebragt, had eene opmerkelijke ligging op eenen boschrijken heuvel aan den zuidelijken kant van den Taurus (naar den kant dus der Middellandsche zee,) en het had misschien een van de uitgestrektste en prachtigste vergezigten, die men in Aziatisch Turkije vindt. Achter ons waren de steile en naakte rotsen de naauwe bergspleten en de sneeuwwitte toppen van den midden Taurus; rondom ons met bosch begroeide heuvels met hier en daar verspreide puinhoopen van kasteelen; en voor ons en aan onzen voet lag de uitgestrekte grasvlakte van Cilicia Campestris, door welke de breede Sarus als eene zilveren slang heenkronkelde, om zich te verliezen in de olijfbosschen, die de volkrijke stad Adanah omgeven. De vallei van den Cydnus was derhalve gemak-
{==331==} {>>pagina-aanduiding<<}
kelijk na te gaan tot daar, waar de rivier de muren van het beroemde Tarsus bespoelde. Verder oostelijk kon men de vallei van de derde groote rivier van Cilicië, den Pyramus, onderscheiden aan de minarets van Mopsuestia en aan de rotsblokken, die de eenvormigheid der vlakte afbraken, en waarop het slangenkasteel, het kasteel Tum, Anazarba en andere lagen. Aan de overzijde der vlakte was de golf van Alexandretta, aan de eene zijde omgord door de hooge bergreeks van den ouden Amanus en aan den anderen kant door den boschrijken Rhosus, terwijl de piek van den Casius de meer verwijderde kust aanduidde, die naar den Libanon voerde. In eene andere rigting opende de golfzich in de volle zee, die aan den uitersten rand van den gezigteinder gebroken werd door eene blaauwe en onduidelijke streep, welke het eiland Cyprus
aanwees.
De landstreek zelve, waar wij naar wild zochten, onderscheidde zich meer door haren plantengroei, dan door eenige andere kenmerken. De heuvelen, die elkander vrij eenzelvig opvolgen, waren alle begroeid met kreupelhout, dat vooral bestond uit den doorneik, mirth, jeneverbessen en hagedoorn. Hier en daar verhief zich boven deze een hoogere boom, waaronder verschillende soorten van eiken en de sprinkhaanboom zich het meest onderscheidden. Daar, waar geen kreupelhout groeide, was de grond bedekt met een klein doornachtig gewas van de Acacia (Mimosa Agrestis) met het zoet hout en andere planten; hei- en varenkruiden kwamen ook voor, maar waren toch niet zoo veelvuldig, als bij ons.
Het punt, waarheen onze volgende togt ons moest voeren, en werwaarts de gidsen ons zouden geleiden, was de oude Armenische bisschopszetel Sis, van wiens ligging wij bij de gebrekkige aardrijkskundige kennis van dit gedeelte des aardbols alleen wisten, dat zij ergens was aan den voet van den Taurus, eenige dagreizen noordoostelijk van onze tegenwoordige rustplaats. Bij het zeer gewone gemis van wegen of voetpaden hielden Kolonel chesney en ik ons zoo na mogelijk aan de rigting, die wij meenden, dat de overigen zouden nemen, en het was niet, dan nadat wij, zonder eenig wild op te doen, eenen geruimen tijd rondgekruist hadden, dat wij beide te gelijk bespeurden, dat er eene vergissing moest plaats hebben. Het was blijkbaar, dat onze reisgenooten langs eenen anderen weg waren voortgetrokken.

{==332==} {>>pagina-aanduiding<<}
In deze omstandigheden stelde de Kolonel voor, om voorwaarts te trekken, in de hoop, dat wij van het een of ander hooge punt op den weg onze reismakkers in het oog zouden krijgen.
Wij waren nog niet verre voortgegaan, toen wij aan den oever eener rivier kwamen, langs welke wij moesten trekken, tot dat wij eene waadbare plaats vonden. Weldra hadden wij deze bereikt, digt bij eene verlatene begraafplaats, waarop de ruïnen van eene moskée stonden. Hooger de rivier op, zwommen eenige wilde eenden in ongestoorde rust, en terwijl de Kolonel eene vruchtelooze poging deed, om ze onbemerkt te naderen, verborg ik mij achter eenige steenen en trachtte, doch te vergeefs, een paar van de zonderlinge rotten te schieten, die zich hier te goed deden aan de overblijfselen der Mahometanen.
Nadat de Kolonel zich weder bij mij gevoegd had, kleedden wij ons uit en bragten onze kleederen en wapenen droog over. Deze rivier, de Urlinjah geheeten, was die tak van de Sihun, welke van uit de groote bergpas in den Taurus vloeit, bekend als de Cilicische poort, nu Golek Boghaz. Aan de overzijde bevonden wij ons in eene landstreek, volkomen gelijk aan die, welke wij hadden verlaten, heuvelachtig, maar niet rotsachtig, over het algemeen boschrijk, onbewoond en zonder paden. Nu eens bestegen wij eene naburige hoogte, om het land vóór ons te overzien en de meest opene rigting te kiezen, voor zoo veel wij dit doen konden, zonder te verre af te dwalen van den koers, dien het kompas ons aanwees; dan weder daalden wij af in diepe valleijen, met schier ondoordringbaar kreupelhout begroeid, waar de buigzame takken van den hagedoorn onze kleederen verscheurden, terwijl wij er door worstelden. Somtijds hadden wij een' gemakkelijker weg, als wij den loop volgden van eene beek, wier kiezelbed slechts hier en daar werd afgebroken door eenen tamarindeboom of eenen prachtig bloeijenden oleander; doch spoedig had men den oorsprong van zulk een watertje bereikt; eene nieuwe heuvelreeks moest bestegen worden, en dat enkel, om vandaar weder eene vallei, en eenen begroeiden heuvel te zien, even als het beeld, in den spiegel, van datgene, wat men zoo even is voorbijgegaan - zoo gelijk van omtrek, van hoogte en van begroeijing.
Wij hadden den ganschen dag slechts ééne patrijs gezien,

{==333==} {>>pagina-aanduiding<<}
en gelukkig had de Kolonel die geschoten. Verscheidene jakhalzen hadden wij uit hunne holen opgestooten, maar overigens hadden wij weinig levende wezens ontmoet. Toen evenwel de avond begon te vallen, en de sneeuw van den Taurus reeds de lucht begon te bekoelen, waar de schemering zoo kortstondig is, kwamen wij aan den oever van eenen kleinen stroom, waar de viervoetige dieren des wouds in troepen schenen te komen, om hunnen dorst te lesschen. Wij wisten uit de ondervinding van eenige vroegere dagen, dat de nimer of panter en eene kleinere soort van tijger veelvuldig was aan den voet van den Taurus, en dit maakte, dat wij zorgvuldig uitkeken.
Het gemurmel van den helderen stroom en het gebrom der groote torren, die gedurig tegen ons aan vlogen, werden op dit oogenblik zeer gewenscht afgebroken door het verwijderde geluid van blaffende honden. Wij versnelden onze schreden en wisselden vrolijke blikken. Na verloop van een half uur hadden wij een klein gehucht van veehoeders bereikt, gelegen op eene kleine hoogte boven den stroom. Wij werden vriendelijk ontvangen; men gaf ons een afzonderlijk vertrek, en eene oude vrouw hield zich onledig met het maken van eenige dunne koeken, die daar den naam van brood dragen. Van onzen kant zochten wij eenige stukken hout op, staken een vuur aan en roosterden onzen eenigen vogel, dien wij vervolgens eerlijk deelden.
Den volgenden morgen, toen de Kolonel mij wekte, was het zoo donker, dat ik voor een oogenblik twijfelde, of de dag nog wel aanbrak; doch ik moest het opgeven, en daar wij geen last hadden van onze bagaadje noch ook een langdurig toilet behoefden te maken, omdat wij bij gebrek van bedden in onze kleederen hadden geslapen, waren wij weldra op weg, zonder de slapende dorpelingen met een statig afscheid lastig te vallen. Wij wandelden twee lange uren, voordat eene breede lichtstreep aan den oostelijken gezigteinder het aanbreken van den morgen verkondigde, en te gelijker tijd ons een vrij groot dorp op kleinen afstand vertoonde. Uitgelokt door de geheime hoop op een verkwikkelijk kop koffij, rigtten wij onze schreden derwaarts en vonden een' knaap, die juist opgestaan was, om het vee vrij te laten, en deze wees ons het huis van den sheik of de algemeene oda. Het zal niet ondienstig zijn hier te vermelden, dat dit voorval plaats had, kort nadat de Euphraat-
{==334==} {>>pagina-aanduiding<<}
expeditie op de Syrische kust was verschenen, en dat des Kolonels taalkennis voornamelijk uit Arabisch bestond, terwijl wij nu rondzwierven in een land, door Turken bewoond, van wier taal wij beide te dier tijd ter naauwernood een enkel woord verstonden.
Zonder pligtplegingen naar boven loopende, openden wij eene deur en traden een ruim vertrek binnen, aan welks eene einde de overblijfsels lagen van een uitgedoofd vuur, terwijl aan weêrskanten de divans en ook de middenruimte waren bedekt met getulbande heeren, die vast in slaap waren, naar de regtzinnige Mahometaansche manier met het hoofd naar Mecca gekeerd. Wij moesten voorzigtig hier een hoofd omloopen, daar over een ligchaam heenstappen, voordat wij den haard konden bereiken; toen zetteden wij onze geweren in eenen hoek en begonnen het weinige vuur uit de asch op te rakelen. Het gedruisch intusschen, door ons binnentreden veroorzaakt, had verscheidenen van de slapers wakker doen worden, die de een na den ander zich ten halve begonnen op te rigten, al gapende de losgerolde plooijen van hunne tulbanden weder om hunne trage hoofden begonnen te wikkelen en intusschen blikken van verbazing en wantrouwen wisselden. Wij deden ons best, om beleefd te zijn en verklaringen te geven; maar daar zij ons niet konden verstaan, maakte dit de zaak nog maar erger, en zij werden hoe langer zoo onbeschofter. Weldra zag ik er een, die midden over den vloer had liggen slapen, en die, even als de overigen, met pistool en dolk was gewapend, achter den zetel sluipen, waarop de Kolonel zich had geplaatst, en zijnen dolk trekkende, wijzen eerst naar den rug van den Kolonel en vervolgens naar mijnen kant van den haard. Op hetzelfde oogenblik riep de Kolonel mij schielijk toe, om mijn geweer te grijpen; want hij had achter mijnen rug hetzelfde zien gebeuren. Zijn bevel werd gehoorzaamd met eene vlugheid, geëvenredigd aan den drang des oogenbliks, en in eene sekonde stonden wij gereed, met onze geweren in de hand; en toen onze vijanden bij deze onverwachte beweging eenige schreden terugtraden, maakten wij ons ruimbaan door het vertrek, bereikten de deur, en vandaar de trappen, en eene minuut later waren wij weder op weg, doch zonder een kop koffij gehad
te hebben.
De dag was nu waarlijk aangebroken, de morgen was helder en vorstig, en wij naderden digter het ruwe bolwerk

{==335==} {>>pagina-aanduiding<<}
van het hooge gebergte, dat wij altijd ter zijde hadden. Nadat wij eenige boschrijke heuvels waren overgetrokken, kwamen wij aan eene meer opene en uitgestrekte vallei, die besproeid werd door een water, dat in de Urlinjah uitliep, en die eenigzins bebouwd was, met hier en daar verspreide hutten en eene aanzienlijker woning in de verte. Het gelukte ons, om door herhaalde vriendschapsteekenen eenen schaapherder te naderen, die bij onze eerste verschijning de vlugt had genomen, en van hem vernamen wij, dat het een landhuis was van milangena oghlu, een Turksch opperhoofd, wiens naam ons bekend was, omdat leden van die familie langen tijd, zoowel onder Turksch, als Egyptisch gebied, den post van Gouverneur van Adana hadden bekleed. Derwaarts rigtten wij derhalve onze schreden en vonden, gelijk doorgaans, een groot vierkant gebouw, van buiten zonder vensters, dat wij door een eenzaam portaal binnentraden. De benedenste verdieping werd alleen voor stallen enz. gebruikt, en de eenige verdieping daarboven was verdeeld in reeksen van vertrekken, waaronder de harem, divan khaneh enz., die op geregelde afstanden waren afgescheiden door talars of kamers, welke van voren open waren, terwijl alle te zamen gemeenschap hadden door eene opene gaanderij, welke aan de binnenzijde liep. De bedienden geleidden ons met eenige aarzeling in een vertrek, en bragten ons kort daarna op bevel van hunnen heer eenen maaltijd van brood, melk en het aangename sap van de druif. Daarna werden wij voor het opperhoofd gebragt, die ons in eenen talar ontving, omringd door zijne volgers. Wij deden ons best, om hem onzen toestand te verklaren, en om eenen gids naar Sis te krijgen, maar konden ons niet doen verstaan. Er werd toen om eenen Frank gezonden, die in dienst van den hoofdman was; doch het bleek, dat hij een Rus was, en tot verbazing van allen konden wij
geen woord met elkander wisselen. De Kolonel had eenige weinige Turksche papieren bij zich, maar zij schenen geene de minste uitwerking te hebben, en eindelijk vertrokken wij, gelijk wij gekomen waren - gelukkig met ons kompas.
Onze wandeling dien morgen was vrolijker; bij den aanvang waren er eenige sporen van bebouwing en eene opene landstreek, en een tijdlang zelfs een zigtbaar voetpad. Na verloop van een paar uren kwamen wij aan een dorp, waar wij den sheik bezochten, en te kennen gevende, dat wij van

{==336==} {>>pagina-aanduiding<<}
milangena oghlu kwamen, kregen wij een kop koffij en eenen gids naar het naburige dorp, hetwelk wij nog vóór den middag bereikten, en langs hetwelk de diepe en onwaadbare wateren van de Sihun vloeiden. Wij moesten een' korten tijd wachten, voor dat wij konden worden overgezet, en vervolgens traden wij eene eenzame woudstreek binnen, volkomen gelijkende naar die, welke wij den vorigen dag waren doorgetrokken. Onze namiddagtogt was lang en moeijelijk, hetgeen niet verbeterd werd, doordien wij reeds sedert twee uren vóór het aanbreken van den dag op de been waren geweest. Wij waren zeer zwijgende; de wandeling was te groot en te onafgebroken, om veel gesprek te voeren, en onze geest was te zeer bezig met de hindernissen, die ieder oogenblik grooter werden door de ondoordringbaarheid van het kreupelhout, door groote waterplassen of rotsblokken, welke nu en dan op ons pad lagen. Zonder stil te houden, om te zamen te beraadslagen of onze gedachten daaromtrent te wisselen, waren wij onophoudelijk bezig, om met de oogen de meerdere of mindere bezwaren af te meten van de verschillende wijzen, waarop wij konden voorttrekken, zonder de bepaalde rigting te verliezen, die door het kompas werd aangewezen. Eene opening in het kreupelhout scheen iets goeds te beloven, maar er lag een puntig stuk rots achter; de loop van eene beek bood eenen gemakkelijken weg aan, maar zij eindigde bij het hoogste gedeelte van eene verwijderde heuvelreeks. Somtijds openbaarde zich stilzwijgend een verschil van meening, doordien de een in de eene, de ander in eene andere rigting voortging, doch deze scheiding was slechts kort; want wij gingen toch denzelfden kant op. Er gebeurde weinig, om de eentoonigheid van den togt af te wisselen. Hier en daar trok eene slang, die zich om eene hulpelooze hagedis kronkelde, onze aandacht, of een jakhals, die uit zijn hol opschoot, deed ons den haan van ons geweer spannen; doch wij
ontmoetten geen wild.
Het ontbrak intusschen niet aan natuurlijke schoonheden, die ons op onzen togt konden bekoren. Het murmelen van de heldere beek onder bosschen van prachtige oleanders was altijd eene verkwikking. De kameleon, groen op de bladeren van de schitterende laurierroos, bruin op de dunne tamarinde en lichtkleurig op den zonnigen grond, leverde ons dikwijls stoffe tot bewondering. In de stille diepten van het bosch troffen wij dikwijls waterplassen aan, effen en somber, over-
{==337==} {>>pagina-aanduiding<<}
schaduwd door onbewegelijke elzen- en jasmijnboomen en bewaakt door eenen eenzamen zwarten reiger, het geheel zoo volmaakt schoon, dat het eer eene schilderij, dan wezentlijkheid geleek. Dan weder gaf ons van de helling eenes heuvels de verre uitgestrektheid van bosch en heuvel, door geene bouwlanden afgebroken, waar nergens de rook uit eene hut opsteeg, en die zich tot den uitersten gezigteinder uitbreidden, behalve waar zij door de besneeuwde bergketen werden begrensd, een denkbeeld van eindeloosheid, dat ons met de verhevenste gewaarwordingen vervulde.
De zon was aan het ondergaan op den tweeden dag van onzen langen marsch; de landstreek bleefdezelfde, de moeijelijkheden van den togt verminderden niet, maar digter bij den voet van het gebergte bespeurden wij in de verte een gehucht van hutten. Voor ons breidde eene uitgestrekte vallei, door lage heuvelen begrensd en bedekt met digt en onafgebroken kreupelhout, zich uit, zoo verre het oog kon reiken. De Kolonel vroeg mijn gevoelen, of wij de vallei zouden ingaan, of ons naar de hutten wenden. Ik keek te vergeefs uit naar iets, dat naar eene hut geleek in de rigting, waarin wij nu voortgingen; en daar ik weinig lust had, om eenen nacht zonder voedsel of beschutting in het kreupelbosch door te brengen, gaf ik mijne stem ter gunste van het dorp, hetwelk wij spoedig naderden.
Van uit een digt bosch te voorschijn tredende, bereikten wij eene eenigzins hoogere, met gras begroeide plek, waarop de schapen en het vee voor den nacht verzameld lagen rondom de hutten van leem en zaamgevlochten takken, bewaakt door woeste honden, die het voor eenen mensch schier even gevaarlijk maken, om te naderen, als voor eenen jakhals of wolf. Dikwijls hadden wij het, bij het binnenkomen van eene Turksche legerplaats, aan onze paarden, die ons boven den grond verhieven, te danken, dat wij vrij bleven van de beten dezer woeste dieren. Dikwijls had ik de ongeduldigsten onder ons, woedend over hunne aanvallen, den zweep voor de pistool zien ruilen; doch dat is een gevaarlijk middel, daar de Turkoman zijnen hond te lief heeft, om hem ongewroken te laten mishandelen. En toch roepen deze halve wilden nimmer hunne honden terug, en men ziet hen op hun gemak van de eene tent naar de andere slenteren of eene of andere groote slang dooden, die in het kamp is binnengedrongen, zonder dat zij eenen enkelen blik werpen of

{==338==} {>>pagina-aanduiding<<}
een woord spreken tegen een' vreemdeling, die zich een' weg zoekt te banen door een dozijn honden heen, die hem aanvliegen. Bij de tegenwoordige gelegenheid waren wij niet te paard, en onze moeijelijkheden werden daardoor niet weinig vermeerderd. Wij sloegen intusschen dapper in het rond met den tromp van ons geweer aan de eene, en met de kolf aan de andere zijde, en snelden de eerste opene hut binnen, zonder eene uitnoodiging af te wachten. Ter eere van de Turkomannen moet ik zeggen, dat zij ons gastvrij ontvingen. Het schijnt eene uitgemaakte zaak, dat gij in de tent vriendelijk wordt ontvangen, zoo gij den ring van honden kunt doorbreken. Gelukkig hadden wij bij dergelijke gelegenheden doorgaans een' voorlooper of zaten althans te paard. Doch hier waren wij, twee vreemd gekleede en gewapende lieden, zonder paarden, zonder gidsen of inboorlingen bij-ons, bijna geen enkel woord van de taal verstaande, en tegen den nacht het kamp naderende. Het ware niet vreemd geweest, zoo onder deze omstandigheden de onbeschaafde en dikwijls mishandelde landlieden achterdochtig waren geworden; zij waren dit intusschen niet, maar gaven ons eene hut en voedsel en brandstof. Wat mij betreft, ik voelde mij terstond te huis, en ging heen en rookte eene gezellige pijp met de dorpelingen; doch toen ik den Kolonel over koude hoorde klagen, keerde ik naar hem terug en deed mijn best, om eene deur van gevlochten teenen te vinden, waaraan onze hut groote behoefte had. Daarna begaven wij ons ter ruste, en daar wij dien dag zestien uren hadden geloopen, hadden wij niet noodig lange naar den slaap te wachten.
De Kolonel sliep zoo gerust, dat wij den volgenden morgen niet voor een uur voor het aanbreken van den dag op reis gingen; maar wij voelden ons verkwikt en versterkt. Onze spieren waren vaster geworden door ze veel te gebruiken, en wij traden voort met eenen veerkrachtigen stap. De avond scheen ons nu lang zoo verre niet, en zelfs de weg door het kreupelbosch niet zoo verschrikkelijk. De teedere climatis werd bij het voortgaan losgerukt, de wilde wingerd, de kruisbezie en braamstruiken, de lianen van het Oosten, en de kruipende en zich door elkander vlechtende planten waren nu hindernissen, die niet eens werden geteld, de scherpe prikkels van den hagedoorn en den doorneik alleen waren ons nog lastig.

{==339==} {>>pagina-aanduiding<<}

Wij spoedden inmiddels voort tot aan den middag; toen wij, eene hoogte ter zijde van onzen weg bestijgende, tot onze groote vreugde bespeurden, dat wij eene effene, eenzelvige grasvlakte naderden, die zich tot aan den horizon uitstrekte, alleen afgebroken door twee of drie rotsblokken, waarop kasteelen stonden. Wij herkenden oogenblikkelijk de vlakten van Cilicië, de voorzetting van die van Adanah en Tarsus, en het was ons, als of al ons leed geeindigd was. Wij wisten, dat het een genot zoude zijn, om op dat zachte, donzige Turksche tapijt te wandelen zonder digt kreupelhout en met zulk een uitgestrekt gezigt voor ons, dat er niet langer aan te twijfelen viel, of wij zouden onze bestemming bereiken, zoo wij slechts eenmaal eenige aanwijzing konden erlangen.
Met nieuwe hoop en versche kracht hervatteden wij den togt; doch er waren nog verscheidene boschrijke heuvels en digtbegroeide valleijen door te trekken, voordat wij de vlakte bereikten. In eene van die valleijen stootten wij plotseling op een klein Turksch kamp, even als het andere, door honden bewaakt; doch wij sloegen ons door tot aan de tent van den sheik en werden, gelijk doorgaans, vriendelijk ontvangen; een zwarte slaaf werd terstond aan het werk gezet, om de koffij te stampen, hetgeen op eene eentoonige, half muzikale maat geschiedt. Nadat wij ons van de statige grootheid en edelmoedigheid van den sheik hadden bevrijd, wees men ons bij het heengaan een van de afgelegene rotsblokken op de vlakte, als dat waarop het kasteel Sis lag, zoodat wij ons nu slechts derwaarts hadden te begeven, zonder vrees of gevaar van nog eenen nacht te moeten rondzwerven. Ieder stap, die het kreupelhout verder vaneen scheidde, was een stap nader aan de vervulling van onzen wensch, en eindelijk bereikten wij de vlakte. Doch onze avondwandeling was nog lang genoeg; op zulke eentoonige vlakten is de afstand van eenig voorwerp zeer bedriegelijk, en wij vonden een moeras op onzen weg, dat ons noodzaakte, om eenen omweg van eenige weinige Engelsche mijlen te maken. Doch eindelijk kwamen wij aan de rots, die, nu wij er bijstonden, van een blok op de vlakte aangegroeid was tot eenen reusachtigen heuvel van een paar mijlen lengte en ruim achthonderd voet hoogte, op wiens top de overblijfselen zigtbaar waren van een uitgestrekt kasteel. Wij moesten om de rots heenloopen, voordat wij aan de oostzijde de kleine, maar oude

{==340==} {>>pagina-aanduiding<<}
stad Sis zagen, aan den voet en langs de helling van den heuvel verspreid, en waarboven de kerk en het klooster van het Armenische bisdom uitstaken, die ter halver wege stonden tusschen den voet en den top van de rots.
Wij spoedden ons naar het klooster en riepen de gastvrijheid in, die ons niet werd geweigerd. Wij werden in een ruim vertrek, spaarzaam gemeubeld, door drie of vier daar wonende monniken ontvangen. Zij waren beleefd en vriendelijk tegen ons; en nadat wij eene poos hadden uitgerust, gingen wij hunne kerk bezoeken, een net en stevig steenen gebouw van eenvoudige bouworde. Alles was uiterst net en zindelijk. Een gedeelte der gebouwen was in de vaste rots uitgehouwen; de verschillende opene pleinen waren slechts terrassen van den heuvel, alle geplaveid en helder, als een huiselijke haard.
Deze Armenische bisschopszetel, die in belangrijkheid wedijvert met die van Utchmiadzin en Konstantinopel, is zeer oud en bestond reeds ten tijde van Anazarba, eene Bijzantynsche stad, waar een der Keizers het leven verloor op eene wilde zwijnenjagt, maar die in den tijd van justinianus door eene aardbeving vernield werd. Het kasteel en de rots van deze laatstgenoemde stad, met prachtige sarcophagen, waren zigtbaar van het terras, waar wij stonden, en werden kort daarna door ons bezocht. Het is uit deze distrikten Anazarba en Sis en uit de sterkte Kara Sis of zwarte Sis, waar de Kolonel en ik den volgenden dag heenreden, en die in de bergen achter ons lag ingesloten, dat de Armeniërs uitvallen deden en de kruisvaarders plunderden op de vlakten van Cilicië.
Wij waren juist teruggekeerd van eene haastige beschouwing der ellendige kunstwerken en versierselen, die de netgebouwde en statige Armenische kerk eigenlijk ontsierden, toen onze dragoman, yusof saada, verscheen. Hij had in de stad gehoord van de komst van twee Franken in het klooster, en hopende, dat wij het zouden zijn, kwam hij onderzoek doen. Wij waren onbeleefd genoeg, om het zeker eenvoudige maal in de steek te laten, dat de monniken voor ons gereed maakten, en spoedden ons naar onze vrienden, die, schoon te paard en van eenen gids vergezeld, toch ook nu pas waren aangekomen.



{==341==} {>>pagina-aanduiding<<}

Ivan, of de Poolsche lijfeigene.

(Uit de Fêtes et Souvenirs du Congrès de Vienne, par le Comte a. de la garde.)
‘Zeker zult gij wel reeds van Graaf bro ... ky, den Woywode van ***, niet minder door zijne schitterende welsprekendheid, dan door zijn onmetelijk vermogen, beroemd, hebben hooren spreken,’ dus begon Graaf arthur potocky het verhaal, waarom ik hem verzocht had, en ging na deze inleiding aldus voort:
Wanda, 's Graven eenige dochter, had bij hare geboorte harer moeder het leven gekost; de vader had haar alstoen de vrouw van eenen zijner onderdanen uit de Ukraine, gehuwd aan eenen man, die in een der naar den Kaukasus gezondene regementen diende, tot minne gegeven, en deze vrouw, tevens met haar zoontje, op zijn kasteel genomen.
Beide kinderen, met dezelfde melk gevoed, werden ook met elkander opgevoed. Deze opvoeding ontwikkelde bij den jongen ivan de edelste hoedanigheden. De Graaf, wiens genegenheid hij won en die zijne welwillendheid jegens hem gedurig verder uitbreidde, liet den jongeling vervolgens de hoogeschool van Wilna bezoeken, die door de zorg, welke Vorst adam czartoryski daaraan besteed had, reeds destijds den roem genoot, eene der beste van Europa te zijn.
Ook hier onderscheidde zich ivan door zijn voorbeeldig gedrag en door zijne snelle vorderingen. Weldra had hij de vriendschap zijner medestudenten en de achting zijner professoren gewonnen. Na zijne terugkomst droeg hem de Graaf, als bewijs van zijn vertrouwen en hoezeer hij nog slechts twintig jaren telde, het beheer van al zijne goederen op, en van nu af aan stelde ivan zijn hoogste geluk in de getrouwe vervulling zijner pligten. Ook nam hij zijn ambt met zulk eene goede uitkomst waar, dat hij de inkomsten van 's Graven uitgestrekte domeinen vermeerderde, terwijl hij tevens het lot der vasallen verbeterde.
Tot wanda's onderwijs en vorming waren de uitmuntendste leermeesters aangenomen, en te gelijk met haar werd eene jonge wees, elisabeth pr ... ka, opgevoed. De Graaf, die oom en voogd van dit meisje was, beheerde hare, in het gouvernement Cherson, van hetwelk haar vader land-
{==342==} {>>pagina-aanduiding<<}
voogd geweest was, gelegene goederen. De nichtjes waren beide goed en gevoelvol, maar toch verschillend van aard, zonder dat, evenwel, dit onderscheid hinder toebragt aan hare wederzijdsche vriendschap. Wanda, schoon, levendig, soms zelfs onstuimig, had snel berouw wanneer zij eenig onregt gedaan had, en beschuldigde zich dan daarover met zulk eene rondborstigheid, dat men niet boos op haar blijven kon, maar haar integendeel er nog liever om moest hebben. Elisabeth, die meer innemend dan schoon, en menigmaal afgetrokken of zwaarmoedig was, scheen geboren om te beminnen en te lijden.
De opvoeding der twee meisjes was voltooid, toen ivan van Wilna terugkwam. Zijne moeder was reeds verscheidene jaren geleden gestorven, en zijn vader had nooit iets meer van zich laten hooren, zoodat men vermoeden moest, dat hij of dood, of in de nimmer eindigende gevangenschap der Cirkassiërs gevallen was (*). Dus was dan het kasteel van den Graaf voortaan de eenige wijkplaats van den wees, en zijne weldoeners de eenige wezens op de aarde, aan welke een band hem hechtte. Had nu al het lot ivan in eene verlaagde menschenklasse doen geboren worden, zoo had de natuur hem zulks vergoed door hem eene meer dan gewone mannelijke schoonheid te schenken, gepaard aan eigenschappen der ziel, die liefde geboden, zonder nijd te wekken.
De zoo dikwijls door den Graaf aan ivan toegezwaaide lof, gevoegd bij het voorkomen zelf van den jongen man, moest noodwendig op de gevoelens der beide vriendinnen jegens hem eenigen invloed oefenen. In ongedwongen omgang met hem levende, van hare kindschheid af gewoon, hem als broeder te behandelen, kenden zij het woord liefde nog niet, toen zij reeds de werking daarvan ondervonden. Wanda stelde zich hierbij gerust door de hoop, dat haars vaders onbegrensde genegenheid jegens haar, en de hare voor ivan,

{==343==} {>>pagina-aanduiding<<}
de kloof zouden vullen, die hen van elkander scheidde. Elisabeth van haren kant, die, bij eenen zeer grooten rijkdom, van niemand afhing dan van haar zelve, verheugde zich in de gedachte, dat zij het onregt weder goed kon maken, hetwelk ivan, ten aanzien van geboorte en fortuin, van het lot had moeten lijden: deze wijze van zien scheen haar, in hare eigene oogen, hare liefde te louteren.
Kon echter elisabeth hopen, dat zij bemind zou worden, zoo was wanda zeker, dat zij het werd; en zelden vergissen zich de vrouwen omtrent het gevoel, hetwelk ze inboezemen.
Er waren op het kasteel toebereidselen gemaakt tot een feest, bestemd om de dubbele gebeurtenis te vieren van wanda's op hand zijnde geboortedag en van haars vaders wederkomst, die van eene reis verwacht werd, welke hij met ivan in Volhijnië gedaan had.
Tegen den bepaalden tijd naar hen uitziende, werd men in de verte den Graaf en ivan, gewaar, die, door eenige bedienden gevolgd, in versnelden draf naar het kasteel reden. Nog waren zij slechts door eenen smallen dijkweg, dien men dwars door een meertje gelegd had, van het slot gescheiden, toen eene drift ossen, die van den tegenovergestelden kant kwamen, door de nadering der ruiters schuw werd, en een dezer dieren met geweld tegen het paard van den Graaf rende, dat eenen zijsprong deed en met zijnen berijder in het meer viel. Ivan sprong terstond achterna, en het gelukte hem ook inderdaad, den Graaf uit de stijgbeugels los te maken en hem zoo lang boven water te houden, tot dat een schuitje toesnellen en hen beide opnemen kon.
Op het zien van het ongeluk was wanda in zwijm gevallen, en toen zij weder tot bewustheid kwam, moest zij tot haren schrik vernemen, dat ivan's moed en zelfopoffering vruchteloos geweest waren, en dat men geene hoop had, haren vader in het leven te behouden.
O, hoe verschrikkelijk was die nacht en boe verschillend van hetgeen men gedacht had, dat hij zijn zou! Overal bloemengeur, duizend brandende waslichten, de tafels met kostelijke spijzen beladen, en daar nevens een vader, oom, weldoener, stervende in de armen zijner wanhopige kinderen!
Tegen middernacht herstelde de Graaf zich eenigzins, maar kon aanvankelijk niets anders dan de woorden wanda, elisabeth, ivan uitbrengen; eindelijk zamelde hij al zijne

{==344==} {>>pagina-aanduiding<<}
krachten, rigtte zich in zijn bed min of meer overeinde, greep ivan's hand en zeide: ‘U vertrouw ik haar....’ Vervolgens gaf hij aan alle drie zijnen zegen, en nadat hij wanda's hand in die van ivan gelegd had, voegde hij er bij: ‘Maak haar gelukkig, mijn zoon; thans is dit uw pligt!’ - Hierna gaf hij den geest.
Na deze woorden van haren vader beschouwde wanda zich voortaan als ivan's verklaarde bruid en maakte geen geheim meer van hare gevoelens jegens hem. Elisabeth daarentegen leed in stilte; maar de tranen, welke zij stortte, werden toegeschreven aan het verlies van haren oom.
Weldra nogtans maakte de diepe treurigheid, die eene wijl over haar gelaat verspreid geweest was, weder plaats voor eene vrolijkheid, welke men in langen tijd bij haar niet gekend had. In plaats van ivan, dien zij letterlijk scheen te ontvlieden, nog langer te vermijden, zocht zij hem integendeel op en werd weder zoo vertrouwelijk met hem als in de eerste dagen hunner kindschheid. Zulk eene plotselinge verandering kon wanda's oplettendheid niet ontgaan. Te fier om zich daarover te beklagen, verborg zij haren argwaan, maar liet de schreden van ivan en van hare nicht bespieden en vernam op deze wijs weldra, dat deze beide in den tuin van het kasteel des morgens vroeg eene zamenkomst moesten hebben.
Wanhopig op het denkbeeld, zich door de twee wezens bedrogen te zien, die haar op aarde het liefst geweest waren, trachtte wanda nu begeerig naar eene gelegenheid, om hen van ondankbaarheid en verraad te overtuigen. Maar al te spoedig werd deze haar wensch vervuld.
Elisabeth had reeds sedert twee dagen door hare bedienden toebereidselen tot eene reis doen maken, zonder hare nicht daaromtrent een woord te zeggen; eindelijk echter trad zij des avonds met de tranen in de oogen op haar toe, greep hare hand en zeide: ‘Morgen vertrek ik van hier, doch weldra hoop ik u weder te zien. Nooit zal ik de plaats vergeten, waar ik mijne kindschheid doorgebragt en mijn eenigst levensgeluk genoten heb. Wees ook mijner steeds indachtig, dierbare wanda, en overtuigd, dat ik u uit den grond van mijn hart heb lief gehad...’
Zoo plegtig een afscheid en zulk eene sterke gemoedsbeweging, daar het eene voorgegevene korte afwezigheid gold, schenen wanda onnatuurlijk. Zij meende daarin het bewijs

{==345==} {>>pagina-aanduiding<<}
van het aan haar gepleegd verraad te zien, dacht dat ivan en elisabeth afspraak gemaakt hadden om te vlugten, en dat deze reis slechts tot voorwendsel dienen moest, om die vlugt zonder gevaar te kunnen bewerkstelligen. Elisabeth werd de koelheid, waarmede haar zoo teeder vaarwel werd opgenomen, niet gewaar, omdat eene geheime smart haar voor alle andere indrukken ongevoelig scheen te maken.
Wanda deed nu hare vertrouwde, sara, ontbieden en zeide haar: ‘Het is maar al te waar, dat de ondankbaren zich van mij scheiden willen. Ga, laat hen niet uit het oog, en meld mij alles, wat gij zult opmerken. Ha! zij durven tegen mij zamenzweren! Haar men zal zien, waartoe ik in staat ben; ik zal hun eenen trek spelen, die hen verpletten zal.’
Toen de kamenier weg was, wierp wanda, door smart overmeesterd, zich op haar sopha neder. Zich hier, iets meer bedaard, al de liefdes-eeden herinnerende, welke ivan haar zoo menigmaal gezworen, al de blijken van liefde en verknochtheid, welke hare nicht haar van kindsbeen af gegeven had, kon zij weder onmogelijk gelooven, dat deze twee wezens zich verbonden zouden hebben, om haar het hart te verscheuren. ‘Misschien kwel ik mij zelve zonder reden,’ dacht zij.
Doch sara kwam terug, en van stonden aan ontwaakten weder bij haar al de razernijen van den minnenijd.
‘Hebt gij hen gezien?’ vroeg zij.
‘Ja,’ antwoordde sara, ‘zoo op het oogenblik heb ik hen verlaten. Ivan lag voor elisabeth op de knieën en hield papieren in de handen, welke hij van haar ontvangen had en die zij weigerde terug te nemen. ‘Mijn besluit,’ zeî zij, ‘is onwankelbaar; ik heb uw woord, en over drie dagen behoeft toch niets meer geheim gehouden te worden.’ Ivan smeekte, dat zij haar vertrek nog mogt verschuiven; maar zij zeide: ‘Morgen met het aanbreken van den dag, lieve ivan, zullen wij beide gedaan hebben, wat onze pligt van ons vordert.’ Beide versmolten in tranen. Toen zij eindelijk den tuin verlieten, zeî ivan, terwijl hij de ontvangene papieren in zijnen boezem stak: ‘Daar zullen zij rusten, waarde elisabeth, en ook uw geheim en de bewondering, die ik voor u koester.’
Thans ten volle overtuigd, dat zij aan eene medevrijster opgeofferd werd, werpt wanda zich geheel gekleed op haar

{==346==} {>>pagina-aanduiding<<}
bed, om met het aanbreken van den dag terstond bij de hand te zijn. Afgemat door hare aandoeningen, valt zij eindelijk in eenen diepen slaap, en, ondanks haar voornemen, ontwaakt zij niet eer, dan bij het geklingel van elisabeth's reiskales (*). Zij snelt naar het venster, en ziet nog even, hoe hare nicht zich aan ivan's omarmingen ontrukt, om in haar rijtuig te stijgen, en hem een pakje overgeeft, dat hij met geestdrift aan zijne lippen drukt. Gloeijende van gramschap rent zij haar slaapvertrek uit, om de trouwloozen met verwijtingen te overladen; doch de gemoedsbeweging, waarin zij is, belet haar den kortsten weg te nemen, en doet haar eerst op de bedoelde plaats aankomen, toen elisabeth's rijtuig, met vier duchtige paarden bespannen, buiten bereik van oog en stem is. Zij vindt nog slechts ivan, wiens oogen vol tranen naar de rigting gewend zijn, welke de reiskoets heeft ingeslagen, en die niets anders schijnen te zien.
Stom en onbeweeglijk, had ivan in het eerst wanda niet bemerkt; toen zij hem echter naderbij kwam, zag hij hare onrust, haar verstoord voorkomen en de verbazing der groep van boeren en bedienden, die haar omgaven. Hij vloog haar tegemoet en sprak haar met deze woorden aan: ‘Dierbaarste wanda, ik had niet gedacht u zoo vroeg reeds op te zien. Elisabeth en ik wilden u het verdriet van een tweede afscheid besparen.’
‘Heerlijk verzonnen,’ antwoordde wanda met eenen bitteren glimlach; ‘te vroeg is het nooit, wanneer men komt om trouwlooze aanslagen te verijdelen, en verdient meineed haat, zoo verdienen lage zielen slechts verachting: ziedaar het gevoel, dat gij mij inboezemt!’
‘Moet dat mij gelden, wanda?’ vroeg ivan met eene verbazing, waarin smart en fierheid zich vereenigden.
‘Ja, u, ivan, en juist omdat ik tot u spreek, beveel ik u ook, mij op staanden voet die papieren en dat pakje uit te leveren, welke mijne nicht u ter hand gesteld heeft.’
‘Gij schijnt verbijsterd te zijn, wanda; kom, laat ons

{==347==} {>>pagina-aanduiding<<}
heengaan; uitdrukkingen, als die gij bezigt, voegen noch op deze plaats noch voor deze lieden.’
‘Verbijsterd ben ik niet, en mijn verstand is, hoe lang men zijn spel er ook mede gedreven heeft, nog in goede orde. Doch dit is thans de vraag niet; ik beveel u nog eens, mij die papieren af te geven. Zult gij gehoorzamen?’
‘Wanda, de toon, waarop gij ze vordert, zou mij reeds alleen nopen ze u te weigeren, zoo ik niet door mijn gegeven woord verbonden was zulks te doen.’
‘Ha! Durft gij mij trotseren? Nog eenmaal, gehoorzaam!’
Met deze woorden sprong zij, buiten haarzelve van woede, op ivan toe, om hem de papieren, welke hij in zijnen boezem geborgen had, te ontrukken; doch ontving bij diens wederstand een' onwillekeurigen stoot, die haar het evenwigt deed verliezen, en zij sloeg in het vallen met het hoofd tegen eenen mijlpaal. Oogenblikkelijk door hare bedienden weder overeind geheven, en door pijn, trots en jaloezij tot het hoogste toppunt van razernij vervoerd, trad zij voor ivan en zeide: ‘Ivan ivanowitsch, gij hebt gewaagd eene misdadige hand aan uwe beheerscheres te leggen; deze daad van een monster verdient dat gij getuchtigd wordt als een slaaf, en oogenblikkelijk zult gij ondervinden, dat gij niet anders zijt dan dit.’
‘Ik uw slaaf? ik!.... Uw vader heeft mij in gelijken rang met u gesteld.’
‘In gelijken rang met mij?.... Onbeschaamde, toon mij de akte, die u vrij verklaart! Gij zijt een lijfeigene, een lijfeigene, die tegen zijnen heer is opgestaan, een lijfeigene, wien het misschien slechts aan een wapen ontbroken heeft, om ook een moordenaar te worden!’
Vervolgens zich naar eenige boeren wendende, die om haar henen stonden, riep zij hun toe: ‘Kleedt hem uit, ontneemt hem de papieren, die hij mij weigert, en dan zweept den slaaf strengelijk voor zijne ongehoorzaamheid! Honderd dukaten zal uw loon zijn.’
Wie gezien heeft, hoe deze, door eeuwen lange slavernij aan blinde gehoorzaamheid gewende menschen, naar de bloote luim van hunnen opziener, hunnen eigen' vader ontkleeden en meêdoogenloos met roeden geeselen, of ook, alle schaamtegevoel ten trots, eene vrouw of maagd ontblooten, om haar de straf te doen lijden, die soms nog jonge kinderen wordt aangedaan, dien zal het niet bevreemden, dat het

{==348==} {>>pagina-aanduiding<<}
bevel zoo ras voltrokken werd, als het gegeven was. Hetzij door zucht naar het beloofde goud geprikkeld, of aangedreven door den lust, dien lage zielen er in vinden om hooger geplaatsten te vernederen, vielen allen met verdubbelde drift over ivan heen, die, door schaamte en verontwaardiging buiten zichzelven, zich als een razende verweerde, maar voor de overmagt moest onderdoen. Nu zag hij, een man van het diepste eergevoel, zich als een gemeene boosdoener behandeld en aan de onteerendste tuchtiging ouderworpen!
Hoeveel naberouw zou men zich niet besparen, wanneer men zijnen toorn niet terstond tot daden liet overgaan! Als door de furiën gedreven, rende wanda door de vertrekken van haar slot. Eindelijk in hare kamer aangekomen, zeeg zij, door haren boezemstorm uitgeput, ter aarde neder voor het beeld haars vaders, dat haar met strengen blik haar gedrag scheen te verwijten. Vervolgens rukte zij in haast den omslag van het pakje, welks inhoud zij zoo vurig verlangd had te kennen. Het was een etui, dat zij eens aan elisabeth geschonken had, en dat met een miniatuurportret van haarzelve versierd was. Het bevatte thans een haarlok van haarzelve, papieren, die familiezaken betroffen, en eindelijk een' aan haar gerigten brief. Met verwilderden blik doorliep zij den inhoud en las.... dat elisabeth, sedert lang door een knagend zielsverdriet verteerd, dat zij onmogelijk vond te overwinnen, besloten had, van het tooneel der wereld, waar haar geen geluk meer wachtte, af te treden; dat zij echter, alvorens zich voor altijd in eene wijkplaats, die niemand zou te weten komen, te begraven, de twee door haar het meest geliefde wezens een blijk harer genegenheid had willen geven, door bij eene daad van haren onveranderlijken wil al hare goederen aan ivan over te dragen; de schenkingsakte daarvan voegde zij hiernevens, eene schenking, waaraan zij slechts de eenige voorwaarde hechtte, dat al de onderhoorigen, die haar sedert hare kindschheid bediend hadden, vrij zouden zijn, en dat ivan voor hun verder voortkomen in de wereld zorg zou dragen.
‘Vaarwel, lieve wanda!’ dus eindigde de brief, ‘wees zoo gelukkig, als uwe elisabeth het wenscht. Moge ivan's liefde u vergoeding leveren voor mijn verlies! Uw beeld en uwe haarlok heb ik hem gegeven, opdat gij zien zoudt, dat

{==349==} {>>pagina-aanduiding<<}
ik mij van alles, wat mij op aarde lief was, wil losscheuren, om eeniglijk in de gedachten aan eene betere wereld te leven, waarheen ik haak en waar ik u eenmaal hoop weder te zien.’
O, welke aandoeningen vermeesterden wanda bij het lezen dezer regels! Hellepijn doorgloeide haar het hart.
‘Hij moet wederkomen! hij moet wederkomen!’ gilde zij. ‘Ik zal mij voor zijne voeten krommen, tot dat hij mij vergiffenis schenkt! Gaat, loopt, gij werktuigen mijner onzinnige woede!’ schreeuwde zij bevelend den lijfeigenen toe, die gekomen waren om het hun beloofde loon te ontvangen. ‘Vliegt, brengt hem mij terug, al ware het slechts voor een oogenblik! Dien hem mij brengt schenk ik de vrijheid.
Allen snelden voort, doch aan niemand hunner gelukte het, ivan's spoor te vinden. Door schaamte overweldigd, door wraakgevoel gefolterd, was hij diep in het bosch gedrongen, dat zich tot nabij het slot uitstrekte. Brullend van wanhoop en van woede zwierf hij rond, zonder eenig pad te volgen, en had zich eindelijk in digte struikgewassen verloren, die slechts voor wilde dieren toegankelijk schenen. Middelerwijl was het nacht geworden, en de regen, die in stroomen van den hemel viel, had zijne verscheurde kleederen doorweekt, zoo dat geen draad daarvan droog gebleven was, zonder daarom de koortshitte te koelen, die in zijne aderen brandde.
“Sterven moet ik,” riep hij uit; “een langer leven zou eene eindelooze doodspijn wezen; maar mijn dood zal haar ten minste tot straf zijn.”
Ongevoelig voor de doornen, die hem het vel oprijten, breekt hij door de struiken heen en neemt den weg naar het slot. Het middernachts uur sloeg, toen hij de torens in het oog kreeg. Slechts één venster nog was verlicht; het was dat van wanda's slaapvertrek.
“Gij waakt dan nog, onmeêdoogend schepsel!” riep hij. “Gij doet wèl. Slaap zullen toch uwe nachten niet meer kennen, even als deze nacht voor mij geen ontwaken zal hebben.”
Op den hem bekenden weg in het paleis gedrongen, doorliep hij deszelfs gangen en geraakte, zonder door iemand gezien te worden, tot in de nabijheid van wanda's vertrek. Toen hij de deur daarvan opende, was de ongelukkige, die reeds zijn' naderenden tred vernomen had, van het bed opgespron-
{==350==} {>>pagina-aanduiding<<}
gen, waarop zij zich geheel gekleed geworpen had, en riep: “Is hij het? Brengt gij mij hem eindelijk?”
“Hij komt van zelven,” zeî ivan koel.
En terwijl hij in den vreeselijken toestand, waarin de hellepijn, die hij sedert het oogenblik zijner vlugt geleden had, hem had gebragt, voor haar trad, voegde hij er bij: “Ja, hij is nog eenmaal tot u gekomen, om u een schouwspel te geven, dat uwer waardig is!....”
Met deze woorden spande hij den haan van eene der pistolen, die hij bij zich droeg, het eerste geschenk, hetwelk hij van den Graaf ontvangen had, en zette zich het wapen voor het hoofd, toen wanda hem in den arm viel en het losgaande schot hem digt langs den schedel voorbijvloog.
“Dit zal u niet baten, barbaarsche vrouw!” riep hij uit, terwijl hij haar terugstiet. “Gij hebt mij het hoogste, dat het leven bieden kan, de eer, ontroofd! Uw leven staat nu in mijne hand; maar de dood zou eene te zachte straf voor u zijn. Leef, gefolterd door de wroeging, dat gij mijne moorderes geweest zijt!”
Nu wilde hij van zijne tweede pistool gebruik maken; maar wanda had zich voor hem op den grond geworpen, omstrengelde zijne knieën, en riep, in de verschrikkelijkste wanhoop, met toonen, die door de ziel sneden: “Om Gods, om zijner barmhartigheids wille, lieve ivan, wacht! hoor mij! hoor slechts een eenig woord, en dan wil ik met u sterven!”
“Welaan, spreek dan! Voeg bij wreedheid nog huichelarij! maar wees kort.”
“Dierbare ivan, bij de nagedachtenis van onzen vader, bij de borst uwer moeder, die ons beide gezoogd heeft, bezweer ik u, vergrijp u niet aan uzelven! Schenk vergiffenis aan uwe zuster, aan uwe verloofde! Wees barmhartig, gelijk onze Heiland barmhartig geweest is!”
“En hebt gij aan die borst gedacht, die ons gevoed heeft, aan dien God, dien gij thans aanroept, toen gij, op een nietig vermoeden af, mij tot een geschandvlekt leven gedoemd hebt, indien ik laf genoeg ware het te dragen?”
“O ivan! vergiffenis! vergiffenis! Er is nog een middel over, om alles weder goed te maken. Ik neem God tot getuige, dat ik de gruweldaad, die ik begaan heb, met mijn bloed zou willen uitdelgen, indien ik haar daardoor ongedaan kon maken. Daar dit niet kan, kom met mij naar

{==351==} {>>pagina-aanduiding<<}
het altaar en schenk mij vergiffenis door mij tot vrouw te nemen.”
“Wat? zou ik aan de dochter van mijnen weldoener den naam van eenen man geven, dien slavenstraf gebrandmerkt heeft? Neen, nimmer!”
“Nu dan, nog één middel is er, het laatste. Kies het, iwan, kies het, of ik zweer het, de dochter van uwen weldoener sterft met u! Gij weet, onder poniatowski's bevel trekt een leger bijeen, om tegen leopold op te rukken. Voeg er u bij. Reis nog dezen nacht derwaarts. Zie, hier is mijne verlovingsakte met u, waardoor gij vrij, mij gelijk in geboorte wordt. Daar, neem al het goud, dat ik heb; daar, neem ook mijne juweelen, en gebruik ze tot ondersteuning dier edele zaak. Gij zult u onzen vader, mijne liefde en het Poolsche vaderland waardig toonen. Verwerf den adel door uw zwaard, en voer van nu af den naam en de titels van mijnen vader, die ik u geef met al wat ik bezit. O! mogt dit de herinnering aan mijne schanddaad uitwisschen!.... Hoe! gij antwoordt niet, gij zijt nog besluiteloos? Nu dan, hier is mijne borst, doorboor ze! straf mij! Uwe hand of de mijne. Maar bedenk, dat in gindsche wereld, waar ik u voorafgaan of u volgen zal, uwe moeder en mijn vader ons wachten....”
“En zoo zij ons wachten, om over ons regt te spreken, wanda, wat zoudt gij dan kunnen antwoorden?”
“O, ik zou bekennen dat ik straf verdiend had; ik zou het bekennen, zoo als ik het u beken.” Hier wierp zij zich op nieuw voor zijne voeten. “Maar ook zou ik zeggen, hoe bitter ik het berouwd heb en hoe onverbiddelijk gij geweest zijt.”
Langer kon ivan's hart de aandoenlijke beden niet weêrstaan.
“Gij zegeviert, wanda!” riep hij uit, en hief haar op. “Ik zal leven en in den doop des roems de vlek der onverdiende schande afwasschen. Op dit oogenblik ga ik op reis, en neem zonder aarzelen de geschenken aan, welke gij biedt, als een offer, dat gij aan Polen toebrengt.”
“Zeg liever, dat het een zoenoffer der liefde is,” hernam zij, terwijl zij hem met krampachtige drift aan haren boezem drukte. En ivan bij de hand nemende, voerde zij hem de bedienden te gemoet, die, door het schot gewekt, kwamen toesnellen. “Ziet hier uwen meester, den Graaf, mijnen

{==352==} {>>pagina-aanduiding<<}
gemaal,” zeide zij, op ivan wijzende. “Hem alleen hebt gij voortaan te gehoorzamen.”
Vervolgens gelastte zij, eene kales met zes paarden gereed te maken, en zes andere der beste paarden uit haars vaders stal met kleine dagreizen het rijtuig naar Warschau te doen volgen. Zij zelve droeg eigenhandig de cassette aan, die alles bevatte, wat zij aangeboden had; en dezelfde plaats, die nog kort geleden het schouwtooneel van woede en wanhoop geweest was, was thans getuige van de hartelijkste verzoening en van het teederste afscheid.
In het Groothertogdom aangekomen, werd ivan, reeds bekend met al de vrienden van zijnen weldoener, wier zonen zijne akademiemakkers geweest waren, volkomen zoodanig ontvangen, als zijn edel karakter verdiende. Door zijn gedrag adelde hij al de trappen der militaire rangordening, langs welke hij tot dien van kapitein opklom. Gedurende den loop van dien veldtogt verzuimde hij geene gelegenheid, waarbij hij zich in zijne officierspligten kon vervolkomenen, en dacht slechts aan wanda om zich hare weldaden te herinneren en haar dank te weten voor de roemrijke loopbaan, welke zij hem geopend had. Hoe de veldtogt afliep, is bekend. Vorst poniatowski was der Oostenrijksche armee in den rug gekomen, had zich in Gallicië geworpen en Sandomir met Zamosk bemagtigd. De geestdrift der inwoners, die hem van alle kanten toestroomden, te baat nemende, wist hij eenen oorlog, welks doel onafhankelijkheid en vrijheid waren, tot eene soort van heiligen krijg te verheffen.
Weinige dagen na het bezitnemen van Lemberg, bij eene verkenning op eenige uren afstands van die stad, werd ivan door een detachement Oostenrijksche Ulanen aangetast, die hij wel is waar op de vlugt sloeg, maar bij welk gevecht hij een schot in de borst ontving. Wegens het zwaar verlies van bloed kon hij niet naar het leger teruggebragt worden; men moest hem, op eene in haast vervaardigde draagbaar, naar een naburig dorp voeren, waar de Vorstin lubomirska een door de barmhartige zusters der orde van st. vincent de Paula bediend hospitaal gesticht had. Hier werd, zoo door den arts van het klooster, als door al de engelen van menschlievendheid, waaruit de zusterschap bestond, bijna het onmogelijke gedaan om hem te redden; maar de kogel had de edele levensdeelen ge-
{==353==} {>>pagina-aanduiding<<}
troffen, en reeds den tweeden dag moest de arts hem opgeven.
Bij dit vonnis stiet eene der jonge nonnen, wier gelaatstrekken onder eenen digten sluijer verborgen waren, en die den gekwetste niet van de zijde geweken was, eenen luiden angstkreet uit, wierp zich over den lijdende henen en bleef als wezenloos liggen. Op den schreeuw had de zieke zijne afgematte oogleden opgeslagen; hij schoof den sluijer ter zijde, en herkende nu, onder het gewaad eener non, de vriendin zijner jeugd!
“Zijt gij het, elisabeth?” vroeg hij, hare hand vattende, “of heeft een Engel uwe gedaante aangenomen, om mijnen laatsten zucht ten hemel te dragen? Gij hebt dan al de genietingen des levens tegen de moeiten en ongemakken eener ziekenoppaster verruild, zijt eene dienares der kranken geworden, om uwen vriend rijk te maken?”
“God heeft het zoo gewild, waarde ivan! Op aarde alle beproevingen verduurd hebbende, die voor een vrouwelijk wezen het hartverscheurendst zijn, kon mij daarna geen offer te zwaar meer voorkomen: u afstaande, had ik het grootste gebragt.”
“Wat zegt gij, elisabeth?”
“Tegen mijn' wil is mijn geheim mij ontsnapt. Ja, ivan, ik beminde u; en, helaas, waar is nu de vrucht van al wat ik deed, om uwe en wanda's liefde niet te storen?”
“O God! hij sterft,” riep peter, ivan's trouwe dienaar. Verwijder u, Mevrouw! deze gemoedsaandoening doodt hem.’
Maar ivan herstelde zich nog eenmaal, en vestigde zijne brekende oogen op het aangezigt, waarop liefde, schrik en het teederste medelijden te gelijk te lezen stonden.
‘Zoo jong te moeten sterven,’ stamelde hij, ‘en zoo bemind te worden!....’
Vervolgens met inspanning van al zijne nog overige krachten hare hand grijpende, waren zijne laatste woorden: ‘Elisabeth.... Wanda.... O, ik zal toch in den Hemel de engelen wedervinden, die ik hier op aarde verlaten moet.’
Het vrome meisje had den laatsten ademtogt opgevangen van hem, dien zij zoo innig bemind had. Naauwelijks waren veertien dagen verloopen, of de marmerzerk van ivan's graf werd weder opgeheven, om ook haar lijk te ontvangen.
Weldra kwam de maar van ivan's en elisabeth's dood ter kennis van wanda. In welken gemoedstoestand zij

{==354==} {>>pagina-aanduiding<<}
haar dompelde, kan men zich verbeelden. Tranen schreide zij niet, en wat hare vriendinnen ook doen mogten, om haar lijden te verzachten, alles was te vergeefs.
‘Heeft men niets meer, dat ons lief is, zoo heeft men ook niets meer te hopen of te vreezen,’ dit was haar eenigst antwoord.


Nut van Spookhistoriën.

Walter scott vertelde gaarne van geestverschijningen, niet alleen die anderen gehad hadden, maar ook die hij beweerde, dat hem zelven voorgekomen waren. Volgens zijne verzekering had b.v. zijne vrouw hem eens te middernacht uit den slaap geroepen en hem gezegd, dat hun vriend bullock zeker uit Londen teruggekeerd moest zijn, want dat zij hem in de eetkamer hoorde spreken. Hij, scott, was hierop opgestaan, maar had niets gevonden. Twee dagen daarna was er een brief uit Londen aangekomen, het berigt behelzende, dat bullock om middernacht gestorven was. - Waarschijnlijk geloofde de beroemde romanschrijver aan deze spookhistorietjes niet meer noch minder, dan aan de wonderbare tooneelen in zijne romans; maar hij hield het geloof aan spoken voor nuttig. ‘Het is onbedachtzaam gehandeld,’ zeî hij eens aan den ingenieur morrison, ‘en het heeft eene nadeelige strekking, dat men een stelsel wil weg redeneren, hetgeen ons zoo naauw met de andere wereld verbindt. Die aan spoken gelooft, kan nooit aan de onsterfelijkheid der ziel twijfelen.’ Zeer zeker niet, maar gelukkiglijk zijn er voor deze laatste leer nog andere en betere redenen van vertrouwen.


De blinde criticus.

De Markies de senneterre ging in zijnen tijd voor een orakel in het vak der muzijk door. Nu had hem de opera Ermelinde, woorden van poinsonet, muzijk van philidor, in dit laatste opzigt bijzonder bevallen. Hij wenschte den componist zijne tevredenheid te kennen te geven, en daar hij zelf blind was, droeg hij aan zijnen geleider den last op, hem te waarschuwen, zoodra hij den maker der opera in

{==355==} {>>pagina-aanduiding<<}
zijne nabijheid gewaar worden mogt. Daags na de eerste opvoering bevond zich de Markies in het foyer der opera, en toevalligerwijs kwam poinsonet op hem toe. Terstond zeî de geleider tot den blinde: ‘Hier is de maker der opera.’ De kunstkenner liet zich bij hem brengen, omarmde hem met geestdrift en riep uit: ‘O, mijn waarde vriend, welk eenen heerlijken avond hebt gij mij gisteren verschaft! Uwe opera is een meesterstuk, en uwe verdienste daarbij is des te grooter, daar nog nooit voortreffelijker muzijk gepaard geweest is aan erbarmelijker tekst.’ De omstanders borsten uit in een schaterend gelach, de dichter rukte zich woedend van den beoordeelaar los, en deze stond geheel verbluft, toen hij vernam dat zijn gids hem wel bij den maker gebragt had, maar bij den verkeerden.


Fouché en Talleyrand.

Toen buonaparte in 1815 van het eiland Elba naar Parijs teruggekomen was, benoemde hij fouché op nieuw tot minister van policie en vroeg hem bij die gelegenheid, of hij het niet voor raadzaam hield, dat men eene poging deed om talleyrand te winnen, die zich destijds, als gezant van lodewijk XVIII, te Weenen bevond. ‘Daar is geen twijfel aan,’ hernam de minister. ‘Maar, wat denkt gij,’ vroeg de Keizer verder, ‘zou ik er dan niet goed aan doen, hem eene regt fraaije snuifdoos te zenden?’ Fouché trok de schouders op, als wilde hij zeggen, hoeveel fraaije dozen heeft niet talleyrand, bij zoo menig vredesverdrag, als kleinigheden, die van zelf spreken, ontvangen en opgestoken! Overluid voegde hij er droogjes bij: ‘Als wij talleyrand eene doos zenden, zal het eerste zijn, wat hij doet, ze open te maken, om te zien, wat er in is.’ - ‘Wat wilt gij daarmede zeggen?’ vroeg napoleon. ‘Dat men er niet aan denken moet, hem eene doos, of iets dergelijks, te zenden,’ hernam fouché. ‘Wilt gij hem wat zenden, zoo zend hem een' wissel van een paar millioenen francs, de helft betaalbaar nadat hij in Frankrijk teruggekomen zal zijn.’ - ‘Neen, daaraan kan niet gedacht worden,’ antwoordde de Keizer, ‘dat is wat al te duur.’ Fouché en talleyrand wisten elkander op prijs te stellen, zonder daarom elkander weêrkeerig te bewonderen.

{==356==} {>>pagina-aanduiding<<}
De minister van policie pleeg van den minister der buitenlandsche zaken te zeggen: ‘Talleyrand is nul, tot dat hij eene flesch madera in het lijf heeft.’ En talleyrand vroeg zijnen goede vrienden: ‘Komt het u ook niet voor, dat fouché in zijne manieren veel heeft van eenen dorpskomediant?’ - In één punt geleken de beide brave staatsdienaren elkander op een haar: zij wisten zich hunne diensten goed te doen betalen. Het was een par nobile fratrum.


Fijne onderscheiding.

Een Oostenrijksch Overste zeide tot Vorst stahremberg: ‘De Keizer heeft mij tot Generaal gemaakt.’ - ‘Daaraan twijfel ik,’ hernam de Vorst kortaf: ‘benoemd heeft hij u, meer niet.’


Edele vrijmoedigheid.

Pater seraphin, voor de eerste maal voor lodewijk XIV zullende prediken, begon zijne rede aldus: ‘Sire! naar het gewone gebruik, moest ik uwe Majesteit een vleijend woord zeggen; doch ik moet u bidden, mij hiervan te verschoonen. Lang zocht ik in de H. Schrift naar eene vleijerij, en vond er geene.’


Dubbelzinnige eerlijkverklaring.

- Wel nu, ik heb u voor een' schurk uitgescholden; het is waar; - ik houd u voor een eerlijk man; ik heb het gelogen!


Groet en tegengroet.

Een Katholiek Veldprediker, eenen Vrijbuiter ontmoetende, begroette denzelven met den Christelijken wensch: ‘God geve u vrede!’ - En u neme Hij het Vagevuur!’ bekwam hij ten tegengroet: ‘zoo zijn wij beide bedelaars.’


Naïf bescheid.

‘Ik weet, wat gij van mij denkt,’ zeide Lord H. - ‘Dan zwijgt gij het zeker!’ hernam charlotte bruce.






{==357==} {>>pagina-aanduiding<<}

Mengelwerk.




Beschouwing van de oorzaken van het verval van handel en nijverheid. Door M.H. de Graaff, te Leeuwarden.

(Vervolg en slot van bl. 330.)

Er bestaan twee soorten van industriële rijkdommen, te weten: die, welke uit de nuttige kunsten en wetenschappen voortspruiten, en die, welke de fraaije kunsten en wetenschappen ten grondslag hebben. De eerste voorzien in de dagelijksche levensbehoeften, en kunnen derhalve niet gemist worden. De laatste daarentegen dienen ter veraangenaming der maatschappelijke zamenleving, en moeten aan de overwinst der eersten eene behoorlijke afleiding geven en haar in evenwigt houden.
De menschelijke nijverheid heeft bij gevolg twee zaken te beoefenen: de eene uit belang, de andere uit weelde. Niet allen zijn uitsluitend voor de eerste noch voor de laatste zaak geroepen. Gelijk de menschen in verschillende standen verdeeld zijn, zoo moeten zij ook onderscheidene betrekkingen bekleeden. De een is bestemd tot handwerksman en de ander tot kunstenaar; deze is de uitvinder van industriële werktuigen, gene de schepper van fraaije kunstgewrochten, een ander de rijke bevorderaar van wetenschap en kunst. De stand, zoo als ik gezegd heb, doch bovenal de natuurlijke aanleg, moet onze tijdelijke bestemming vormen. Ieder behoort, te goeder uur, een geschikt, nuttig en voor zijne bekwaamheden gepast beroep te aanvaarden. In Athene b.v. (om hier eene navolgenswaardige inrigting der oudheid te noemen) moesten de burgers zich op vakken toeleggen, welke met hunnen rang en met hun geestelijk en tijdelijk vermogen het best overeenkwamen. Den geringen beval men den landbouw aan en de uitoefening van den handel, wijl men de ledig-
{==358==} {>>pagina-aanduiding<<}
heid te regt voor de moeder der armoede en der misdaad hield, en men dezelve dacht te weren, zoodra men den arbeid invoerde. De rijken moesten paardrijden, jagen en de wijsgeerte leeren, zoodat aan beide klassen gelegenheid was gegeven, in hunne maatschappelijke kringen nuttig te zijn en uit te munten.
En wat doen wij? Voorzeker eene gewigtige vraag, die met ons hedendaagsch opvoedingsstelsel in een naauw verband staat, hetwelk wij daarom hier beknoptelijk dienen te ontwikkelen.
Eene goede opvoeding leidt tot beschaving en verlichting. De mensch is in dit opzigt als 't ware aan een speeltuig gelijk, waarin de toonen sluimeren, die, door eene bekwame hand opgewekt, ons gehoor streelen. Naar de ervarenheid van den meester, en tevens naar de innerlijke gesteldheid van het speeltuig, zal hetzelve bevallig of onbevallig klinken, zoodat er wederzijds eenige onmisbare hoedanigheden gevorderd worden, om iets goeds voort te brengen. Een mensch zonder opvoeding kan men eene dissonans noemen, welke den kieschen smaak van den beschaafden man kwetst. Hij brengt, als een onervaren persoon, die eenig instrument wil bespelen, eene reeks van wanklanken voort, welke het zuiver gehoor van den kenner beleedigen. Even als de muzikale harmonie eene aangename en welluidende eenheid schept uit ongelijksoortige speeltuigen, even zoo wrocht eene goede opvoeding eene geestelijke overeenstemming tusschen menschen van verschillende geaardheden. Waar de opvoeding ontbreekt, daar verheft zich de menschelijke geest ter naauwernood boven het instinct der dieren. De hoogere aandrift der ziel zal bij hem verstompen en te niet gaan, wanneer hij, als kind in eene wildernis geplaatst zijnde en onder dieren levende, met geene beschaafde menschen in aanraking komt. De mensch kan alleen onder menschen mensch zijn en blijven. Eene goede opvoeding ontwikkelt het verstand, versterkt de zedelijke beginselen, bevordert de huiselijke en maatschappelijke deugden, en doet de vaderlandsliefde en de algemeene menschenmin op het

{==359==} {>>pagina-aanduiding<<}
heerlijkst ontluiken. Van de opvoeding hangt alles af wat op ons tijdelijk en eeuwig geluk betrekking heeft, want zij leert ons den zamenhang van oorzaak en werking, van middel en doel, van onze verpligting jegens God, onze ouders, onze naasten en den Staat; zij doet ons de menschenwaarde op het levendigst gevoelen.
Van de vroegste tijden af is de opvoeding der jeugd eene der gewigtigste bezigheden geweest, welke men zoo veel mogelijk zocht aan te kweeken en te volmaken. De wijsste mannen der oudheid rekenden het zich tot eenen duren pligt, niet alleen voor volwassene menschen door hunne onderrigtingen nuttig te zijn, maar ook voor de jeugd. ‘Het is van het grootste belang,’ zeide de beroemde wijsgeer plato, ‘dat men de jeugd, zal men ze wèl opvoeden, vroeg gewent in goede dingen vermaak te scheppen.’ Op een' anderen tijd, toen een zekere demonicus hem om raad vroeg voor eene behoorlijke opvoeding van zijn' zoon, antwoordde, hij: ‘Wij moeten voor onze kinderen even zoo veel zorg dragen als voor onze planten; het eene geeft moeite, het andere vermaak, doch wij moeten toezien, dat wij in het eerste niet te weekelijk en in het laatste niet te onachtzaam zijn.’
Hoe heilrijk derhalve eene goede opvoeding is, des te meer dienen wij dezelve te betrachten en bovenal toe te zien, dat zij grootendeels ingerigt worde naar ieders maatschappelijke belangen. Dit laatste nu wordt in onze dagen te veel uit het oog verloren; immers de fraaije kunsten en wetenschappen worden door den gegoeden middelstand, de kern der maatschappij, meer dan de nuttige beoefend. Al wie het eenigzins kan bekostigen laat tegenwoordig zijne kinderen studeren, hetgeen tot den zoogenaamden bon ton behoort en als het vereischte eener gedistingueerde educatie geldt. De stand der geleerden schijnt door het meerendeel des volks voor den wenschelijksten geacht te worden. ‘Het is bekend,’ merkt de kundige campe aan, ‘dat veel meer jongelieden, bijzonder uit de burgerklasse, naar dezen, voor benijdenswaardig gehouden stand streven, dan hij opnemen en verzorgen kan, terwijl bovendien de in-
{==360==} {>>pagina-aanduiding<<}
nerlijke en uiterlijke gesteldheid hunner maatschappelijke betrekkingen zulks dikwerf verbieden. Heeft een eerlijk handwerksman een' zoon, die te zwak of te dom is om het ambacht van zijn' vader te leeren, dan brengt hem, ik weet niet welke booze geest op de gedachte, dien zoon, gelijk men zegt, den Heere toe te wijden, dat is, een' geestelijke uit hem te laten maken. En het gevolg van dit onverstandig en ijdel besluit is, ten minste vaak genoeg, dat de maatschappij met een weinig nut stichtend lid vermeerderd wordt. Zonder opvoeding, althans zonder die opvoeding, welke men gewoonlijk van den beschaafden stand eischt, zonder aangeborene begaafdheden en zonder hulpmiddelen ter verwerving van dergelijke kundigheden en vereischten, die een' geleerde, wanneer hij op dien naam eenige aanspraak maakt, hedendaags niet mogen ontbreken, - zonder dit alles moet de arme jongeling op eene kommerlijke wijze door de onderscheidene klassen eener Latijnsche school heenworstelen, om daarna, op de akademie, behoeften van
allerlei aard en tevens het zoo drukkende zelfgevoel te bestrijden, dat het zijner geestelijke en ligchamelijke beschaving aan alles ontbreekt, wat men in het vervolg van hem zal vorderen, alsmede aan alles, waardoor hij zich in eenen hoogeren gezelschapskring, waarvoor hij niet opgevoed werd, bemind en geldend konde maken. Om dit lastig gevoel te verstikken, om zich te verdooven of voor het gemis van fijnere genoegens schadeloos te stellen, vervalt hij tot allerlei uitspattingen en neemt, ten overvloede, eene nog grootere ruwheid en plompheid van zeden aan, dan hij van huis uit de nederige leerschool heeft medegebragt. Na de aldus geeindigde leerjaren, moet hij als onderwijzer of misschien wel als opvoeder - hij, die zelf geene opvoeding ontving - eene lange en moeijelijke dienstpligtigheid aanvaarden, waarbij hij zijne gezondheid en zijne tevredenheid menigmaal verliest, tot dat hij eindelijk na een lang, smartelijk verbeiden, na vele mislukte en demoedigende pogingen, een' afgebedelden post of postje krijgt, waarvoor hij niet is groot gebragt. Hoe veel heilzamer ware

{==361==} {>>pagina-aanduiding<<}
het voor hemzelven en voor de maatschappij geweest, indien hij een handwerk geleerd had!’
Wanneer een koopman een' zoon heeft, die een weinig vernuft bezit, dan zien wij het, ongelukkig genoeg, dikwerf gebeuren, dat deze, gelijk de spreekwijze het noemt, een geleerde moet worden, een geleerde, die, na volbragte studiën, weder ten laste van de beurs zijner ouders komt, ofschoon hij misschien in het beroep zijns vaders had uitgemunt en een voldoend bestaan had gevonden. Aan deze verderfelijke gewoonte is die groote zwerm van theologische candidaten toe te schrijven, waarvan ons land krioelt. Zij reizen van het eene uiterste punt des rijks naar het andere en bezoeken de afgelegenste dorpen onzer provinciën, ten einde zich te laten hooren en bekijken, en opdat men wete, dat A.B.C.D. enz. enz. geëxamineerde candidaten en dus verkiesbaar zijn. Sommige dezer lieden, welke hunnen besten leeftijd en hun aandeel in den ouderlijken boedel nutteloos verbruikt hebben, hetgeen ze beginnen in te zien wanneer er geen beroep komt, moeten eindelijk, uit nood, tot vakken overgaan, waarvan zij meestentijds geen het minste verstand hebben. Zij zien, zoo doende, de bron van hun bestaan opdroogen of leiden als 't ware een kluizenaarsleven, te midden eener bedrijvige maatschappij. Velen hunner zal het dan grootelijks rouwen, het eerlijk handwerk of beroep van hunnen vader niet geleerd te hebben. Velen zullen hunne wetenschappelijke onbeduidendheid dan eerst ontwaren, en gevoelen, dat zij geenszins de bekwaamheid bezitten, om op den naam van geleerde aanspraak te mogen maken. De ouders bemerken dan te laat de begane dwaasheid; de gestrenge wezentlijkheid doet de gemaakte luchtkasteelen instorten; teleurstelling en berouw vervullen de harten, welke van eene gelukkige zelfvoldoening en van de zoetste vreugde hadden kunnen kloppen. Niet alleen de huishoudelijke kring mist dien ten gevolge verzorgende leden, maar ook de Staat wordt, door eene dergelijke opvoeding, van nuttige burgers beroofd, en de Regering in de noodzakelijkheid gebragt de studiedrift te
beteugelen, getuige de ver-
{==362==} {>>pagina-aanduiding<<}
zwaring der examina's en de verhooging der studiekosten, waartoe zij anders nimmer zoude zijn overgegaan.
Ieder burger werkt voor zijn eigen welzijn en dat der maatschappij, wanneer hij den handel, het fabrijkwezen en de handwerken beoefent. Niemand kan het mij euvel nemen, wanneer ik op een' grooteren lust tot beoefening der nuttige wetenschappen aandring, dan er tot nog toe bij ons heerscht, en bepaaldelijk den toeleg op wis-, natuur-, werktuig- en scheikunde aanprijs. Ofschoon het in ons vaderland niet aan kundige, ervarene en ijverige fabrijkanten ontbreekt, die, met de gevorderde kennis toegerust, zelve de bewerkingen in de fabrijken regelen en besturen, daardoor reeds veel vooruit hebben, en moeijelijke en tegenwerkende omstandigheden gemakkelijker kunnen bestrijden; zoo zijn er ook andere, die naauwelijks empirische denkbeelden hebben van hunne bedrijven. De fabrijkanten, die de geaardheid der stoffen niet kennen, waarmede zij werken; de geërfde of gekochte voorschriften, waarnaar zij werken, niet begrijpen; oorzaken en verschijnselen niet doorzien; die geen begrip hebben van de omstandigheden, waarvan het wèl gelukken der bewerking afhangt; die van het dikwerf mislukken zich geene rekenschap weten te geven, en het aan allerlei verkeerde oorzaken toeschrijven, of het zoeken, waar het niet te vinden is; die geheel afhankelijk zijn van meesterknechts, zonder behoorlijke kennis, dikwerf vol vooroordeelen en bijgeloovigheid, en die zich dikwerf, tot niet mindere schade, in de armen werpen van elken vreemden gelukzoeker, die voorgeeft geheimen te bezitten, met geen goud te betalen: zulke ongeoefenden en onkundigen kunnen immers onmogelijk met voordeel werken. Zij zijn de speelbal van elk bedrog en van elke vervalsching van handelsartikelen, waarvan zij de waarde en gehalte niet kunnen bepalen; die zij naar de bedriegelijkste teekenen beoordeelen, en waarvan zij dus de juiste hoeveelheden niet kunnen nemen, ofschoon zij dezelve dagelijks moeten gebruiken. Zij kunnen geene middelen aanwenden, te midden der mislukte bewerking, tot verbetering en herstel,

{==363==} {>>pagina-aanduiding<<}
dewijl hun de oorzaken der mislukking onbekend zijn, en het bruikbare wordt dikwerf weggeworpen. Zij vermoeijen zich met zoeken en opsporen, doch meestal met schade en zonder goed gevolg, omdat zij zonder opgeklaarde begrippen in het duister rondtasten, en van de eene verkeerd genomene proef in de andere vervallen. Zij klemmen zich aan elk nieuw en later voorschrift, dat hun voorkomt, vast; zijn onzeker in al de bewerkingen, en kunnen voor eenen gelukkigen en voordeeligen afloop nimmer instaan. Waar het meer dan eene louter werktuigelijke bewerking, waar het meer dan spinnen en weven geldt; waar men, door bij elkander voeging van verschillende stoffen, door verwarming tot op eenen zekeren graad en door eigenaardige handgrepen, de geheele bewerking met kennis en beleid besturen moet, en waar geen bewogen metaal alleen het werk kan verrigten; dáár is men van den eenigen steun, van den eenig goeden leidsman, van zoo zeer gevorderde natuurkundige kennis verstoken; daar staat men alleen, zonder voorlichting en hulp; daar geeft het receptenboek geen licht, want men heeft de opgaven der hoeveelheden getrouw gevolgd, en evenwel mislukt de bewerking, of valt minder gelukkig en tegen de verwachting uit.
Dit gemis aan wetenschappelijke beginselen, deze onkunde betreffende den aard en de eigenschappen der stoffen, die men gebruiken moet, en aangaande de geaardheid der te verrigten bewerkingen, zijn insgelijks onder de oorzaken te tellen, waardoor sommige fabrijken kwijnen, achteruitgaan en met schade werken; waardoor men geene eigene verbeteringen en vereenvoudigingen uitdenkt, of de vorderingen, in buitenlandsche fabrijken gemaakt, hier niet kan invoeren; waardoor een gedeelte van het fabrijkwezen op eenen lossen grond staat, die meer en meer onder de voeten wegzinkt. En dit gebrek aan de vereischte kennis in natuur-, werktuig- en scheikunde oefent niet alleen zijnen nadeeligen invloed op de inrigtingen van hen, die haar missen; maar ook andere fabrijken, die de hulp en medewerking van andere noodig hebben, deelen

{==364==} {>>pagina-aanduiding<<}
daarin, en worden in haren vooruitgang belemmerd en vertraagd. Als men het geheel en den schakel, waardoor het een aan het ander verbonden is, overziet, dan bemerkt men terstond, dat de noodlottige gevolgen dezer onkunde zich over het geheele vaderland en de voornaamste middelen van zijn bestaan verspreiden. (*)
De nuttige kunsten en wetenschappen moeten daarom nimmer aan de schoone worden opgeofferd, gelijk thans eene zoogenaamde mode vordert. Of rekent men het niet in sommige steden van eene middelbare grootte bijna tot schande, dat iemand eenig handwerk uitoefent? Ik zou plaatsen kunnen opnoemen, zoo door eigen onderzoek als door geloofwaardige berigten van anderen, waar deze minachting voor industriële vakken heerscht. Ik zou vele achtingwaardige menschen kunnen aanwijzen, die, om der wille van hun beroep, onbeschoftheden moeten verduren en buiten den kring geplaatst worden, waarin zij behooren. Men moet, wel is waar, met de verachters der nijverheid een zeker medelijden hebben en genoeg karakter bezitten om zich boven deze domme betweters en onnutte leden eener werkdadige maatschappij te verheffen - doch dit is niet voldoende noch zal dien kanker voor de welvaart van den Staat weren. De pen dient hier opgevat te worden, ten einde het vooroordeel tegen te werken en deszelfs schadelijkheid en dwaasheid met krachtige trekken aan te toonen. Een algemeen belang is aan deze pogingen verbonden, en zij, die het met vaderland en Vorst wèl meenen, dienen de handen ineen te slaan, ter uitroeijing van dien gevaarlijken en verachtelijken modegeest. Dat er onderscheid van stand moet wezen is onbetwistbaar en wederspreek ik niet; maar dat de verschillende volksklassen zich, ten koste van het beroep, boven elkander zoeken te verheffen of niet erkend worden, wanneer zij bedachtzaam binnen den aangewezen werkkring blijven,

{==365==} {>>pagina-aanduiding<<}
zietdaar eene erge grieve tegen de onverstandige hovaardij onzes tijds.
Roemzucht, eerbejag en trotschheid zijn de afgoden onzer eeuw, die velen het doelmatige aan het doellooze doen opofferen. De gulden middelstand meent hooger in aanzien te stijgen, wanneer men de jongelieden laat studeren of hen tot ambtsbetrekkingen opleidt. Men ziet het schadelijke dier handelwijze niet in, want een ijdele waan verblindt de oogen. De stille burgerlijke deugden worden meer en meer voor ouderwetsche nietigheden gehouden. Menig ambtenaar waant zich in rang boven den koopman verheven, en meent, dat de handelaar om hem bestaat, terwijl juist het tegendeel waar is. De noeste vlijt van den fabrijkant schijnt nietsbeduidend te zijn, in vergelijking met de nasporingen van eenen geleerde. Men bedenkt niet, dat de eerste aan de arbeidende klasse brood geeft, handel en vertier uitbreidt en het geluk der maatschappij bevordert, waar de laatste meestal slechts voor eenige weinigen nut sticht, indien zijne leeringen al geene dorre stelsels zijn, gelijk er zoo menigerlei gevonden worden. Ook schijnt men het te vergeten, dat het de industrie is, die de wereld grootendeels beschaafd heeft, wijl zij den geest ontwikkelde en ons deszelfs onuitputbare vindingrijkheid leerde kennen. Ja! zij is het, die den weg baande tot ontdekkingen, die de welvaart der volken grondvestte en de kapitalen schiep, waardoor de kunsten der weelde bloeijen. Voltaire schrijft naar waarheid: ‘C'est elle, et non pas l'or ou l'argent qui donne aux états l'abondance et la richesse.’ (*) Waar zij verviel, daar gingen de fraaije kunsten en wetenschappen insgelijks te gronde; doch waar men haar vereert, daar blijven dezelve duurzaam gevestigd. ‘L'industrie influe sur les arts et sur les lettres; et, en favorisant les découvertes,
elle agrandit la sphère intellectuelle. La puissance du génie de l'homme n'est pas moins fortement empreinte dans

{==366==} {>>pagina-aanduiding<<}
l'invention de la pompe à feu, que dans l'invention du poème épique; dans la découverte de la machine à faire des bas, que dans l'art de narrer les actions humaines en vers ou en prose. La seule découverte de l'imprimerie a été plus avantageuse aux progrès de l'esprit humain, que les sublimes intelligences d'aristote, de bacon et de voltaire.’ (*)
Lang voordat men om paleizen dacht, kende men reeds den landbouw en de kunst van zich een behoorlijk kleed te maken; er waren eerder fabrijken dan akademiën, en de koophandel en de nijverheid bloeiden al, toen de meeste fraaije kunsten en wetenschappen nog sluimerden. Cicero beweert daarom te regt: ‘necessitatis inventa antiquiora sunt quam voluptatis.’ (†)
Elk regt geaard huisvader zorgt voor het belang van zijn kroost en voor het heil der maatschappij, wanneer hij zijne kinderen meer bepaaldelijk tot handelszaken, fabrijkwezen en ambachten opleidt, en minder tot de beoefening der schoone kunsten en wetenschappen of tot den zoogenaamden geleerden stand, waaronder hoofdzakelijk de geestelijke. Ik bedoel hiermede geene minachting van de Godsdienst; integendeel. De waarde der Godsdienst wordt verhoogd, naar gelang van de bekwaamheid der predikers, van welke men, in onze dagen, iets meer dan middelmatige talenten verwacht. Indien men op eene wezentlijke geschiktheid en op eene natuurlijke neiging tot het Christe-
{==367==} {>>pagina-aanduiding<<}
lijk leeraarsambt naauwgezetter acht gaf en minder uit een hoovaardig of al te vroom beginsel handelde, dan zou de kerk eenige ongelukkige candidaten missen en de maatschappij vele nuttige leden gewonnen hebben, terwijl de Godsdienst, overal door waarlijk verdienstelijke mannen gepredikt, in bloei zoude toenemen.
Bij het kiezen van een beroep moeten onze krachten, onze neigingen, onze bekwaamheden, onze maatschappelijke toestand in aanmerking komen, en geene voorkeur aan louter wetenschappelijke vakken worden gegeven. Door eenen overdreven toeleg op de fraaije kunsten en wetenschappen gaan immers de landbouw, de koophandel, de fabrijken en de ambachten, die bronnen van het volksbestaan, te niet. Industriële en administrative verbeteringen kunnen nimmer toenemen, wanneer de kunsten der weelde den boventoon voeren. De geldmiddelen zullen gedurig verminderen, want de middelen, waardoor men ze verkrijgt, ontbreken, en geleerden of kunstenaars zijn bovendien zelden goede financiers. Met de vermindering der geldmiddelen verkwijnen tevens de kunsten der weelde, zoodat er ten laatste slechts eene verarmde natie overblijft. De industrie alleen maakt den waren rijkdom eener natie uit en geenszins galerijen, met standbeelden, schilderijen en andere kunststukken overladen. Ik weet geen bedroevender gezigt, dan wanneer ik de armoede op de trappen van een paleis zie zitten. In het land, waar men uitsluitend op het altaar der weelde offert, daar ontmoet men dikwerf een arm volk, hetwelk tusschen deszelfs kunstgewrochten loopt bedelen. Eene weidsche kunstgrootheid sticht geene algemeene welvaart, maar het nijpend gebrek huwt zich aan de overdadige verkwisting. Een zeker Fransch schrijver merkt zeer juist aan: ‘Nous avons plus besoin de vaisseaux que de statues. J'aimerais mieux un canal de plus et cent tableaux de moins. Eh! quelle comparaison y a-t-il dans les avantages qu'ils produisent? Le vaisseau qui enrichit les ports des marchandises qu'il transporte, le canal qui facilite la circulation du commerce, ne valent-ils pas la foule des curieux qui vien-
{==368==} {>>pagina-aanduiding<<}
dront admirer nos salons?’ - Il faut le répéter sans cesse, c'est à
l'inconcevable prédilection qu'on accorde aux arts du luxe, qu'on doit attribuer la décadence des arts utiles: on recherchera toujours de préférence les professions qui sont les plus honorées, les mieux recompensées; et tant qu'un respectable laboureur, un utile manufacturier verront porter l'estime qui leur est due à un statuaire, à un peintre, à un comédien, on ne verra partout que des artistes et des savans, et la ruine publique nous écrasera au milieu de nos panthéons. (*)
De geschiedschrijver varro verhaalt ons de gepaste verwijtingen, welke een Romeinsch raadsheer aan den wigchelaar appius claudius deed wegens de buitengewone pracht van deszelfs landhuizen, die veel van hunne vroegere eenvoudigheid verschilden. ‘Voorheen,’ zegt hij, ‘zag men er geene schilderstukken, geene standbeelden, geene snijwerken noch versierde voetbanken; maar ter vergoeding daarvan vond men er al hetgeen wat tot den landbouw, den wijnoogst en de veeteelt behoorde. Bij u

{==369==} {>>pagina-aanduiding<<}
blinkt alles van goud, zilver en marmer, doch de voren der bebouwde landen en de wijngaarden ontbreken. Geen os, geene koe, geen schaap ziet men. De magazijnen worden verwaarloosd, de wijnkelders en koornschuren staan ledig. Is dat eene meijerij? In wat opzigt gelijkt uw landgoed op dat van uwe nijvere voorouders?’ (*)
En als wij op onze beurt vragen: in wat opzigt gelijkt het tegenwoordig Nederland op het Nederland van vroegere dagen, dan zal de uitslag onzer onderzoekingen treurig zijn en deze waarheid bevestigen: dat wij hoofdzakelijk van de schatten onzer voorouders leven.
Het ligt niet in mijn plan, den voormaligen tijd met den onzen te vergelijken; alleen wil ik aanmerken, dat er voorheen mannen gevonden werden, die de nuttige en schoone kunsten en wetenschappen beurtelings beoefenden, en toch om hun handelsbedrijf, hetwelk zij op den voorgrond stelden, niet minder geacht werden. (†) Een roemer visscher en spiegel waren in der tijd kooplieden te Amsterdam; vondel, de lier- en heldenzanger onzer natie, de juvenalis van Nederland, een der grootste treurspeldichters van vroegere en latere eeuwen, was in den beginne koopman in kousen. Ook de beroemde pieter van der werff kan hier tot een leerzaam voorbeeld verstrekken. Deze man, een eenvoudig zeemtouwer, was beurtelings Burgemeester van Leyden en afgezant van Prins willem, en werd eindelijk door de Staten van Holland tot Commissaris Generaal voor den leeftogt der troepen van den Staat benoemd. Hij aarzelde echter deze laatste betrekking te aanvaarden, om eene reden, die in onze ambtshongerige eeuw naauwelijks geloof zal vinden, maar die ons de oude Romeinen, de cincinnatussen, curiën

{==370==} {>>pagina-aanduiding<<}
en regulussen herinnert. Hij zou daardoor zijne zaken verzuimen! Zijn eerlijk burgerlijk bedrijf, de zeemtouwerij, had de voortreffelijke man, te midden van al de tallooze bezwaren tot behoud van het land en der stad, geenszins vaarwel gezegd. De ijverige staatsman en de nijvere koopman vereenigden zich in eenen Hollander der zestiende eeuw, daar hij de huishoudelijke belangen van zijn land, zijn eenvoudig doch eerlijk bedrijf en bovendien de vreeze Gods behartigde. (*)
Voorwaar een gulden tijd, toen de aanzienlijken zich met de geringeren van afkomst, tot veredeling van kunst en wetenschap, verbroederden, en toen de hooge staatsbedieningen, door een' eenvoudigen burger op de schitterendste wijze volvoerd, dezen niet van zijn handelsberoep konden aftrekken. Dat was een gulden tijd, landgenooten, toen Nederland mannen bezat, die voor de edelste mannen der oudheid niet behoefden onder te doen. Dat was een gulden tijd, toen men, te midden van geldverslindende oorlogen, nog gelds genoeg bezat, om kunstgewrochten te scheppen, welke wij nog met verbazing en bewondering aanschouwen. Voorwaar, die tijd versiert onze geschiedboeken. Niemand onzer behoeft zich te schamen, wanneer hij, bij het lezen van zulke groote verdiensten en deugden, vreugdetranen in zijne oogen voelt opwellen en zijne wangen van geestdrift voelt gloeijen. Mannen van karakter, die het nuttige overal bevorderen, die zich noch door ijdele bedreigingen, noch door eerbewijzen, noch door goud, noch door de wufte menigte laten medesleuren, die mannen zijn onze achting ten volle waardig, en de tijd, waarin zij leefden, verdient te regt den naam van gulden tijd.
De zeventiende eeuw, de beroemdste eeuw van den Nederlandschen handel, was ook voor Nederland de beroemdste eeuw ten opzigte van den bloei der schoone kunsten en wetenschappen. En thans, nu de handel, die bevorderaar van het schoone en goede, kwijnt, nu er eene

{==371==} {>>pagina-aanduiding<<}
te eenzijdige beoefening der fraaije kunsten en wetenschappen ontstaan is, thans schrijft een buitenlandsch geleerde deze veel waars bevattende opmerking betrekkelijk Nederland: ‘Men ziet tegenwoordig in Holland eene soort van stilstand. Men is tegenwoordig in Holland meer opnemend dan zelf voortbrengend; noch in het gebied der kunst, noch in dat der wetenschap verrigt men iets buitengemeens; de Hollandsche kunstenaars en geleerden spelen thans, evenmin als de natuuronderzoekers en wijsgeeren, eene zeer uitblinkende rol, hoewel zij toch eene eervolle plaats bekleeden.’
Ligt het op den weg der regering, voor het welzijn van den Staat te zorgen, niet minder dient het volk daartoe mede te werken. Wat nuttig is moet ijverig voorgestaan en betracht worden. De landbouwer, de koopman, de fabrijkant en de handwerksman zijn de hechtste pilaren van een staatsgebouw. Het publiek moet hen naar waarde schatten, de publieke geest moet hen altijd toegenegen zijn. Ik bedoel hier niet den geest dier menigte, welke iedereen vergoodt, die haar bevoorregt, ongeacht de wijze waarop; maar ik bedoel hiermede den geest der hoogere standen en der gegoede burgerij. Zoo lang deze ligchamen dezelfde achting voor landbouw, handel en al wat nijverheid is, koesteren, zullen deze bronnen van waarachtig volksgeluk overvloedig blijven vloeijen, ondanks alle vijandige magten, welke dezelve wenschten te vernietigen. Het bijzonder en het algemeen belang vordert eene dergelijke harmonie op eene nadrukkelijke wijze. Waar het fortuin de prijs van den arbeid is, daar valt de arbeid ligt, het fortuin wordt geëerd en de maatschappij bloeit op den duur; doch waar het fortuin, buiten eene nuttige werkzaamheid, najagers vindt, daar gaat de arbeid te niet, het fortuin wordt misgund en de Staat vervalt ten laatste.
Men klaagt thans ook, op meest alle plaatsen, over het aantal vreemdelingen, hetwelk in Nederland gevestigd is of nog bij voortduring in onze steden, ja zelfs tot in onze dorpen, doordringt. Eensdeels is dit te wijten aan de gemakkelijkheid, waarmede ieder buitenlander zijne zaken

{==372==} {>>pagina-aanduiding<<}
alhier kan beginnen en voortzetten, wijl hij dadelijk al de voornaamste burgerregten geniet, iets, hetwelk de Regering niet moest toestaan, maar ten andere dien ik ook te zeggen, om geheel onpartijdig te blijven, dat de Nederlanders zelve daaraan grootendeels schuld hebben, wanneer zij hun kroost meer in de fraaije kunsten en wetenschappen dan in de nuttige laten opleiden. Men biedt zoodoende den vreemdelingen de schoonste gelegenheid aan, zich ten koste van onze dwalingen te vestigen en te verrijken. De Regering reikt hun het patent uit en wij ruimen hun de plaatsen in; plaatsen, die onze voorouders met hun zweet en bloed en nogmaals met hun zweet en bloed verkregen, gevestigd en behouden hebben. Neen, Nederlanders! onze nationale trots dulde niet, dat een dergelijk kwaad verderen voortgang make. Onze oude vermaardheid ga niet op zoo laakbaar eene wijze te gronde. De natuurlijke ligging van ons land worde niet zoo roekeloos misbruikt ten voordeele van vreemden, noch onze geaardheid verloochene zich ter wille van eenen wuften en verderfelijken modegeest, maar de goede geest onzer vaderen beziele ons, want die geest heeft wonderen van grootheid in handel, nijverheid, kunst en wetenschap verrigt. Wanneer Regering en volk te zamen, met een gepast terugzigt op den toestand van onzen tijd, dien goeden voorouderlijken geest zoeken aan te kweeken en te huldigen, dan zal er eene wedergeboorte plaats grijpen, dan zal een verjongd leven het kwijnende staatsligchaam opwekken, en handel en nijverheid zullen allengskens uit de hedendaagsche slaapziekte ontwaken, om met vernieuwde krachten werkzaam te zijn.
Indien wij naar zoo heilrijk een doel wenschen te streven, moet dit niet onbedachtzaam, maar met een rijp overleg geschieden, en de goede wil der burgers moet door wijze staathuishoudelijke bepalingen ondersteund worden. In eene naauwkeurige herziening onzer grondwet, in administrative bezuinigingen, in de regeling onzer financiën en het ophouden der te korten moeten insgelijks de middelen gezocht worden, welke onzen handel en onze

{==373==} {>>pagina-aanduiding<<}
nijverheid van lieverlede zullen opwekken en bevorderen. Elk oogenblik van verzuim met de bewerkstelliging dezer redmiddelen voert ons eene schrede achterwaarts, voert ons eene schrede nader tot ons verderf. De voorspoed eener natie, zegt macculloch, hangt niet zoo zeer van eene voordeelige ligging des lands, van de zachtheid van het klimaat, van de vruchtbaarheid van den grond af, als wel van een vindingrijk genie, van de vlijt en van de industrie der inwoners, en bij gevolg van de maatregelen, welke de ontwikkeling dezer hoedanigheden begunstigen. Wijze staathuishoudelijke verordeningen nemen vele hindernissen weg. Door dezelve worden onbevolkte oorden met eene bevolking bezet, overvloedig van al de gemakken des levens voorzien, beschaafd van zeden en gekuischt van smaak; maar zonder deze verordeningen dienen de kostbaarste geschenken der natuur tot niets. Het gunstigst klimaat, de vruchtbaarste grond kunnen een volk niet voor onwetendheid, ellende en onbeschaafdheid bewaren. (*) De Regering behoort dit in het belang van het algemeen ter harte te nemen, en ieder staatsburger moet het, tot eigen voordeel, beoefenen. De Regering zal daardoor de nationale rijkdommen vermeerderen en hare magt bevestigen; de staatsburger zal zoo doende zijne ondernemingen met een gewenscht vooruitzigt kunnen vergrooten en zijn tijdelijk geluk bevorderen, terwijl beide tot het maatschappelijk welzijn eendragtig medewerken.
De toeleg op gezonde staathuishoudkundige begrippen is voor ieder gevestigd handelaar van belang, maar vooral voor de jongelingen, welke in het vervolg commerciële of industriële vakken zullen uitoefenen. Zij zijn bestemd, gelijk say schrijft, in eene eeuw te werken, waarin men weldra weder verder gevorderd zal wezen dan hunne vaders. Men verbetert alles, en zij, die heldere noch eenige uitgestrekte denkbeelden over hunnen persoonlijken toestand, over den aard hunner bezigheden, over de mate

{==374==} {>>pagina-aanduiding<<}
van het gewigt, hetwelk zij in deze wereld kunnen hebben of niet hebben, bezitten, zullen gemakkelijk door anderen worden overtroffen, die zich een juist denkbeeld van menschen en zaken kunnen vormen.
De kennis der staathuishoudkunde heeft voor derzelver bezitters nog een ander nut. Zij bekleedt, in vele gevallen, de plaats der ondervinding, die gewoonlijk zoo duur gekocht wordt en waarvan men meestal eerst bij het einde des levens partij kan trekken, wanneer men het niet meer noodig heeft. Wat in de oogen der onwetendheid de meest buitengewone gebeurtenis schijnt, is voor dengene, die den aard der zaken en de wijze, waarop de voorteekenen te herkennen zijn, weet, slechts een natuurlijk gevolg van de oorzaken, welke dezelve voorafgegaan zijn. De uitslag der omstandigheden, waarin wij leven, een uitslag, welken het algemeen niet vermoedt, valt gemakkelijk te voorzien door al wie de uitwerkselen aan hunnen oorsprong toetst. Welk beroep door ons ook moge worden uitgeoefend, men zal moeten bekennen, dat eene meerder of minder zekere kennis van de toekomst vele voordeelen oplevert. Ben ik koopman? De winsten en verliezen, welke mij te beurt vallen, zullen afhangen van de meerder of minder juiste meening, welke ik mij van den toekomstigen prijs der goederen heb voorgesteld. Ben ik fabrijkant? Van hoeveel belang is het dan niet voor mij, de uitwerkselen der mededinging mijner medefabrijkanten, den afstand der plaatsen van waar ik mijne voornaamste behoeften ontvang of naar welke ik mijne voortbrengselen voer, den invloed der communicatiemiddelen, de keus in de wijze van bewerking te weten.
Men zoeke dus gezonde staathuishoudkundige begrippen op te doen: zij zijn dienstig voor een individuëel en maatschappelijk geluk. Men beoefene niet te uitsluitend de schoone kunsten en wetenschappen, maar het algemeen geve aan de nuttige de voorkeur: deze zijn het, die eenen wezentlijken voorspoed schenken aan eene geheele natie. Een ijverige en doelmatige handelsgeest beziele ons meer en meer en doe ons, in dezen tijd van vooruitgang, mede

{==375==} {>>pagina-aanduiding<<}
voorwaarts streven. Eigene werkzaamheid en eigen onderzoek worde door ons behartigd: niets is heilrijker, niets leerzamer. De vreemdelingen en het vreemde moeten, waar het past, zoo veel mogelijk uit onze zaken en uit onze handelingen worden geweerd, want door onze landgenooten te ondersteunen en het echt vaderlandsche te beoefenen zal welvaart en nationaliteit toenemen. Het geld, de polsader van handel en nijverheid, blijve niet werkeloos in effecten liggen, maar het strekke tot doeleinden die toonen, dat de Nederlander geen effectenhandelaar maar zeehandelaar is, die onze voorouderlijke geaardheid op het schoonste doen herleven en die de algemeene welvaart helpen bevorderen. Men bedenke ernstig, dat een onzer landgenooten deze waarachtige loftuiging van den handel gaf: ‘De koophandel, dat weldadig gestarnte van voorspoed, van welvaart, van genoegen en geluk, verspreidt al de gunsten der vruchtbare natuur, uit ieder gewest, over den aardbodem, en vermenigvuldigt ze door het aanmoedigen van vrije en nutte werkzaamheid. Handwerken, kunsten en wetenschappen bloeijen op het spoor van den koophandel, zonder wien de landbouw, de nuttigste kunst van allen, aan het kwijnen slaat, en de zeevaart geen adem haalt. Geen land kan ongelukkig zijn onder dezen invloed, die alle woestheid verbant, en het menschdom zelfs de regtvaardigheid doet beminnen, omdat zijne eerste beginselen zuivere gevoelens zijn van eer en goede trouw. Want wij spreken hier van geene verachtelijke baatzucht, maar van eerlijken, lofwaardigen en edelmoedigen handel, die nimmer die belangen van het algemeen uit het oog verliest. De zeden, die onder het krijgsgedruisch altoos verbasteren, zullen onder zulk een' handeldrijvend volk, nog meer dan de wetten, den band der eendragt versterken. Het geringste lid der zamenleving is er nuttig, en deelt op zijne beurt in den gelukstaat van het gemeenebest. Trotschheid is er hatelijk: maar de onbekrompene overvloed baart eene
edele fierheid, die schuw van omkoopingen en bedriegerijen, op het schoonste gepaard gaat met de bewustheid van ware verdiensten. Gezegend land! daar elk zijne

{==376==} {>>pagina-aanduiding<<}
eigendommen gerust kan bezitten, daar geen ingebeelde rang de gezelligheid verhindert, omdat een iegelijk in zijne soort onafhankelijk is; daar deze voldoening den zuursten arbeid verzoet en beloont. Zulk eene rijke bron van zedelijk en natuurlijk heil is de koophandel, vermogende ziel en zenuw van eenen groeijenden staat, albezielende geest der gevestigde maatschappijen en leidstar der vrijheid, zonder welke de rede zelve een doodelijk geschenk zou zijn. Indien een sterveling, door de Voorzienigheid aan het hoofd van een gemeenebest gesteld, dit alles, in deszelfs ontelbare gevolgen, begreep en begunstigde, wat zou hij gelukkig zijn!’ (*).
De Regering trachte naar dit geluk, en ieder, die het met den Koning en bovenal met den bloei van het dierbaar vaderland wèl meent, behartige handel en nijverheid als de voornaamste bronnen van ons volksbestaan. Waar zoodanige, lofwaardige pogingen Vorst en volk bezielen, daar zal werkzaamheid, tevredenheid en welvaart heerschen. Zoodoende zullen wij, wanneer we vragen: ‘wachter, wat is er van den nacht?’ niet tot antwoord ontvangen: ‘het is nog nacht’ - maar de wachter zal ons dan vrolijk toejuichen: ‘het wordt licht!’

Leeuwarden, October 1843.


Iets over den oorsprong, voortgang en tegenwoordigen toestand van het matigheidsgenootschap te Amsterdam.

Het jaar 1843 zag in Amsterdam twee genootschappen tot stand komen, welke het hart van den menschenvriend met blijdschap en hoop voor de toekomst vervullen. Het eene, de instelling der Pleegzusters, door de omstandigheden des tijds, en vooral den opgewekten godsdienstijver, begunstigd, vond eene zeer welwillende ontvangst, en steeg aldra tot eene hoogte, welke aanzienlijk mag genoemd worden. Het andere genootschap, op dat pas althans nog, weinig door de publieke opinie opgeheven, en ook meer persoonlijke opoffering en dadelijke bemoeijingen van zijne leden eischende, had niet den snellen opgang van het eerste, maar is der

{==377==} {>>pagina-aanduiding<<}
plant gelijk, welke, weinig door zon en milden regen gekoesterd, met moeite en langzaam haren stengel omhoog heft. Voor vele lezers zal het misschien niet onnoodig zijn, te zeggen, dat ik met dit laatste het Genootschap tot afschaffing van den Sterken Drank, of het Matigheidsgenootschap, bedoel. Menigeen toch buiten Amsterdam, en zelfs verscheidene inwoners van die stad, zijn met het bestaan dezer heilrijke instelling nog geheel of grootendeels onbekend. En evenwel verdient zij dit bekend wezen zoo zeer, zij, die het zich ten doel gesteld heeft, eene der algemeenste en schrikkelijkste verkeerdheden van onzen tijd, de dagelijks toenemende dronkenschap, te bestrijden, en, met Gods hulp, te overwinnen. Het komt daarom den opsteller van dit berigt voor, dat eene korte schets van het ontstaan, den voortgang en den tegenwoordigen toestand dezes genootschaps aan velen zijner landgenooten aangenaam en nuttig, en voor de bevordering der goede zaak, zoo in als buiten de hoofdstad, zeer dienstig zal wezen. Daar hij tot deszelfs leden behoort, en met enkele der Bestuurders persoonlijk bekend is, zoo kan men verzekerd zijn van de waarheid en naauwkeurigheid der te vermelden bijzonderheden.
Vooraf echter moge een beknopt berigt gaan van het ontstaan en doel der Matigheidsgenootschappen in het algemeen. Het zal, daar de zaak hier te lande nog meer of min nieuw is, welligt voor eenige lezers niet geheel overtollig en onwelkom wezen.
Het schouwspel der ontzettende verwoestingen, welke het hand over hand toenemend misbruik van den sterken drank onder alle klassen der maatschappij aanrigt, had reeds sedert meer dan eene halve eeuw de harten van hen, wien het heil der menschheid niet onverschillig is, met diepen weemoed vervuld. Bij velen ontstond dan ook de wensch, dat deze pest, even als vroeger de Oostersche uit Europa, uit alle landen der wereld, welke zij besmet en ontvolkt, verbannen, en alzoo het ligchamelijk en zedelijk welzijn van duizenden niet langer in de waagschaal mogt gesteld worden. Eindelijk greep men te harer verdrijving, in de Vereenigde Staten van Noord-Amerika, waar het gebruik van dit vloeijend vergift tot eene schrikbarende hoogte was gestegen, het middel aan, door hetwelk reeds zoo veel goeds is mogelijk gemaakt en tot stand gebragt, de vereeniging, namelijk, van velen tot een gemeenschappelijk streven naar een vooraf bepaald doel.

{==378==} {>>pagina-aanduiding<<}
Men rigtte aldaar in den jare 1813 te Boston een genootschap op, welks leden zich verbonden, bij het gebruiken van sterken drank de grootste matigheid in acht te nemen. De geheele afschaffing daarvan was, meende men, gelijk nog zoo menigeen onder ons doet, overdreven en niet noodzakelijk ter wering der dronkenschap. Al spoedig evenwel werd men van zijne dwaling overtuigd en in zijne schoone verwachtingen deerlijk bedrogen, daar datgene, wat matig gebruik moest heeten, door ieder verschillend lid ook verschillend bepaald werd, zoodat deze één glas, een ander drie matig achtte, en een derde het getal der glazen nog verder uitstrekte; terwijl men vergat, dat de verleiding van den eens geproefden drank te sterk is, om niet, van lieverlede en als ongemerkt, van gebruik tot misbruik over te slaan. Smartelijk te leur gesteld in den uitslag hunner welgemeende pogingen, namen nu de bestrijders der dronkenschap het eenige behoedmiddel ter hand, dat onfeilbaar baat kon aanbrengen. Zij besloten tot de geheele afschaffing van den sterken drank. Thans was men van het onzekere zijpad op den regten weg gekomen. Van tijd tot tijd werden er meer genootschappen gevormd, welke hunnen leden de geheele onthouding oplegden, tot dat eindelijk in 1826, in eene algemeene vergadering der Matigheidsgenootschappen uit de verschillende Staten, de afschaffing van alle gebruik van sterke dranken als hoofdbeginsel en grondwet werd vastgesteld. Snel breidden zich van toen af in Amerika de Matigheidsgenootschappen uit, nemen er nog jaarlijks aanzienlijk toe in tal van leden, uit alle standen der maatschappij, en bewerken eene geheele herschepping in den maatschappelijken en zedelijken toestand des volks. De volgende bijzonderheden mogen er eenig flaauw denkbeeld van geven.
Reeds in 1840 waren meer dan twee millioenen burgers der Vereenigde Staten leden der Matigheidsgenootschappen; en dit getal is sedert dien tijd nog aanmerkelijk grooter geworden. Alleen in den Staat Newyork bestonden toen reeds 1369 genootschappen, die te zamen 191,258 leden telden, en van welke 31,258 in het jaar 1839 waren aangewonnen; terwijl, volgens de laatste berigten, in de stad van dien naam, waar wekelijks 80 vergaderingen van Matigheidsgenootschappen worden gehouden, in de twee laatste jaren meer dan 30,000 personen, grootendeels tot de arbeidende klasse behoorende, en daaronder vele dronkaards, de schriftelijke gelofte van volstrekte onthouding hebben afgelegd.

{==379==} {>>pagina-aanduiding<<}
In Cincinnati hebben, door dat zelfde middel, meer dan 22,000 zich aan het genootschap aangesloten, en in de meeste andere groote steden zijn, langs dien weg, dezelfde uitkomsten verkregen. De stad Portsmouth in New-Hampshire, heeft, op eene bevolking van 8000 zielen, 5000 medestanders der onthoudingszaak. Overal stellen zich mannen van naam en invloed aan het hoofd, en wijden hunnen tijd, hun geld en talenten aan de verlossing hunner medeburgeren. In verscheidene Staten zijn tijdschriften, de zaak der matigheid bepleitende, en vinden duizenden bij duizenden lezers. En de uitwerking, die dit alles heeft op de vermindering der kroegen en tapperijen en op het fabriceren van sterken drank, moge uit het volgende blijken.
Er zijn vele steden, en zelfs geheele graafschappen, waar te naauwernood sterke drank te bekomen is, daar de regeringen, geheel instemmende met den wensch van het beste gedeelte der bevolking, het verlof tot het in het klein verkoopen en schenken daarvan aan de tappers, wier bedrijf geheel in verachting is gevallen, hebben geweigerd. In Boston had in het jaar 1842 geen enkel huis de vergunning om gedistilleerde dranken te schenken, en in het vorige was er, met uitzondering van één graafschap, in den geheelen Staat Massachusetts geen enkel huis, dat de toelating tot verkoop bezat. Overal is het getal dier huizen aanzienlijk verminderd, b.v. in Philadelphia, sedert 1837, met 585, zijnde meer dan de helft der vroeger aldaar bestaande; in St. Louis, sedert de twee laatste jaren, van 134 tot 27, en in diezelfde verhouding in vele andere grootere en kleinere plaatsen. Een natuurlijk gevolg dezer mindere consumptie is dan ook de sterke vermindering der branderijen. In Lancaster, in Pennsylvanië, eene der plaatsen, in welke vroeger zeer veel sterke drank werd gestookt, zijn er nu van 20 nog slechts 2 overig. In den Staat Newyork, waar, van 1810 tot 1825, de disteleerderijen van 591 tot op 1129 vermeerderd waren, bestonden er in 1840 nog geen 200, en in een graafschap in den Staat Indiana, dat er vóór 10 jaren nog 60 had, is het getal daarvan tot 2 gezonken. - Doch ik mag mij niet langer verlustigen in de mededeeling van verdere bijzonderheden, die de zegepraal der goede zaak in Amerika bewijzen. Alleen zij nog vermeld, dat ook onder de zeelieden aldaar de zaak der matigheid schitterende overwinningen heeft behaald. Naau-
{==380==} {>>pagina-aanduiding<<}
welijks één ter koopvaart of visscherij uitgerust schip heeft sterken drank aan boord, en kapiteins en matrozen hebben bij duizenden
(in Newyork 13,000) de verklaring der geheele onthouding geteekend. Zoo, door Magistraatspersonen, aanzienlijke Kooplieden en waardige Godsdienstleeraren voorgegaan, voelt ieder de aandrift tot en ondervindt alles den weldadigen invloed van de afschaffing, iedere stad en ieder dorp, de scholen, de brandassurantiën, de geregtshoven, de bureaux van politie, de gevangenissen en armenhuizen.
Na zoo veel van Amerika vermeld te hebben, kan ik niet dan met een kort woord over Europa spreken.
Het voorbeeld van Amerika kon niet anders dan krachtig aansporend werken op Grootbrittanje. Ook aldaar werden Matigheidsgenootschappen opgerigt, en telden zij welhaast hare leden bij duizenden; in Londen, binnen drie jaren, 300,000, met den Bisschop en vele andere aanzienlijken aan het hoofd. In Noord-Wales behooren daartoe bijna alle Godsdienstleeraren. Boven alles, echter, steekt Ierland schitterend uit. Hier zijn, door de ijverige bemoeijingen eens waardigen Katholijken Geestelijken, Pater mathew, thans over de drie millioenen leden der Onthoudingsgenootschappen. Welken invloed dit op de vermindering der misdaden en op de meerdere huiselijkheid, welvaart en godsdienstigheid dezes volks heeft, zal wel niet noodig wezen, door proeven aan te wijzen. Overal toch, waar Matigheidsgenootschappen bloeijen, dragen zij de heerlijkste vruchten voor burgermaatschappij en Christendom. Overal... doch ik moet mijne pen, mijns ondanks, wederhouden. De ontwikkeling van het veelvuldig goede, door deze vereenigingen gesticht, zou veel meer plaats vereischen, dan dit Tijdschrift mij kan verleenen. Ik moet daarom mijne lezers verwijzen naar heldring, de Jenever erger dan de Cholera; egeling, Middelen tegen het misbruik van den sterken drank; bötcher's zoo voortreffelijk geschreven boekje, het Huiskruis; van lijnden, de Regering en de Jenever; vele stukken in den Volksbode, en de twee stukjes van de Vereeniging tot afschaffing van den sterken drank, zoo vol krachtig betoog, (te Amsterdam, bij den Boekverkooper prins, voor 10 Centen het nommer, te bekomen) gelijk ook de niet minder fraai en bondig gestelde stukjes, door ons genootschap uitgegeven, en
straks in eene aanteekening nader te noemen.
Ook in Duitschland zijn reeds, in onderscheidene in onze

{==381==} {>>pagina-aanduiding<<}
nabuurschap gelegene landen, in verschillende deelen van Pruissen, in Oldenburg, Osnabrück, Hamburg, Oostfriesland enz., Matigheidsgenootschappen tot stand gebragt, en in toenemenden bloei. Het laatstgenoemde land, door zeden en stamgenootschap zoo na aan ons verwant, telt reeds, in deszelfs steden en dorpen, tusschen de 40 en 50 zulke vereenigingen.
Nergens evenwel op het vaste land van Europa, behaalde de zaak der matigheid grooter triomf dan in Zweden. Hier, waar de Matigheidsgenootschappen zeer spoedig toenamen, was de invloed der publieke meening zoo sterk, dat daardoor de thans overleden Koning, welke het, ook in onze taal overgezette, werk van baird, Geschiedenis der Matigheidsgenootschappen, gelezen had, in staat gesteld werd, om, bij de veelvuldige weldaden, aan zijn rijk bewezen, ook die te voegen, van zijn volk, door de geheele afschaffing der branderijen, van de verachtelijke heerschappij van den sterken drank te verlossen.
Kon het anders, of eene zaak, welke eene zoo heilrijke strekking heeft, en overal zulke verblijdende uitkomsten oplevert, moest ook in ons vaderland, waar de sterke drank, die, helaas! ook onder ons zoo vele slaven telt, reeds lang, in de H.H. robide van der aa, heldring en anderen, zoo wakkere bestrijders had gevonden, de belangstellende aandacht van vele waardige mannen tot zich trekken, en hen aansporen, om hetzelfde middel ter uitroéijing te beproeven, dat elders blijkt, zoo gunstig te werken. Eenigen hunner, in verschillende deelen onzes vaderlands woonachtig, vereenigden zich dan ook, in den herfst des jaars 1842, tot eene Afschaffingsvereeniging, welke nu onlangs door onzen Koning als wettig bestaand zedelijk ligchaam is erkend geworden, en, mogen wij hopen, door hare leden, de aanleiding zal zijn tot het oprigten van een groot aantal bijzondere afschaffingsmaatschappijen in de verschillende steden en dorpen van Nederland. (*)
Weinige maanden na de oprigting dezer vereeniging, in het begin van 1843, was in Amsterdam eene soortgelijke, onder den naam van Matigheidsgenootschap, tot stand gekomen, van welke ik nu eenig berigt ga mededeelen.

{==382==} {>>pagina-aanduiding<<}

In het laatst der maand Maart van dat jaar, kwamen eenige mannen, gedeeltelijk Duitschers uit de Suikerfabrijk der Gebroeders de bruin, tot den Eerw. lentz, Hoogduitsch Predikant bij de Evangelisch-Luthersche Gemeente, en verzochten dezen, dat hij hun behulpzaam wilde zijn in het oprigten van een Matigheidsgenootschap. De waardige man, wiens hart gloeit voor alles, wat het stoffelijk en geestelijk welzijn zijner medemenschen kan bevorderen, meende dit verzoek niet te mogen weigeren, en beloofde dadelijk zijne medewerking. Hij stelde de Statuten (*) der Vereeniging op, welke, in eene vergadering der oprigters te zijnen huize, werden goedgekeurd en geteekend. Dit geschiedde op den 7 April 1843, en van dien tijd af, was, door den aanleg van een Stamboek en de instelling van een voorloopig Bestuur, met Do. lentz als Voorzitter, het Genootschap gevestigd. De eerste zamenkomsten hadden plaats ten huize van sommigen uit het Bestuur; doch, bij den aanwas van leden, was men aldra genoodzaakt, een ruimer lokaal te zoeken, hetwelk men vond in het Logement het Groot-Keizershof, op den Nieuwendijk, in hetwelk op den 18 Mei de eerste vergadering werd gehouden. Hier komt men, sedert dien tijd, om de veertien dagen, des Donderdags-avonds, te half 8 ure, te zamen. Alsdan wordt, na het lezen der notulen eener vorige vergadering, door het Bestuur aan de leden mededeeling gedaan van al hetgene de belangen des Genootschaps betreft, en, vervolgens, door een of meer der Bestuurders of leden, voorlezing gehouden van oorspronke-
{==383==} {>>pagina-aanduiding<<}
lijke of vertaalde stukken, welke den toestand der matigheidszaak, in en buiten het vaderland, doen kennen, of, regtstreeks of zijdelings, ten doel hebben, de heillooze gevolgen der dronkenschap te schetsen, de geheele afschaffing van den sterken drank als volstrekt noodig ter verbanning van dit menschonteerend kwaad voor te stellen, en de leden tot het volhouden in en ijverig bevorderen van de zaak der onthouding te sterken en aan te moedigen. (*) Deze vergaderingen, tot welke ieder lid eenen gast mag medebrengen, zijn, even als in Amerika, voor de bekendwording en uitbreiding des Genootschaps van hoog belang. Altijd toch, wordt dan het getal der leden, door de toetreding van eenigen der aanwezige gasten, vermeerderd, welke hunne namen in het in de zaal ter teekening rondgaande stamboek inschrijven. Het nut dus, door dit zamenkomen gesticht, is de kosten, welke hetzelve der nog zoo zwakke kas, die alleen uit de vrijwillige bepaalde of onbepaalde bijdragen der leden bestaat, veroorzaakt, dubbel waardig.
Al spoedig werd door het Genootschap besloten, de gedrukte Statuten aan zulke mannen en bestuurders van weldadige of andere inrigtingen toe te zenden, welke, door hunne maatschappelijke betrekking, eenen magtigen invloed op hunne medeburgers kunnen uitoefenen. Ook hierdoor werd hetzelve in wijderen kring bekend, zoodat het in het begin van Junij reeds tot circa 50 leden was aangegroeid.
In diezelfde maand verkreeg het Genootschap eene hoogst belangrijke aanwinst, door de toetreding tot hetzelve van de hier ter stede wonende medeoprigters van het Afschaffingsgenootschap, de H.H. stuart, Predikant bij de Remonstrantsch-Gereformeerde gemeente, herckenrath, Med. Doctor en Mr. j. heemskerk azn., Advocaat. Deze namen de hun gedane uitnoodiging om deel aan het bestuur te nemen volvaardig aan, en hebben sedert, in broederlijke vereeniging met hunne ambtgenooten, den voortgang van het goede werk, door hunne warme belangstelling en voorbeeldigen ijver, aanmerkelijk helpen bevorderen. (†)

{==384==} {>>pagina-aanduiding<<}

Het Genootschap was nog slechts zeer korten tijd opgerigt, toen het de verzekering ontving der goedkeuring en bijzondere welwillendheid van het, alles wat goed is zoo gaarne begunstigend, achtbaar Hoofd der stedelijke regering; terwijl het in November de van den Koning verzochte Autorisatie verkreeg, en als een zedelijk ligchaam werd erkend.
Aldus heeft deze Vereeniging, geene andere middelen dan die van verstandelijke overreding bezigende, zich langzaam meer uitgebreid, zoodat zij thans, in Junij 1844, uit 270 leden bestaat, ouder welke zich, bij nog andere mannen van invloed, behalve de Bestuurders lentz en stuart, twee Leeraren van de Godsdienst, een Raadsheer in het Provinciale Geregtshof en twee andere leden der Regterlijke magt bevinden, gelijk ook de man, die, om zijne uitstekende geschriften, en de geheele toewijding zijns levens aan het heil der menschheid, teregt door geheel Nederland vereerd en hooggeschat wordt.
Klein, zeer klein, is zeker nog het aantal leden, vooral beschouwd in vergelijking met de bevolking van Amsterdam; iets meer dan één op de duizend. Dit evenwel ontmoedigt het Bestuur even zoo min als de leden. Zij weten toch, dat vele groote zaken uit geringe beginselen langzaam zijn voortgesproten. Zij herinneren het zich, dat ook eenmaal de Maatschappij tot Nut van 't Algemeen, uit een onaanzienlijk stadje voortgekomen, een teeder rijsje was, en thans reeds sedert lang als een krachtige boom diep in onzen bodem is geworteld, en met zijne departementen, als zoo vele welige takken, bijna het geheele vaderland overschaduwt. Zij kennen den aard des Nederlandschen volks, dat niet zoo ligt en spoedig tot het omhelzen van hetgene nieuw en vreemd is besluit, vooral wanneer zulks met opoffering van lang tot eene algemeene gewoonte, en als 't ware onschuldige behoefte, geworden gebruiken gepaard gaat. Zij weten, dat het lidmaatschap van een genootschap, hetwelk opoffering en strijd eischt, onmogelijk zoo driftig kan begeerd en gezocht worden, als zulk een, waaraan wereldsche onderscheiding, en streeling van verbeelding en gevoel, door fraaije redevoeringen, muzijk of kunstbeschouwing, verbonden zijn, maar

{==385==} {>>pagina-aanduiding<<}
dat overigens, buiten de jaarlijksche contributie, weinig of geene dadelijke medewerking, en nog minder verloochening van eigen zin en lust, van zijne leden vordert. Zij weten dit alles, en daarom slaat hen het klein getal hunner medestanders niet ter neder, even zoo min als de wrevel des eigenbelangs, de bespotting der dwazen en ongebondenen, en de ijskoude onverschilligheid van zoo velen. Neen, zij gaan moedig voort. Want zij weten te gelijk, dat de zaak, waaraan zij zich verbonden hebben, eene goede zaak, de zaak der menschheid en des Christendoms is; eene zaak, die de toejuiching aller braven verdient, en haar, meer van nabij gekend, ook meerder zal winnen; eene zaak, bovenal, die de goedkeuring bezit desgenen, van wien alleen alle zegen over hunne pogingen moet afdalen. De teedere plant zal, als het Zijnen wil behaagt, haar leven en groeikracht te schenken, weldra weliger opschieten, liefelijk bloeijen, en, der maatschappij tot heil en vreugde, honderdvoudige vrucht, voor tijdgenoot en nakomelingschap, opleveren.

v.d.Z.


Het kabinet van Dr. Gall.

Achter de groote kantanjeboomen van den Jardin des Plantes te Parijs verheft zich het anatomische Museum. Wanneer men de kille en zwijgende galerijen van hetzelve binnentreedt, ontmoet ons oog het eerst de onbehouwene geraamten der groote waterdieren. Deze gewezen bewoners der zee, die tot eene wereld behooren, welke den mensch nog niet kende, gelijken door hunne grootte en gedaanteloosheid naar de bouwvallen eener vernielde schepping. Treedt men verder, dan komt men aan den zondvloed: de eerste zoogdieren breiden voor den beschouwer hunne overblijfselen, de reusachtige kakebeenen, de geweldige wervelzuilen, de ontzaggelijke tanden uit. Eindelijk vordert men tot waar de mensch verschijnt. Lange graauw-grijze kasten, die met traliewerk van koperdraad gesloten zijn, bevatten de skeletten. Zij zijn deels de overblijfsels van arme zieken, die in de gasthuizen gestorven zijn, deels ook door reizigers uit afgelegene gewesten medegebragt. Aan sommige is ook eene bloedige herinnering verbonden; zoo leest men op een der aangehechte briefjes: ‘Soliman-el-ha-
{==386==} {>>pagina-aanduiding<<}
leby, een jonge, beschaafde, maar dweepende Syriër, die Generaal kleber in Egypte vermoord heeft; een geschenk van larrey.’ Aan het eind dezer lange en donkere galerijen ligt de zaal, waar de cranologische verzameling van Dr. gall geplaatst is.
Deze verzameling, die een groot aantal van pleisterbusten, afdrukken in pleister en merkwaardige schedels bevat, is van Dr. gall's weduwe, tegen een zeer matig, aan haar voor haar leven verzekerd jaargeld, gekocht geworden. Men heeft hier de vrucht der studiën, reizen en betrekkingen van den grondlegger der schedelleer. In het eerst poogde hij zijne leer op historische portretten toe te passen; doch weldra ondervond en erkende hij het onvoldoende dezer methode. Ontmoeten schilders aan het hoofd van eenig uitstekend man ongewone vormen, zoo zijn zij gewoon dezelve te verzachten en te vergoelijken. Om derhalve een getrouw beeld der omtrekken te erlangen, nam gall zijne toevlugt tot afdrukken; maar ook deze wijs van handelen, ofschoon nog steeds het beste wat men doen kan, is niet geheel voldoende. Terwijl het pleister de uitpuilingen van den schedel opneemt, misvormt het die eenigzins. Derhalve nam gall het liefst de schedels zelve.
Wanneer men het kabinet van Dr. gall in oogenschouw neemt, overziet men gelijktijdig een deel van de geschiedenis der laatste jaren, die met onvergankelijke trekken in der menschen bekkeneelen geëtst is. Gall heeft ten aanzien van diegenen zijner tijdgenooten, welker schedels hij in gips heeft afgedrukt, dezelfde taak volvoerd, welke de natuur omtrent de antidiluviaansche dieren op zich nam, toen zij derzelver in de weeke, sedert hard geworden klei gedrukte afbeeldsels voor ons onderzoek bewaarde. Een toekomstige cuvier zou, met hulp dezer historische fossiliën, eenmaal onzen gezelschappelijken toestand weder kunnen zamenstellen.
De schedel was, naar gall's overtuiging, eene schrijftafel, waarop de natuur het karakter en den geest van ieder mensch met leesbare trekken gegrift had. Derhalve was hij van gevoelen, dat men de geschiedenis van een iegelijk uit hetgeen de uiterlijke vorm van zijn hoofd deed opmerken kon kennen. En inderdaad heeft hij te dezen opzigte ongemeene proeven van scherpzinnigheid gegeven. Toen hij op zekeren dag den geneesheer caille bezocht, die een

{==387==} {>>pagina-aanduiding<<}
zeer merkwaardig osteologisch kabinet bezat, en hij de in deszelfs kasten geplaatste schedels betastte en onderzocht, brak hij op eenmaal in een luid vreugdegejuich uit, en riep: ‘Ik heb een' vadermoorder gevonden!’ Bij deze woorden wees hij op eenen naamloozen schedel der verzameling en voegde er bij: ‘Dien moet ge mij verkoopen; ik wil hem u met goud bedekken, zoo als voormaals het schilderij van raphaël!’ Caille, die gall's geestdrift voor de phrenologische wetenschap niet deelde, hernam zeer koel, dat hij hem dien schedel gaarne wilde schenken, maar dat hij geloofde, dat hij zich vergiste. De schedel was die geweest van eenen emigrant; dit was alles, wat caille wist. Men won nu berigten in en vernam, dat de eigenaar van dezen schedel een emigrant geweest was, die gedurende de omwenteling ter dood was gebragt en op het schavot bekend had, zijnen vader vermoord te hebben. Men kan denken, hoe gall zegevierde.
De verzameling is in den toestand bewaard gebleven, waarin gall dezelve bij zijnen dood heeft achtergelaten. De nommers en de aanmerkingen, die bij sommige stukken gevoegd zijn, heeft hij eigenhandig geschreven. Wanneer hij van de planken zijner kast naar beneden kwam, zou hij zijne voorlezingen terstond weder kunnen opvatten. Wij willen beproeven, of wij hem eenigzins vervangen kunnen. Een begin maakte hij steeds daarmede, dat hij de aandacht zijner hoorders op de gezamentlijke inrigting der hoofden van uitstekende mannen vestigde. Met name deed hij aan het borstbeeld van voltaire opmerken, hoe de grootte der hersens, met de kleinte van het aangezigt vergeleken, zeer aanzienlijk was. Ondertusschen zou men zich toch omtrent het gevoelen van gall vergissen, wanneer men de mate van het verstand alleen naar de dikte van het hoofd bepalen wilde. Zijne meening was, dat zich 's menschen aanleg niet uit den blooten vorm van den schedel in het algemeen, maar uit deszelfs afdeelingen liet beoordeelen. Het hoofd van den mensch was in zijne oogen een klavier met 27 touches. Naarmate deze touches sterker of zwakker aangeslagen of op onderscheiden wijze met elkander in verband gebragt werden, ontstond de zoo groote verscheidenheid van begaafdheden en karakters. Ofschoon nu de gedaantevorming der hersenen even verscheiden is als er verschillende personen bestaan, bragt hij dezelve toch op twee voorname toestanden terug.

{==388==} {>>pagina-aanduiding<<}
In het eene geval toont het hoofd in middelmatigen graad verscheidenerlei vatbaarheden, van welke zich geene ten koste der overige doet gelden; in het andere geval ontbreken verscheidene nuttige vatbaarheden of aanlegsbeginselen bijna geheel, terwijl andere, niet minder wezentlijke, een overwigt hebben. Deze laatste organisatiën, ofschoon zij inderdaad onvolkomen zijn, brengen het niettemin menigmaal verder dan de andere. Het ideaal van eenen goed ingerigten kop zou dat zijn, hetwelk aan eene gepaste ontwikkeling van alle deelen der hersenen eene of twee heerschende vatbaarheden paarde. Een schoon voorbeeld van zulk eene inrigting toont de buste van göthe.
Wij leggen ons karakter aan den dag in al wat wij doen; maar de ideale afdruk van den mensch is zijn stijl. In de letterkunde werkt een schrijver met de massa zijner eigenschappen en gebreken op de taal. De vatbaarheden, die voornamelijk den stijl te weeg brengen, zijn, volgens gall, de individualiteit, welke de voorwerpen schift en bepaalt, de configuratie, welke daaraan de gedaante geeft, het coloriet, dat ze kleurt, en de zin der woorden, dien zij in eene gebruikelijke taal uitdrukt. Buffon's buste vertoont deze combinatie in den hoogsten graad. Wanneer nu bij deze organen, die met de buitenwereld in verband staan, nog vatbaarheden van eenen verhevener aard komen, zoo als b.v. de zin voor het schoone en het vorschen naar de oorzaken, zoo rijst de stijl tot volkomenheid; en wanneer daarenboven bij iemand het galachtig en toornig instinkt zich met voortreffelijken verstandelijken aanleg en zin voor regtvaardigheid verbindt, zoo ontstaat die edele verontwaardiging, welke den hekelschrijver vormt. Als bewijs hiervoor was gall gewoon den schedel van jean jacques rousseau aan te voeren.
Aan de benedenzijde van het voorhoofd, rondom de bogen der wenkbraauwen, wees gall de plaats aan dier organen, welke de geschiktheid voor de kunsten geven en aanduiden. Hij toonde aan de pleisterhoofden van schilders, beeldhouwers, toonkunstenaars, dat elk dier organen in regtstreeksche verhouding tot hunne ontwikkeling gestaan had. Aan de busten van horace vernet, lemot en foyatier deed hij de plaats van den zin der nabootsing en der geschiktheid tot het teekenen opmerken. De muzijk wordt vertegenwoordigd door Madame barilli, zangeres bij de Italiaansche

{==389==} {>>pagina-aanduiding<<}
opera, lafond, gretry, gluck. Het orgaan der dichtkunst wees hij aan de hoofden van delille, legouvé, dupaty. Men heeft aan gall's wetenschap verweten, dat zij de menschen naar hun reeds van elders bekend karakter verklaarde. Om deze tegenwerping krachteloos te maken, nam hij afdrukken van onbekende kinderhoofden, welker ontwikkeling hij alsdan daaruit voorspelde. Onder deze vindt men het hoofd van den jongen flandrin, aan hetwelk hij de uitpuiling van den teekengeest gevonden had; ook het hoofd van liszt had hij in pleister gebragt en met het volgende bijschrift voorzien: ‘Een meer dan gewoon orgaan der muzijk; zeer sterk uitkomende organen der nabootsing, der poëzij en der ontvangvatbaarheid.’
De natuur, aan de herhaalde oefening van ieder orgaan eenen eigenaardigen bekoorlijkheidsprikkel verbindende, schijnt gewild te hebben, dat de mensch in de spheer zijner vatbaarheden werkzaam zou zijn. Hieruit laat zich verklaren, waarom vele personen, ondanks alle hinderpalen, in hunne neiging voor deze of gene kunst volhard hebben. Gall verzekerde, dat hem gevallen voorgekomen waren, in welke werkingskrachten, die met geweld of door sterkte van eigen wil bedwongen waren geworden, zich gewroken hadden door ook de andere te vernielen. De melancholie is het gevolg van eenen lijdenden natuurlijken aanleg. Gall schreef aan belemmerde vrije beweging van eene heerschende neiging de meeste zelfmoorden toe. Hij had eenen vriend gehad, die tot dichter geboren was, en die door het weêrstaan van dezen natuurlijken aanleg tot krankzinnigheid gebragt werd.
De geest der wijsbegeerte ontstaat uit den zin voor de verschijnselen, welke het stoffelijke oplevert, uit dien der vergelijking, welke ze in onderling verband brengt, en uit de vatbaarheid om de oorzaken na te sporen. Gall koesterde eene groote vereering voor het hoofd van socrates. Dat van newton vereenigt met groote vatbaarheid voor overpeinzing den zin der betrekkingen, dien der ruimte en der getallen.
Eenige voortreffelijke mechanici hebben wegens hun talent van constructie eene plaats in de kasten van Dr. gall gevonden. Men lachte, dat hij dit orgaan aan den schedel van eene Weener modemaakster toonde; maar gall, die terstond ernstig werd, zoodra zijne wetenschap in het spel

{==390==} {>>pagina-aanduiding<<}
kwam, hernam: ‘Wanneer aan eens menschen hoofd de hoogere organen ontbreken, en hetzelve zich tot het orgaan der mechanica beperkt, alsdan zal diezelfde vatbaarheid, die, gepaard aan overpeinzing en den zin van het ideale, de kerkgebouwen van eenen michel angelo te voorschijn gebragt zou hebben, nog slechts, gelijk bij de dieren, nesten bouwen. Men denke zich nu dit orgaan aan het hoofd eener vrouw, en voege, in plaats van de hoogere vatbaarheden, eigenliefde en wufte ijdelheid daarbij, zoo zal men een talent verkrijgen, hetwelk tot de zamenstelling van kleine dingen geschikt is, tot het maken van speeltuig, hoeden, bloemen.’
Een naamloos masker eindigt de reeks der menschen met bijzondere bestemmingen. Onder hetzelve leest men deze woorden van gall's hand: ‘Natuuronderzoekende arts, die eene reis rondom de wereld gedaan heeft.’ Deze arts is de beroemde gaymard. Gall had dit reisinstinkt bij zekere vogels aangetroffen. Een koekoek draagt zijnen staat van gevangenisschap drie maanden lang tamelijk onverschillig. Thans echter, nu de trektijd daar is, beweegt hij zich angstig in zijne kooi en weigert zijn voedsel. Gall beweerde, dat deze aandrift ook bij sommige menschen gevonden wordt. Dr. broussais opperde de stelling, dat bij alle landloopers de plaatszin zeer sterk, maar het instinkt der vestiging zeer zwak uitgedrukt is. Vele provinciën van Frankrijk deelen aan hare kinderen juist dit karakter mede, b.v. Auvergne; terwijl in Bretagne de tegenovergestelde aanleg gevonden wordt.
Nevens de mannen van talent zijn, in andere kasten, de mannen van karakter geplaatst. Hier ziet men constantijn faucher, die in 1815 wegens staatkundige misdaden ter dood gebragt werd. Gall kocht zijn hoofd van den scherpregter. Voorts het hoofd van den beeldhouwer cerachi, die ter dood gebragt werd wegens eenen moordaanslag op den eersten Consul. Gall had twee geheel van elkander verschillende vormingen opgemerkt, die de revolutionaire geesten voortbrengen. De eenen worden door het gevoel van regtvaardigheid, de anderen door de drijfveer der trotschheid tot opstand gedreven. Bijna al de mannen van 1789 behooren tot de vaste en regtlievende karakters, die de regten van anderen niet geschonden kunnen zien, zonder zich persoonlijk beleedigd te gevoelen.

{==391==} {>>pagina-aanduiding<<}

Somwijlen voegt zich het gevoel der trotschheid bij het orgaan der vernielzucht. Alsdan ontstaat, wat men eenen man van doen en handelen noemt. Het masker van cadoudal vertoont zulk eene combinatie. Onder hetzelve leest men: ‘De organen van het instinkt der vernieling, der strijdzucht, der list, der physische liefde en der betrekkingen van ruimte zijn hier zeer ontwikkeld.’
Trotschheid wordt door de phrenologie niet onder de doodzonden geteld. Houdt zij zich binnen hare grenzen, zoo wordt zij het roersel tot groote daden. Gall verbond met dit orgaan den wedijver, het streven naar gezag en commando, de achting voor zichzelven en het gevoel zijner waarde. Alle staatslieden, die zich als geboren gevoelen om over anderen te heerschen, hebben een ver uitstekend achterhoofd. De Heer thiers vertoont deze eigenheid in eenen opmerkelijken graad. Aan de hoofden der veroveraars is zij nog sterker uitgedrukt. Aan den prikkel van dit orgaan schreef gall de onverzadelijke eerzucht van vele groote mannen toe en de persoonlijke rigting, welke zij aan de gebeurtenissen poogden te geven.
Treft trotschheid met groote geestvermogens te zaam, zoo ontstaat bij zekere uitstekende menschen het gevoel der concentratie en terugkeering op henzelven, hetwelk men de zelfzucht van het genie zou kunnen noemen. Zoodanige wezens vullen de wereld met hunne individualiteit en hunne eenzaamheid. Zij zijn meestal ernstig, achtbaar, koel. Deze aanleg is aan de buste van george cuvier te bemerken. Gaat trotschheid daarentegen met middelmatigen aanleg en met armoede gepaard, zoo verwekt hij den zoogenaamden bedelaarstrots. Broussais heeft bevonden, dat er eene aanmerkelijke uitpuiling van dit orgaan op het hoofd van chodruc duclos bestond. Gall had almede waarnemingen over de vorming van het brein bij verschillende volken gedaan; hij had gevonden, dat het orgaan der trotschheid bij de Spanjaarden meer uitpuilt dan bij de Engelschen, en bij de Engelschen meer dan bij de Franschen. Ook vond hij dit orgaan zeer sterk ontwikkeld bij die krankzinnigen, welke zich verbeelden koningen te zijn.
De buste van casimir perier leverde aan gall een voorbeeld van vastheid. Deze aanleg geeft den mensch eene individuële uitdrukking, welke karakter heet. Vatbaarheid hiervoor toont zich mede aan de hoofden der stichters van

{==392==} {>>pagina-aanduiding<<}
stelsels, zoo als bij gall, fourier, saint-simon. Ook dat van den schilder ingres heeft dit orgaan zeer duidelijk ontwikkeld.
Aan de sterk besliste geaardheden stelde gall voorbeelden van welwillendheid tegenover. Joseph II, dien gall als een toonbeeld van zorg en deelneming voor de lagere volksklassen prees, vereenigde met dezen aanleg het orgaan der toonkunst.
Terwijl gall met hulp van deze organen de hoofdtrekken van ieders karakter ontwierp, was hij gewoon er tevens bij te voegen, dat deze heerschende organen het laatst in de individus verdwijnen. Zij overleefden, om zoo te zeggen, nog eenige oogenblikken de algemeene ontbinding. Gall voerde verscheidene voorbeelden tot bewijs aan. Hij was eens bij het sterven eener vrouw tegenwoordig, bij welke de zin van orde zeer magtig was. De zieke was reeds, zoo het scheen, allen aandoeningen afgestorven, toen zij plotseling onder haar doodsgerogchel op de lade eener commode wees, welke men had laten openstaan. De meetkundige lagny herkende reeds niemand meer, toen maupertius hem vroeg: ‘Wat is het quadraat van twaalf?’ - ‘Honderd vier en veertig,’ antwoordde de stervende.

(Het vervolg en slot hierna.)


De echtgenooten.


Verhaal.

De met volle regt beroemde walter scott, met wien wij ons overigens niet zullen meten, heeft zich het eerst onderscheiden door de eigenaardige wijze, waarop hij zijne handelende personen, wat hun uiterlijk voorkomen en kleeding betreft, beschreven heeft. Dit is bewonderd geworden, nagevolgd, en, ten gevolge daarvan, in de mode gekomen. De mode is echter zelden lang van duur, en het is welligt daarom niet ongepast, wanneer wij, in dit verhaal, alle beschrijving van personen en kleedingstukken achterwege laten. De geschiedenis, in dit verhaal opgenomen, alhoewel, volgens het oordeel van dezen of dien, verouderd en uit den tijd, verkrijgt daardoor welligt eene kleur van nieuwheid; wie kan het weten? In allen gevalle kunnen

{==393==} {>>pagina-aanduiding<<}
die beschrijvingen, welke wij hier bedoelen, en die weleens tot in het oneindige herhaald worden, voor den Lezer magtig vervelend zijn, en - vervelen wilden wij niemand; wij wenschten liever anderen een oogenblik van verpoozing te schenken.

De Ridmeester juranitz, als zoodanig bij een Hongaarsch ruitervaandel geplaatst, bevond zich, bij den aanvang des jaars 1566, in bezetting te Sigeth, en had zijn kwartier betrokken bij eene rijke en adellijke weduwe, vroeger aan eenen Hongaarschen krijgsbevelhebber gehuwd, en die thans met eene dochter, stephanie genaamd, op eenen aanzienlijken voet leefde. De Ridmeester was een beschaafd mensch, en alzoo, bij moeder en dochter, in den dagelijkschen omgang, zeer gezien; wat wonder, dat die dagelijksche omgang ook nog tot iets meerder aanleiding gaf.
‘Dat dit ook nu moet zamentreffen - sprak juranitz, op zekeren avond - zij zoo rijk en ik zoo arm, dat ik alleen mijn zwaard en mijn ros het mijne kan noemen! En dan die nakende krijg met den overmoedigen solyman; ja, deze moge mij, die onder de vanen van ferdinand mijne loopbaan ben ingetreden, eene roemrijke toekomst voorspellen; maar op rustiger tijden is niet te rekenen; en kan, mag ik haar lot, onder zulke omstandigheden, aan het mijne verbinden? En al kon en mogt ik dit, zou dan nog de grijze serin mijne liefde goedkeuren? - Gij, mijne stephanie! zijt ook voor mij niet onverschillig, alhoewel gij dit niet door woorden hebt doen blijken. Waarom laat gij nimmer het venstergordijn vallen, wanneer ik uitrijde? Waarom zie ik u gedurig aan het venster, als ik terugkeere? Hoe kuisch en ingetogen gij, bij elke ontmoeting, voor mij staat, zoo zegt toch uw ternedergeslagen blik en de blos op uw lief gelaat meer, dan woorden vermogen. Wat moet ik, en wat zal mijn lot zijn?’
Juranitz wist die vragen niet te beantwoorden.
Eene maand was na bovenstaande alleenspraak verloopen, en alles was nog als bevorens. Men zag elkander zoo gaarne, en toch, in plaats van eene vriendelijke toenadering, schenen de gelieven elkander te ontvlieden. Wilde het toeval dit niet, zonder het welvoegelijke te kwetsen, dan groette juranitz haar met de waardigheid van een' krijgsman, en

{==394==} {>>pagina-aanduiding<<}
stephanie beantwoordde dien groet met een nedergeslagen oog en een inwendig beven.
Op het einde der verloopene maand bevindt de Ridmeester zich onledig met het uitwerken van een plan ter betere verdediging der vesting, hem door den Bevelhebber opgedragen; en op eens verneemt hij de welluidende muzijk eener welbespeelde harp in zijne nabijheid. De speelster liet zich ligt raden; het was zijne stephanie, die, met hare nu vrolijke dan weemoedige akkoorden, de bejaarde moeder in hare eenzaamheid eenige verstrooijing poogde te verschaffen. Zij paarde hare schoone stem bij het spelen van een bekend volksgezang; ging daarna, zelve zwijgend, over in eenen statigen marsch, en eindigde met de zachte melodie van een roerend avondlied.
Juranitz was van de schrijftafel opgestaan, en had zich naar het venster begeven, om daar te luisteren. Nadat de bekoorlijke zangster geëindigd had, stapte hij onrustig heen en weder, en, zonder het te weten, was zijne fluit in zijne hand; hij trad weder aan het venster en herhaalde de laatste melodie. Naauwelijks echter had hij zich doen hooren, of hij vernam, dat het venster der Freule gesloten werd. Hij hoorde dit met ontroering en zweeg. Ook hij sloot het venster. Zijne eerste liefdesverklaring scheen hem niet de minste hoop te geven.
Den volgenden avond werd geen harpspel gehoord, en ditzelfde was het geval gedurende eenige weken; toen, op zekeren tijd, de muzijkale oefeningen hervat werden. Juranitz luisterde, maar, het sluiten des vensters duchtende, bleef zijne fluit in rust. Hetzelfde vernieuwde zich op den volgenden en derden avond; maar toen kwam er leven in het standbeeld, dat daar tegen het venster geleund stond, en tevens moed om andermaal zijne fluit te doen hooren. Thans bleef het venster openstaan.
Dit was een goed voorteeken; het ijs scheen gebroken, en nog menigen avond ging men voort met dit zonderling concert. Muzijk en zang, solo's en duetten wisselden elkander af, en, hoe vreemd het luiden moge, menig akkoord klonk als eene zachte en biddende vraag, of gelijk een bedeesd en schroomvallig antwoord.
Op zekeren dag ontmoette juranitz de weduwe, en hij verontschuldigde zijne muzikale oefeningen met de eenzelvigheid van het krijgsmansleven in dagen van rust. De be-
{==395==} {>>pagina-aanduiding<<}
schaafde vrouw voelde zich door dit bewijs van beleefdheid gestreeld, en toonde zoo weinig blijk van ontevredenheid of gestrengheid, dat zij den Overste voorstelde, om, nog in den avond van denzelfden dag, een gemeenschappelijk concert te doen plaats hebben.
Nu was het ijs werkelijk gebroken. Het concert werd gehouden en voldeed zoo volkomen, dat men het gedurig herhaalde. Wij vermelden niet, welke stukken er werden uitgevoerd; genoeg zij het, dat juranitz, na weinige weken, als de verklaarde minnaar van stephanie, door zijne medeofficieren, werd begroet, en dat hij hunne gelukwenschingen niet van de hand wees.
Hadden wij de mode willen volgen, die het plaatsen van een opschrift boven elke afdeeling van een verhaal gebiedend vordert, wij hadden aan het hoofd dezer afdeeling de woorden: Na regen volgt zonneschijn, kunnen stellen. Wij deden het niet: primo, omdat wij anderen niet begeerden te volgen; secundo, omdat wij, in qualiteit van verhaler, weten, dat er donkere wolken aan de kimmen in 't gezigt zijn.

‘Zulk een onbezonnenheid kan ik van juranitz niet gelooven,’ had de groote serin gezegd, toen men hem de verloving des Ridmeesters met stephanie, als eene besliste zaak, had medegedeeld; en dit zeggen, gedienstig overgebragt, had den edelen held diep getroffen. De Opperbevelhebber sprak intusschen met den Overste over niets dan over dienstzaken, en vermijdde elke gelegenheid om met hem alleen te zijn. Dat was een slecht voorteeken, en juranitz besloot te zwijgen. Hij vermogt het niet, den grijzen held en diens afkeuring te trotseren.
‘Tijd gewonnen, veel gewonnen!’ dacht de Overste; maar het lot wilde, dat juist de tijd zijne wenschen verijdelen zou. De bejaarde moeder van stephanie werd gevaarlijk krank en bezweek, binnen weinige dagen, nadat zij, op haar doodsbed, aan de verbindtenis der gelieven haren zegen had geschonken. Juranitz kon nu niet wel voegzaam langer in de woning der verloofde vertoeven, en scheiding was voor beiden eene bron van gedurige smart. Er werd daarom, na veel raadplegens, eindelijk besloten, het verbond der liefde door het huwelijk te heiligen; maar hiertoe werd de toestemming des grijzen Bevelhebbers on-
{==396==} {>>pagina-aanduiding<<}
vermijdelijk gevorderd, en deze was gestreng in zijne beginselen, onverzettelijk in zijn eensgenomen besluit.
Thaddeus en cyrillus, zonen van serin, en caspar alepin, de zoon zijner zuster, met juranitz naauw verbonden, gaven hunnen vriend wel hoop op de toestemming van hunnen oom en vader; dan die hoop grondde zich meer op hunne wenschen, dan op hunne overtuiging. De Overste besloot een poging te wagen en verzocht serin om diens toestemming.
‘Eindelijk durft gij er dan ook tegen mij voor uitkomen, dat een paar schoone oogen u pligt en vaderland doen vergeten, juranitz! Het smart mij van u. Ik had gehoopt op u te kunnen rekenen in den strijd tegen de ongeloovigen; van nu af aan reken ik op u niet meer. Weet echter, dat ook ik pligten te vervullen heb, en deze gebieden mij de weigering van uw onberaden verzoek, in het belang des lands, in dat van uzelven en van Freule stephanie.’
Dus sprak de grijze Bevelhebber; juranitz hernam: ‘Hoort mij, mijn vader! zonder stephanie zou ik moedig strijden voor vaderland en geloof; met haar zal ik onverwinnelijk zijn! Voor haar zal ik, nevens u, deze bedreigde wallen met leeuwenkracht helpen verdedigen!’
‘En tevens - sprak serin - een zwak en hulpeloos wezen blootstellen aan de rampzaligheden van het oorlogslot. Ridmeester! dat is niet edelmoedig, niet onbaatzuchtig. Gij moogt het niet!’
Dat woord Ridmeester trof juranitz, en, zich beleedigd achtende, hernam hij: ‘Gij kent stephanie niet, heer Graaf! zij kent de gevaren van den krijg; want zij is de dochter eens krijgsmans, en zij bezit den moed des vaders, om die gevaren met mij te deelen. Ook in haren naam vraag ik uwe toestemming, en ik kan noch wil ons verzoek terugnemen.’
Serin fronste de grijze wenkbraauwen, zag den spreker doordringend aan en zeide: ‘Is het zoo ver gekomen? Dat had ik niet vermoed. Ik bedroog mij in u. Het zij zoo! Van uwen Bevelhebber hebt gij, van dit oogenblik af, de afgedwongene toestemming. Als vader - zoo als het u behaagt mij somtijds te noemen - gaf ik dezelve nooit.’ - Hij zweeg, keerde juranitz den rug toe en verdween in eene naastgelegene kamer. De Ridmeester ging, van jeugdige drift schier zichzelven niet kunnende bedwingen.

{==397==} {>>pagina-aanduiding<<}

Nu werd de trouwdag bepaald, en de voornaamsten der stad, nevens de aanzienlijkste bevelhebbers, ter bruiloft genoodigd, in de eerste plaats de grijze serin; maar deze gaf, beleefd, een weigerend antwoord.
De speeltuigen werden in de feestzaal gestemd, om de rijen ten dans te voeren, toen de oude held zijne gewone nachtwandeling op den wal voortzette. Hij dacht aan de onverzettelijkheid van juranitz, en deze baarde hem smart; maar nader aan het hart lag hem zijn vaderland en de naderende oorlogsstormen. Wel blonk de maan helder neder op de werken van Sigeth; maar aan de kimmen werden de wolken zwart, en nu en dan deed de bliksem zich zien en een verre donder zich hooren.
‘Ja - zoo mompelde hij - zij nadert, op vurige wolken, die bloedige maan der ongeloovigen. Aan mijne zijde zal welhaast het eene vriendelijke gestarnte na het andere verbleeken!’
Hij zweeg - eenig gedruisch werd gehoord; en de man, dien hij! op dit uur, onder duizenden, daar ter plaatse het minst gewacht had, stond voor hem - juranitz.
‘Het verbaast mij u hier te ontmoeten,’ was de toespraak van serin; maar spoedig volgde het antwoord van den jeugdigen krijger: ‘Het is mijn pligt, in dit uur, de ronde te doen, heer Graaf!’
‘Elk uwer kameraden had, op heden, deze dienst gaarne van u overgenomen. En waarom herinnert gij mij aan een verzuim van mijne zijde?’
‘Dat was mijne bedoeling niet, heer Graaf! - hernam juranitz - maar ik weet, dat gij u altijd op dit uur op den wal bevindt. En daarbij zult gij toch niet onverzoenlijk toornig op uwen lorenz zijn en blijven?’
Serin wilde antwoorden; daar hoort hij voetstappen achter zich; hij wendt zich om, en stephanie werpt zich aan zijne voeten met de woorden: ‘Schenk mijnen echtgenoot de oude genegenheid weder, heer Generaal! Geef ons uw' zegen, mijn vader!’
De grijsaard was getroffen. Het zien der schoone, beminnenswaardige bruid herinnerde hem langvervlogene dagen, en hij scheen tot vergeven geneigd; maar, op eenmaal aan het, zijns ondanks, gesloten huwelijk denkende, hernam de onverzettelijkheid bij ééns genomene besluiten haar vermogen op zijnen geest; en toch hij was te zeer een

{==398==} {>>pagina-aanduiding<<}
Ridder van zijnen tijd, om zijn misnoegen aan eene bevallige bruid te toonen.
‘Dát niet! - sprak hij, haar bij de hand nemende en opheffende. - Dát niet, mijn lief kind! - Denk niet, edele Freule! dat ik uwen echtgenoot zou haten; maar vermits ik hem als krijgsman acht, kan ik niet toestaan, dat gij, door en om hem, ongelukkig zoudt worden, en....’
Hij wilde voortgaan, maar op eens traden zijne beide zonen voorwaarts en riepen: ‘Moeten ook wij mede knielen, vader? - Verzoening met onzen vriend juranitz, met onzen broeder!’
Nu was het hart van serin gewonnen, maar niet zijne waardigheid. Ernstig sprak hij: ‘Niemand moet knielen! Gaat, mijne zonen! ten einde geene getuigen te zijn, dat de oude nicolaus door twee schoone oogen overwonnen werd. Gaat! deze voorbidster behoeft uwe medehulp niet;’ en toen, juranitz de hand gevende en stephanie omhelzende, sprak hij: ‘Met niemand den eersten dans, dan met den ouden serin; niet waar, schoone bruid!’ Hierop, haar op het voorhoofd gekust hebbende, beval hij allen, zich weder naar de bruiloftszaal te begeven.
Een half uur later verscheen de Bevelhebber, bij fakkellicht en op zijn moedig strijdros gezeten, aan de woning der jonggetrouwden. In groot uniform trad hij binnen en werd door allen eerbiedig begroet. Weinige oogenblikken hierna vatte hij de hand der blozende bruid, en geleidde haar tot den eersten, oudvaderlandschen bruiloftsdans; toen deze geeindigd was, bragt hij stephanie terug in de armen van haren echtgenoot, wenschte beiden geluk, vroeg hen, tegen den volgenden dag, bij zich, mengde zich onder de genoodigden, en verwijderde zich aldra onbemerkt.
Des volgenden daags verschenen de echtgenooten bij den Generaal. De sluwe stephanie, de behaalde zege willende vervolgen, had zich als eene Amazone gekleed, in de montering van juranitz ruiters. Serin zag dit en glimlachte. ‘Gij hebt niets goeds met mij voor, stephanie! - zoo sprak hij - ten tweedemale wilt ge mij in eene hinderlaag lokken; ditmaal echter zal uwe poging vruchteloos zijn.’
De jonge vrouw antwoordde, dat hieraan bij haar niet gedacht werd, maar dat zij het stellig besluit had opgevat, om haren echtvriend in de getrouwe vervulling zijner moeijelijke pligten, naar vermogen, te ondersteunen; er schert-
{==399==} {>>pagina-aanduiding<<}
send bijvoegende, dat ook zij, thans onder de vanen van serin dienende, haren zelfgekozen veldoverste geene oneer aandoen zou.
Serin zweeg aanvankelijk en schudde toen vriendelijk het hoofd, nam een kistje van ebbenhout met goud beslag van de tafel, en, hetzelve aan stephanie aanbiedende, sprak hij: ‘Wat gij zeggen en verzekeren moogt, laat ik daar; maar geen gladde tong en geene aan zegepraal gewone blikken kunnen mij uit mijne stelling verdrijven. Vergeef het mij, indien ik wat laat kom met dit vaderlijk uitzet; maar, in waarheid, ea zonder eenig verwijt, die ongedachte bruiloft is ook ten ongepasten tijde opgekomen. Daarvan nu voortaan niet een woord meer! Neem dit geschenk van mij aan, stephanie! alles was eens de eigendom mijner beminde dochter therese. Zij is mij ontvallen, en ik kan geene dochter meer uithuwelijken! Neem dit! en, ja, dan nog iets, dat mijne vaderlijke achting en genegenheid voor u nader zal kunnen bevestigen.’
Stephanie opende het kistje, en kostbare juweelen en paarlen blonken haar tegen; maar allereerst strekte zij de hand uit naar een blad parkament. Zij ontvouwde dit, las den inhoud, en toen, zich tot juranitz wendende, vroeg zij: ‘Lorenz! heb ik dát van u gevraagd?’ Het geschrift was nu in zijne hand; hij las het en verbleekte; want de inhoud behelsde zijn eervol ontslag uit de dienst, met den rang van Overste.
‘Heer Generaal! - zoo sprak hij haastig - dat voegt weinig aan uwe grijze haren, om alzoo met mij te handelen! - 't Is echter wèl. Ik neem mijn ontslag aan, hoewel de Keizer, als Koning van Hongarije, mij dit behoorde te verleenen. En nu, Graaf van serin! staan wij hier tegenover elkander als Ridders, en....’
Hij wilde voortgaan, maar met een' luiden gil viel stephanie hem in de rede en tevens in de armen.
‘Ik wilde u niet beleedigen, jonge man! - ging de bezadigde grijsaard voort - bedaar en hoor mij aan! Wat hier voorviel, had plaats zonder getuigen. Ik spreek hier niet als Magnaat of Veldoverste; ik spreek en handelde als een vader, die niet de geringste gedachte kon koesteren, om de eer des zoons te krenken.’
‘Welaan dan - sprak juranitz - zeg, wat gij mij zeggen wilt! Zeg het, als een vader aan zijnen zoon!’

{==400==} {>>pagina-aanduiding<<}

Nu nam serin het woord: ‘Toen ik uw verzoek afsloeg, lorenz! berustte die weigering niet op eenigen weêrzin jegens uwe verloofde, maar op mijne afkeerigheid van een huwelijk, dat, in de tegenwoordige omstandigheden, geen geluk kon aanbrengen. Eens mogt ik eene voortreffelijke vrouw de mijne noemen; ik was vader van geliefde kinderen; en gij zult mij wel willen gelooven, wanneer ik den strijd van een gehuwd soldaat een' zwaren strijd heet, en zijne vrouw rangschik onder de beklagenswaardigste schepselen. Daarom raad ik u, ten spoedigste eene vesting te verlaten, die de voormuur is tegen de erfvijanden van ons volk, en wier verdediging onze Souverein, niet zonder goede reden, aan den grijzen serin opdroeg. Begeeft u op een mijner landgoederen, of ergens elders. Het is zoo, ongaarne sta ik u af, lorenz! omdat ik, onder al wat ons dreigt, vooral op u rekende. Maar dat kan nu niet anders. Gelooft mij, in Sigeth is geen rozengaard voor pasgehuwden te vinden; en daarom hoort mij, en gelooft de stem van uwen, om u, bekommerden vader!’
Onverschrokken antwoordde de Ridmeester: ‘De eer des vaders is den zoon heilig!’ en hij wierp zijn' ontslagbrief op de tafel neder. Stephanie nam nu het woord: ‘Ik dacht aan die toekomst, toen ik lorenz mijn hart schonk. Zijne eer is de mijne en de uwe, vader serin!’
‘Is dit werkelijk zoo - hernam de Graaf - dan moet gij ook alles weten. De onverzoenlijke vijand van ons geloof, hij, die twee zijner zonen en vier zijner kleinzonen, uit achterdocht, liet ombrengen, de barbaarsche solyman, nadert deze wallen met eene ontzaggelijke legermagt; en opdat gij weet, wat ik met deze mededeeling wil te kennen geven, zoo zij u gezegd, dat onze Monarch mij geschreven heeft, hoe vast hij zich op nicolaus van serin verlaat.’
Juranitz trok nu bedaard zijn zwaard en sprak: ‘Indien ik u, na deze mededeeling, kon verlaten, dan werd mijn naam tot schande en vloek. Neen; serin met juranitz, al trad ook de hel ons tegen!’
Stephanie nam den ontslagbrief, en, dien in stukken scheurende, riep zij: ‘Mijn vader heeft eens ondor valentijn eming gediend, en thans ben ik de gade van een Hongaarsch Edelman. Hem zwoer ik trouw en gehechtheid in leven en dood, en mijn eed is onveranderlijk!’

{==401==} {>>pagina-aanduiding<<}

Serin zweeg, reikte den echtgenooten de hand, en gelastte den Ridmeester den krijgsraad te komen bijwonen.

In den krijgsraad besloot men, den nakenden vijand moedig tegen te gaan met duizend voetknechten en vijfhonderd ruiters, onder bevel van den Overste adriani. Juranitz, en de twee zonen van serin hadden het bevel over den voortogt.
Stephanie had haren echtgenoot in de wapening geholpen en sprak: ‘De paarden daarbuiten hinneken en trappelen van ongeduld, en uwe krijgsmakkers wachten. Ga thans, mijn dappere vriend!’ Hierop volgde eene innige en aandoenlijke omhelzing; maar, toen juranitz zijn strijdros had bestegen en trompetten en pauken schetterden, stond zij aan het venster en wenkte hem toe, tot dat hij uit haar gezigt verdween.
Een viertal dagen was, sedert dat afscheid, verloopen, en allerlei aandoeningen, door liefde, hoop en vrees gewekt, hadden haar, in haren thans zoo eenzamen staat, bestormd. Nu hoort zij een juichgeroep op de straten en de kreet: ‘Zij komen!’ Onverwijld spoedde zij zich naar de woning van den Opperbevelhebber.
‘Ik zou op u ontevreden kunnen zijn, edele vrouw! daar ik u sedert vier dagen niet zag. Wilt gij dan slechts de vreugde en niet tevens de zorgen met mij deelen? Doch wees gerust! juranitz gedroeg zich als de waardige echtgenoot eener kloeke vrouw.’ Zoo sprak de grijsaard.
Een luid gedruisch liet zich hooren en de aanwezigen drongen naar de vensters. Thaddeus was aan het hoofd der voetknechten; juranitz voerde de ruiters aan. Eenige gevangenen openden den trein, waarbij men een veroverd vaandel en een' paardenstaart bespeurde; wagens, met buit beladen, besloten denzelven. Thaddeus trad binnen, en serin vroeg deelnemend: ‘Waar is de Overste adriani?’
‘In het Andreas-klooster, onder het hoog altaar hebben wij hem gebragt,’ was het antwoord. Serin streek met de vlakke hand over zijn voorhoofd en zeide: ‘Hij alzoo de eerste van ons beide!’ en, zich hervattende: ‘Wie veroverde het groene vaandel?’ Een der aanvoerders antwoordde: ‘Uw zoon, cyrillus.’ - ‘Braaf, - hernam serin - en de paardenstaart?’ - ‘Ridmeester

{==402==} {>>pagina-aanduiding<<}
juranitz.’ Deze trad nu tevens binnen, en lag in de armen zijner stephanie.
Thans volgde de mededeeling der bijzonderheden van den zegerijken strijd met de vijandelijke voorhoede, en vernam serin, dat de gevangene mustapha vilith zich alleen aan den dapperen juranitz had willen overgeven. Dit had eene geheime onderhandeling van den Ridmeester met den grijzen Bevelhebber ten gevolge, waarvan zich de uitslag des volgenden daags kennen deed.
Vroegtijdig was juranitz in den kerker van mustapha, diens kling en dolk in de hand. De Muzelman, dit ziende, en meenende dat zijn laatste uur gekomen was, trad daarop, met een' donkeren blik, maar met vasten tred, zijnen overwinnaar tegen en ontblootte den hals, als om den noodlottigen slag te ontvangen. Juranitz verkondigde hem, dat hij door den Bevelhebber van Sigeth in vrijheid werd gesteld, en, als bewijs hiervan, zijne wapenen kon hernemen. Dit ging boven het peil der begrippen van den overwonneling; maar, eindelijk tot zekerheid gekomen, vatte hij juranitz bij de hand, zijne sabel aannemende, maar onder voorwaarde, dat de Ridmeester den dolk, als een aandenken, behouden zou. ‘Bewaar denzelven - sprak mustapha - en herinner u mijner, wanneer ik reeds lang deze gevangenschap met den dood zal geboet hebben! Deze dolk was mij veel waard; en zoo zij hij ook u! - Wordt gij eenmaal door de onzen gevangen, bezwaarlijk zoudt gij alsdan een' redder vinden. Dit wapen zal u een vriend zijn, als alles u verlaat. Luister! hier, onder deze robijn, die het handvatsel versiert, is een gif verborgen, dat, zoo snel als eene gedachte, u zal vrij maken.’
Mustapha vilith werd in vrijheid gesteld en begaf zich naar het leger van solyman, die, getergd door den tegenspoed aan zijne voorhoede overgekomen, veertien dagen later zich voor Sigeth nedersloeg. De ruiterij alleen van zijn leger werd op omtrent honderdduizend paarden berekend.
Het was serin bekend, dat hij, met eene bezetting van nog geen vijfentwintig honderd strijders, tegen eene zoo groote overmagt, op den duur, niet kon bestaan; maar hij wilde, door het bieden van wederstand, den vijand verzwakken, tegenhouden en ontmoedigen, en zijnen Vorst, in dien tusschentijd, de gelegenheid geven tot het verzamelen zijner oorlogsmagt. Ter bereiking van dit dubbel oogmerk

{==403==} {>>pagina-aanduiding<<}
bragt hij Sigeth in den bestmogelijken staat van tegenweer, stelde toen zijnen neef caspar alepin, tot zijnen opvolger aan, ingeval hij mogt sneuvelen; en eindelijk liet hij den eed van trouw aan den Keizer, door de bezetting en de inwoners der vesting, plegtstatig vernieuwen.

(Het vervolg en slot hierna.)


Een merkwaardig kistje.

Toen Generaal lafayette uit de Vereenigde Staten naar Frankrijk terugkwam, bragt hij een eenvoudig houten kistje met zich, waaraan uiterlijk niets opmerkelijks te zien was, doch dat door de historische herinneringen, aan de onderscheidene houtsoorten, waaruit het bestond, verbonden, hoogstmerkwaardig genoemd mogt worden. De kist zelve is van zwart notenboomenhout vervaardigd, en wel van eenen boom te Philadelphia, die nog in 1818 zijne takken juist tegenover de zaal uitbreidde, waarin Noord-Amerika onafhankelijk verklaard was. Het deksel bestaat uit vier stukken. Het eerste is uit den tak eens overouden booms gezaagd, die de laatste was dergene, welke getuigen waren van Philadelphia's grondlegging, en aan de nieuwe stad de plaats moesten inruimen, welke zij misschien duizend jaren lang in onbetwist bezit gehad hadden. Het tweede is van een stuk eikenhout genomen, een overblijfsel der eerste brug, die in 1683 over de kleine Eendenrivier geslagen geworden was; men had dit stuk in 1823 ongeveer zes voet onder de tegenwoordige oppervlakte van den grond gevonden. Het derde is van den beroemden iepenboom, onder welken penn zijn eerste verdrag met schachamaxum sloot. In 1810 was die boom van ouderdom gestorven; maar een van zijne spruiten staat, gezond en krachtig, in den gasthuistuin te Philadelphia. Het vierde stuk, eindelijk, roept nog oudere herinneringen terug. Het is een overblijfsel van het eerste huis, hetwelk Europesche handen op Amerikaanschen grond hebben opgerigt; te weten een stuk maghoniehout van het verblijf, hetwelk in 1496 voor columbus gebouwd en door hem bewoond werd.


Kunstliefde.

Joseph ribera, een Spaansch schilder, werd in armoede geboren en bragt het grootste gedeelte van zijn leven in dien zelfden toestand door. Nimmer naar geluksgoederen strevende, begaf hij zich naar Italië, om zich aldaar te vervolkomenen in de kunst, welker beoefening hem al de onge-
{==404==} {>>pagina-aanduiding<<}
makken des levens deed vergeten. Een Kardinaal, die hem eens op het open veld zag teekenen, stond verbaasd over de bekwaamheid van den kunstenaar, maar werd tevens getroffen door de armoede, waarin hij hem gedompeld zag. Hij nam hem in zijn paleis en voorzag hem van alles, wat tot de gerijfelijkheden des levens behoort. Toen echter ribera bemerkte, dat deze gelukkige wisseling in zijne betrekkingen onwillekeurig zijnen ijver tot voortgang in de kunst verflaauwen deed, verliet hij zijnen hoogen beschermheer plotseling, en keerde blijmoedig tot zijnen vorigen behoeftigen toestand terug, om in denzelven zijne kunstdrift en vlijt te zien herleven.


Weinig batende waarborg.

Hendrik VIII van Engeland, met frans I van Frankrijk in twist levende, besloot, hem eenen gezant te zenden, ten einde hem door dezen in trotsche en honende uitdrukkingen te doen aanspreken. Hij koos hiertoe eenen Bisschop, in wien hij een bijzonder vertrouwen stelde. Daar deze hem nu deed opmerken, dat zijn leven in gevaar zou zijn, wanneer hij eenen Koning, zoo fier als frans I, op zulk eene beleedigende wijze aansprak, gaf hendrik ten antwoord: ‘Vrees niets! Durft de Koning u voor uwe stoutheid aan het leven komen, zoo laat ik al de Fransche gijzelaars, die ik heb, het hoofd voor de voeten leggen.’ - ‘Opperbest, Sire!’ hernam de Bisschop; ‘maar van al die hoofden zal er zeker niet één zoo goed op mijnen hals passen, als dit hier.’ Met deze woorden legde de spreker op eene veelbeteekenende wijs de hand aan het zijne, en bewoog door deze scherts werkelijk den grimmigen Koning, zijne instructiën in zachter en bescheidener bewoordingen te doen opstellen.


De trouwe tuinman.

Een landeigenaar bij Londen kreeg onlangs den inval, om zijnen tuinman op eenen ongewonen tijd te verrassen en zelf eens naar den staat zijner meloenen in de bakken te gaan zien. Van verre reeds zag hij hem met eenen vreemdeling aan het handelen, en, ongezien naderbij sluipende, hoorde hij, hoe de hovenier aan dezen voor eene meloen zeven schellingen afvroeg. De kooper bood vier. ‘Wat, vier schellingen, en dat zoo vroeg in den tijd!’ riep de ander, boos wordende. ‘Loop gij met uwe vier schellingen naar den drommel! Eer ik voor zulk een' spotprijs zoo mooi een meloen weggeef, gun ik die nog veel liever aan mijnen heer!’






{==405==} {>>pagina-aanduiding<<}

Mengelwerk.




De lucht.


(Eene populaire Natuurbeschouwing, voorgelezen in December 1842 in het Leydsche Departement der Maatschappij tot Nut van 't Algemeen en in Januarij 1843 in de Maatschappij Diligentia te 's Gravenhage.) (*)


Door J. van der Hoeven.

De mensch heeft, gelijk al de levende wezens op aarde, planten en dieren, eene voortdurende behoefte aan uitwendige prikkels en voedingsmiddelen, zonder welker invloed het leven spoedig zou zijn uitgebluscht. Maar onder al die uitwendige invloeden, of opwekkende en herstellende middelen tot levensonderhoud, is er een, waarvan de onttrekking of onthouding dikwerf slechts weinige oogenblikken behoeft te duren om den dood te veroorzaken. Gestadig nemen wij die stof in ons op, waarvan de instandhouding onzes levens zoo afhankelijk is, dat de adem en het levensbeginsel in vele talen door hetzelfde of een bijkans gelijkvormig woord worden aangeduid. Als eene onzigtbare vriendin omgeeft ons die stof en vergezelt ons overal op onze levensreize, en de dankbaarheid vordert, dat zij voor ons geene onbekende vriendin blijve mag. Gij gevoelt, dat ik van de lucht spreek, en ik wil het wagen u in dit uur met dezelve in eenige vlugtige trekken bezig te houden. Ik wil het beproeven om eene populaire natuurbeschouwing van de lucht te geven. Ik koos dit onderwerp boven meer vreemde en

{==406==} {>>pagina-aanduiding<<}
uitgezochte. Want om b.v. een natuurtafereel te schetsen van vulkanen, die het mij nimmer gebeuren mogt zelf te beschouwen, of over de omwentelingen onzer planeet tot u te spreken, waarbij ik kundigheden veronderstellen moest, die in eenen gemengden kring van toehoorders toch wel niet algemeen verbreid zullen zijn, om over deze en dergelijke onderwerpen te spreken, hiertoe kon ik niet besluiten. Ik spreek hier in eene Maatschappij, wier zinspreuk is Tot Nut van 't Algemeen, en, in deze Maatschappij sprekende, is mijn onderwerp, hoezeer dan ook de lucht, zeker niet uit de lucht gegrepen. Hoort mij met toegevendheid, wanneer ik somwijlen slechts bekende zaken herinneren zal, en met belangstelling, wanneer ik hier of daar, tegen mijnen wil en mijne bedoeling, wat dieper op het veld der wetenschap mogt voortgaan, dan voor eene algemeen bevattelijke voordragt gepast is. Aan herhaalden vriendelijken aandrang, om ook eenmaal in uw midden eene spreekbeurt te vervullen, heb ik toegegeven. Hoe ook de uitslag zij, ik hoop dat gij mijnen goeden wil zult erkennen.
Wij noemden de lucht eene stof. Hier moet ik in de eerste plaats opmerken, dat wij haar niet zien, en dus een algemeen verspreid gevoelen tegenspreken alsof stoffelijke zaken altijd zigtbaar waren. Zij zijn zulks even min als het zigtbare altijd stoffelijk is. Een beeld in de spiegel of in den klaren vloed is zigtbaar, maar het is geene stof; het zijn teruggekaatste lichtstralen, die dit beeld veroorzaken, en al wil men het licht zelf eene stof noemen, zoo is echter het licht als zigtbaar en zigtbaar makend beginsel alleen voor het oog aanwezig. - Waren er geene oogen en oogzenuwen, de trillingen der fijne lichtstof zouden eveneens bestaan, maar niet als licht; als zoodanig bestaan zij alleen voor het oog, 't geen door zijn eigenaardig wezen die bepaalde aandoening in ons verwekt, welke wij zien noemen.
Tot de algemeenste eigenschappen der stof behoort vervulling eener zekere ruimte en daaruit voortkomende tegenstand tegen andere stoffen of ligchamen, welke die

{==407==} {>>pagina-aanduiding<<}
ruimte willen innemen. Die tegenstand bespeuren wij bij de lucht. Hoezeer al door de groote beweegbaarheid of verschuifbaarheid der kleine deeltjes, waaruit zij bestaat, deze tegenstand in de meeste gevallen voor ons onmerkbaar wordt, wij behoeven slechts de lucht in eene bepaalde ruimte in te sluiten, om er ons van te overtuigen. Eene met lucht welgevulde blaas biedt tegenstand aan onze, haar zamendrukkende hand, en hoezeer ook eene kleinere ruimte innemende, verzet zij zich toch tegen eene geheele zamenpersing met des te sterkeren wederstand, hoe meer zij reeds gedrukt is. Zonder dezen tegenstand der lucht zouden de vogels niet kunnen vliegen, 't geen men een zwemmen in de lucht zou kunnen noemen, even als het zwemmen der visschen een vliegen in het water is.
Eene andere algemeene eigenschap der stof, die wij minder uit voorafgaande redenering dan uit de waarneming afleiden, is hare zwaarte. Onze aardbol trekt alle ligchamen in hare nabijheid tot zich, gelijk alle ligchamen eveneens de aarde tot zich trekken. Alle stof heeft aantrekkingskracht. Maar daar de massa, d.i. de hoeveelheid stofdeeltjes van onzen aardbol, de massa van alle ligchamen op de aarde ver overtreft, overwint ook de aantrekkingskracht der aarde al de aantrekking, die andere aardsche ligchamen op haar uitoefenen en noodzaakt dezelve tot haar te naderen. Daardoor wordt de zwaarte veroorzaakt. Een ligchaam drukt op een ander, dat hetzelve ondersteunt, door de zwaarte. Dat nu ook de lucht zwaar is, kan op onderscheidene wijzen worden aangetoond. Men heeft te dien einde zich bediend van de luchtpomp, een werktuig, waardoor men de lucht in eene bepaalde ruimte zeer verdunnen, hoezeer niet geheel wegnemen kan. Wanneer men een' grooten glazen bol, met lucht gevuld, weegt, en vervolgens de lucht van den bol door dit werktuig verdunt, of, gelijk men zegt, uitpompt, bespeurt men bij eene tweede weging dat de bol ligter is geworden. Doch gij verlangt andere bewijzen, daar niet elk deze proeven herhalen kan. Ik moet hier van een der nuttigste natuurkundige werktuigen spreken, dat in veler

{==408==} {>>pagina-aanduiding<<}
huizen te vinden is, en dat gij allen kent. Ik bedoel den Barometer. De Ouden verklaarden de werkingen der zuigpompen en hevels uit eene vrees of eenen afkeer voor het ledige of ijdel, zoo dat het water, anders niet geneigd om op te klimmen, liever opklom dan eene ledige ruimte over te laten. Men had eenmaal in eenen tuin te Florence eene zeer lange pomp vervaardigd; toen men echter met verbazing zag, dat het water slechts tot de hoogte van 32 voet te brengen was, vervoegde men zich bij galilei, die, het zij schertsend, het zij om zich van de vragers te ontslaan, tot antwoord gaf, dat de natuur slechts tot de hoogte van 32 voet toe afschuw voor het ijdel had! Althans het was voor het vernuft van zijnen grooten leerling torricelli bewaard, om aan te toonen, dat kwikzilver in eene glazen buis, die aan het eene einde gesloten was en welke daarmede was opgevuld, nadat men de buis met het geopende einde naar beneden in een' kwikbak geplaatst had, niet hooger staat dan ruim 28 of 29 duim, zoodat men zeggen moet, dat in met kwik gevulde buizen de afschuw voor het ijdel slechts van 28 tot 30 duim gaat; ten zij men liever met torricelli de drukking der lucht voor de oorzaak van beide verschijnsels houden wil, zoodat het gewigt der luchtkolom, op de oppervlakte van het kwikbakje drukkende, gelijk is aan het gewigt der kwikkolom van 28 duim. Want daar het kwikzilver ruim dertien malen grooter soortelijke zwaarte heeft dan het water, moet de waterkolom, die met de lucht evenwigt maakt, ook ruim dertien malen hooger zijn dan de kwikkolom in den Barometer. Dit toch is de Torricelliaansche buis, waarvan wij spraken, en de benaming Barometer duidt een werktuig aan, waardoor men de zwaarte bepaalt, een meter van de zwaarte der lucht. Nog ontbrak aan deze meening eene
volkomene bevestiging, tot eindelijk pascal in het jaar 1647 door de proefneming toonde, dat bij verkorting van de drukkende kolom der dampkringslucht ook de kwikkolom nederdaalt. Deze proef nam pascal op eenen kerktoren te Parijs, doch om eene meer beslissende uitkomst te erlangen, schreef hij aan perrier,

{==409==} {>>pagina-aanduiding<<}
die in Auvergne, in de nabijheid van den hoogen berg Puy-de-Dome, woonde: ‘Wanneer de hoogte van het kwikzilver op den top des bergs minder zijn zou, dan aan den voet, gelijk ik,’ schreef hij, ‘uit vele gronden vermoed, dan volgt daaruit, dat het gewigt en de drukking der lucht de eenige oorzaak des verschijnsels zijn moet en geenszins die zoogenoemde afschuw voor het ijdel, daar het blijkbaar is, dat aan den voet van den berg meer lucht af te wegen is dan op den top, en daar wij toch onmogelijk zeggen kunnen, dat de lucht aan den voet van den berg een grooter afschrik voor het ijdel hebben zou, dan op deszelfs kruin.’ Perrier beklom met torricelli's buis den Puy-de-Dome, en zag op deszelfs top werkelijk de kwik omtrent 3 duim lager staan, dan aan den voet des bergs.
Doch er is een ander bewijs voor de zwaarte der lucht, hetwelk ik niet met stilzwijgen mag voorbijgaan. Even als in water ingedompelde ligchamen van hun gewigt verliezen, moet ook een ligchaam in de dampkringslucht iets van deszelfs waar gewigt verliezen. Is een ligchaam van dezelfde soortelijke zwaarte als het water, dat is weegt een gelijk of even groot volumen van dat ligchaam en van water evenveel, dan blijft het overal in het water in evenwigt hangen; - is de soortelijke zwaarte van het ingedompelde ligchaam geringer dan die van het water, dan rijst het omhoog en drijft het op de oppervlakte. Als de lucht zwaar is, dan kan zulks ook blijken, doordien sommige ligchamen in de lucht drijven of omhoog stijgen, terwijl er geene andere reden zijn kan, waarom zij verhinderd worden tot de aantrekkende aarde te naderen, dat is te vallen. Aristoteles meende, dat er niet alleen zware, maar ook ligte ligchamen waren. Doch dat rook in de lucht oprijst, bewijst niet dat rook ligt is, maar dat de lucht zwaar en zwaarder dan rook is. De rook rijst om dezelfde reden in de lucht op, waarom een stuk hout op water drijft.
Op water te drijven of te varen, al is het dan slechts door uitgehoolde boomstammen, gelijk men zegt, dat de

{==410==} {>>pagina-aanduiding<<}
eerste uitvinding der zeevaart was, of met behulp van vlotten, zoo als, volgens plinius, de Koning erythros in de Roode zee, is eene zeer oude vinding, en wij treffen wel geen volk op aarde aan, hoe laag de trap van beschaving ook zij, waarop het staat, 't geen niet in het bezit is van kanoo's of piroguen, zoodra het althans in de nabijheid van de zee of van groote, niet doorwaadbare vloeden geplaatst is, en de behoefte, die groote wekster van menschelijke werkzaamheid, hare stem laat hooren. Maar in de lucht te drijven en te varen, zoo men dit woord van een' niet wel te besturen gang mag bezigen, is daarentegen eene zeer nieuwe uitvinding. De mensch had de lucht aan de vogels overgelaten. De verbazende hoogte, waartoe de adelaar en de gier, waartoe de condor vooral, zich in de lucht verheft, wekt ook bij de meesten meer bewondering dan benijding. Ook is het vliegen, door de middelen, die de natuur aan den vogel gegeven heeft, voor den mensch niet mogelijk. Kunstige vleugels zouden zeer onzeker zijn en wel geen beter lot beloven, dan 't geen icarus te beurt viel. Nadat men door waterstofgaz, 't welk veel ligter dan de dampkringslucht is, zeepbellen had doen oprijzen, vervaardigde men in 1783 te Parijs een' ballon van taf met vernis bestreken, die 12 voet in doormeter groot was en 25 ℔ woog; deze ballon werd met het genoemde gaz opgevuld, rees onder het gejuich eener schare van 40,000 menschen in twee minuten over de 2900 voet hoog, verdween in de wolken en viel 5 mijlen van Parijs, ten gevolge van eene bekomene barst, neder. Dergelijke met waterstofgaz gevulde ballons noemde men Charlières, naar charles, een' natuurkundige, die over de vervaardiging van dezen ballon het toezigt had. De Gebroeders montgolfier, papierfabrijkanten te
Annonais, hadden reeds eenige maanden vroeger in hetzelfde jaar ballonnen doen opstijgen, door er papier en stroo onder te branden. Deze door verwarmde lucht opstijgende ballonnen noemde men Montgolfières en meende dat zij door een eigenaardig gaz omhoog stegen, hetwelk sommige schrijvers het Montgolfiersche gaz noemden. Het is intusschen

{==411==} {>>pagina-aanduiding<<}
alleen door de verwarmde en verdunde en alzoo minder zwaar gewordene, lucht, dat deze ballons oprijzen, gelijk wij reeds zeiden. Met zulk eene Montgolfiere werd in October 1783 de eerste proef van eene luchtreis genomen door pilatre de rozier, hoezeer hij den ballon nog door koorden liet terughouden. Vroeger had men slechts dieren, b.v., met eenen luchtballon te Versailles, een ram, een eend en een haan, te zamen in een hok opgesloten, omhoog doen stijgen. - Door deze eerste proeven stoutmoediger geworden, ondernam gemelde pilatre de rozier met den Marquis d'arlandes in November van hetzelfde jaar eene luchtreis, zonder dat de ballon werd vastgehouden. Zij bleven 25 minuten in de lucht, dreven over de Seine, en kwamen onbeschadigd op een' afstand van 2500 roeden van de plaats van opstijgen weder op den grond. Blanchard, die vroeger aan eene machine om te vliegen, een luchtschip, zonder gevolg twaalf jaren lang gearbeid had, verwisselde nu zijne vruchtelooze pogingen met de nieuwe vinding, steeg herhaalde malen met luchtballonnen in Parijs en Rouaan op, reisde naar Engeland, herhaalde daar zijne proeven en waagde het eindelijk met den Amerikaan jeffries op den 7 Januarij 1785 het Kanaal van Douvres naar Calais over te steken. Het gaz ontsnapte schielijk uit den ballon, zoodat zij weldra hun 30 ℔ ballast, vervolgens al 't geen zij hadden medegenomen en zelfs een deel hunner kleederen moesten wegwerpen. Digt bij de kust rees intusschen de ballon weder, en de luchtvaarders kwamen behouden aan in het bosch van Guiennes. Blanchard verkreeg voor deze luchtreis van lodewijk den XVI 12,000 franken en een jaargeld van 1200 franken. Later trok deze
luchtreiziger door verschillende landen van Europa, ten einde met zijne proeven het publiek te vermaken en geld te verzamelen. Pilatre de rozier en romain, die den overtogt over het Kanaal ook wagen wilden, werden door een keeren van den wind, nadat zij reeds een' tijd lang boven de zee hadden gezweefd, weder naar land teruggedreven, en vielen, naar men meent van eene hoogte van 1200 voet,

{==412==} {>>pagina-aanduiding<<}
bij Boulogne neder, geheel verpletterd en naauwelijks eene menschelijke gedaante meer vertoonende. Zij hadden eenen met waterstofgaz gevulden ballon met eene Montgolfiere verbonden, en waarschijnlijk door datgene, hetwelk hun zekerheid geven moest, hunnen dood veroorzaakt. Het evenwigt tusschen beiden moest moeijelijk te bewaren zijn, het vuur van de Montgolfière behoefde slechts den anderen ballon te bereiken, of deze behoefde slechts te barsten, en daardoor den anderen te doen zinken; hoe het zij, de machine was verbrand. Dit ongeluk gaf aanleiding tot de uitvinding der parachuten, waardoor blanchard de gevaren der luchtreizen verminderde.
Van andere luchtreizen te spreken zoude onnoodig zijn en ons te ver afleiden. Maar waartoe dienen deze luchtballons? Men zegt, dat deze vraag aan franklin gerigt werd, die zich toen te Parijs bevond, en dat de beroemde man hierop met de vraag antwoordde: Waartoe dient het pasgeboren kind?
Inderdaad moet men echter erkennen, dat het kind bij de eerste ontwikkeling meer beloofd heeft en nu tamelijk achterlijk schijnt te blijven. Het is waar, dat de Fransche armée door officieren in eenen luchtballon het Oostenrijksche kamp bij Fleurus in 1794 deed verkennen, maar de verwachting, dat men voortaan een korps aëronauten bij de legers zou hebben, als eene nieuwe soort van ingenieurs, is niet bevestigd geworden. Voorts zijn deze luchtreizen ook met wetenschappelijke oogmerken ondernomen, waaronder die van de beroemde Fransche natuurkundigen biot en gay lussac op den 24 Augustus 1804, en de door den laatstgenoemde alleen ondernomene op den 15 September van hetzelfde jaar vooral vermelding verdienen. Beiden werden met groote zekerheid volvoerd en gaven over vele onderwerpen belangrijke ophelderingen. Bij den laatstgenoemden togt steeg gay lussac tot de verbazende hoogte van meer dan 21,000 voet, hooger derhalve dan de kruin van den Chimborazo, in eene streek, waarin vóór hem nog geene menschelijke borst geademd had.
Een wezentlijke hinderpaal in het gebruik van de aëro-
{==413==} {>>pagina-aanduiding<<}
statische werktuigen, zoo als men de luchtballons noemt, is in de tot nu toe daartoe gebezigde stoffen gelegen, taf b.v., hetwelk, vooral als het vochtig is, de dampkringslucht doorlaat; en geen wezentlijk nut kan men daarvan verwachten, zoo men niet eene stof vindt, die het waterstofgaz voortdurend blijft behouden en tevens aan de veranderende drukking der lucht weêrstand bieden kan. Een bekend natuurkundige heeft daartoe metaal voorgeslagen en berekend, dat men daartoe zelfs platina, het zwaarste van alle metalen, bezigen kon, indien maar de ballon van eene aanmerkelijke grootte was. Want hoe grooter de omvang des ballons is, des te zwaarder kan de stof wezen, die men aanwendt, gelijk ieder, die eenig inzigt in deze zaken heeft, zonder moeite begrijpen zal. Komt u een metalen luchtballon al te avontuurlijk voor, ik behoef slechts te herinneren, dat men thans niet alleen van drijvend hout, maar zelfs van het zware ijzer, snel varende schepen vervaardigt en er reeds eene ijzeren trekschuit, wie had zulks ooit van een trekschuit verwacht? regelmatig tusschen twee onzer Zuidhollandsche steden vaart.
Wij keeren tot onze lucht weder. Hoe ver strekt zij zich uit, op welken afstand van de oppervlakte van onzen aardbol houdt zij op te bestaan? Was de lucht eene vloeistof, die overal dezelfde digtheid of soortelijke zwaarte had, dan kon men die hoogte gemakkelijk berekenen. Hier, nabij aan de oppervlakte der aarde staat hare zwaarte tot die van zuiver gedisteleerd water omtrent als 1 tot 770, d.i. een volumen water weegt 770 maal meer dan een gelijk volumen dampkringslucht. Nu kent men de hoogte van de waterkolom, die aan de drukkende lucht evenwigt biedt, en men zou volgens die berekening eene 770 maal hoogere luchtkolom hebben, en voor de lucht eene hoogte vinden van ruim 25,000 voet, zoodat zij zich slechts weinige duizend voeten boven de toppen der hoogste bergen zou verheffen. Maar dat de hoogere luchtlagen dunner zijn en dus op grootere hoogten eene luchtlaag, die even veel weegt als eene lagere, veel hooger wezen moet, volgt uit de veerkracht der lucht. In dezen zin zou dus

{==414==} {>>pagina-aanduiding<<}
de hoogte der lucht oneindig zijn, d.i., zij zou wel gestadig fijner en ijler worden, maar nogtans niet ophouden te bestaan. Dat dit echter zoo niet is, dat de lucht op eene zekere hoogte hare eigenschappen als lucht verliest, blijkt uit sterrekundige waarnemingen, en kan reeds vooraf ook door redenering worden opgemaakt. Onze aarde is in eene ronddraaijende beweging om hare as en deelt deze beweging aan den dampkring mede. Hoe verder de luchtdeeltjes van het middelpunt verwijderd zijn, des te meer neemt de middenpuntvliedende kracht toe, welke zij door die omwenteling erlangen. Er komt dus een punt, waarop die kracht gelijk wordt aan de zwaartekracht en de werking van deze vernietigt, en hooger kan althans de lucht zich niet uitstrekken. De op deze wijze berekende hoogte der lucht is wel veel aanzienlijker dan de ware hoogte der lucht volgens andere gronden, maar deze berekening bewijst toch, dat de lucht zich niet onbeperkt in de ruimte uitstrekt. Mijn bestek gedoogt niet, dat ik hierin verder dringe. Wij vergenoegen ons met de slotsom, dat de dampkring, als dampkring der aarde, hare eigenschappen verliest op eenen afstand van 10 geographische mijlen, dat is op 1/86 van den straal of radius des aardbols.
De lucht behoort derhalve aan de aarde toe. Zij vormt een' hollen bol om onzen aardbol, waarin die bol omsloten is, gelijk een pit in eene losse, ligte, wollige schaal. Zij wentelt met de aarde om haren as en met de aarde loopt zij om de zon, en even als de aarde heeft zij aan de polen eene platgedrukte gedaante en is hooger om den evenaar.
Tot nog toe beschouwden wij slechts eenige algemeene eigenschappen der lucht, thans moeten wij hare zamenstelling beschouwen. Bij de Onden was zij eene der vier hoofd- of grondstoffen. De nieuweren noemen grondstoffen zoodanige, die niet in andere kunnen gescheiden of uit andere zamengesteld worden. Als zoodanig eene grondstof nu kan men de lucht niet beschouwen. Zij is zamengesteld. Hoe men dit gevonden heeft, en welke de eigenschappen harer bestanddeelen zijn, willen wij thans kortelijk overwegen.

{==415==} {>>pagina-aanduiding<<}

De veranderingen, die ligchamen bij verbranding ondergaan, de zoogenoemde verkalking of calcinatie der metalen, schreef de scherpzinnige stahl, een Duitsch scheikundige, die in 't begin der 18de eeuw leefde, aan het ontwijken van een beginsel uit deze stoffen toe, waaraan hij den naam van Phlogiston gaf. De stoffen, die verbrand, de metalen, die verkalkt zijn, hadden sommige eigenschappen verloren, wat scheen natuurlijker dan dat zij ook een beginsel of bestanddeel daarbij verloren hadden? Priestley bespeurde, dat de lucht, waarin deze verbrandingen of verkalkingen hadden plaats gehad, veranderd was, dat zij tot verbranding en tot de ademhaling ongeschikt was geworden en noemde haar gephlogisteerde lucht, lucht beladen met dat beginsel, 't geen, volgens stahl, bij verbranding en verkalking uit de ligchamen ontsnapt. Reeds had cavendish verschillende luchtsoorten leeren kennen, d.i. veerkrachtige vloeistoffen, aan de lucht gelijkvormig, maar van de gewone lucht in soortelijke zwaarte en andere eigenschappen verschillende; thans noemt men dat gazsen. De verbranding van houtskool veroorzaakt die lucht, welke men toen vaste lucht noemde en die in de nieuwere scheikunde den naam van koolzuurgaz draagt. Eene andere lucht was mede reeds bekend, de ontvlambare lucht, het waterstofgaz, waarvan wij reeds de aanwending vermeld hebben, die charles er van maakte bij het vullen der luchtballonnen. Alles was dus voorbereid voor eenen nieuwen toestand der scheikunde, voor eene wetenschap, die men, omdat zij zich hoofdzakelijk met de luchtsoorten of gazsen bezig hield en daarin den sleutel voor vele geheimenissen vond, ook wel den naam van pneumatische scheikunde, van een Grieksch woord, 't geen aanblazing, adem of lucht beteekent, gegeven heeft.
Nadat priestley in 1774 ook die luchtsoort gevonden had, welke het adembare beginsel bevat, welke de vlam der verbrandende ligchamen onderhoudt en die hij uit gecalcineerde kwik door den gloed der zonnestralen met een' brandspiegel had afgescheiden, was eigenlijk de zamen-
{==416==} {>>pagina-aanduiding<<}
stelling der lucht ontdekt. Hij noemde deze lucht gedephlogisteerde lucht; uit deze en uit de gephlogisteerde, die na de verbranding ontstaat of liever na de verbranding overblijft, uit deze twee is de dampkringslucht zamengesteld. Ik zeg na de verbranding overblijft. Niemand had ooit het phlogiston gezien, en priestley was niet in staat geweest, het als luchtsoort daar te stellen. Er is meer. Priestley had reeds bemerkt, dat de gephlogisteerde lucht, dat is de lucht die na de verbranding ontstaat, eene mindere ruimte inneemt; het phlogiston zou dus de lucht, waarbij het zich voegde, verminderen, en hoe dit geschiedde wist priestley niet, ten zij de verminderde lucht soortelijk zwaarder geworden was, 't geen hij echter niet kon waarnemen. Hoe na was hij aan de waarheid!
De nieuwe scheikunde, de pneumatische, de antiphlogistische, de scheikunde van lavoisier ontstond. Deze leert ons, dat de zoogenoemde gephlogisteerde lucht niet vermeerderd is met een onbekend, nooit gezien en volkomen hypothetisch beginsel, een beginsel, dat ligter maken zou, waarbij het zich voegt. Integendeel de lucht, waarin een metaal gecalcineerd of waarin iets verbrand is, heeft een bestanddeel verloren, en juist dat, wat zij verloren heeft, is door het verbrande ligchaam verbruikt en heeft zich daarbij gevoegd. Dat bestanddeel is de zoogenoemde gedephlogisteerde lucht, welke men thans zuurstoflucht noemt, en hetgeen overblijft, de gephlogisteerde lucht, wordt, als ongeschikt tot de ademhaling, thans stikstoflucht genoemd.
De groote lavoisier beschreef in 1774 de verkalking van tin in geslotene vaten; hij vond dat het tin, na gecalcineerd te zijn, in gewigt was toegenomen, en deze vermeerdering van gewigt beantwoordde volkomen aan de vermindering van gewigt, die de lucht in de retorten ondergaan had, waarin lavoisier deze verkalking had doen plaats hebben. Hij verklaarde dus, dat deze bewerking eene ontleding der lucht was, veroorzaakt doordien het

{==417==} {>>pagina-aanduiding<<}
tin er het adembare gedeelte van wegnam en het voor de ademhaling ongeschikte in overig liet.
Ziet daar de eenvoudigheid, het zegel der waarheid! Van dit tijdstip af deed de scheikunde reuzenschreden en verbaasde de geheele wereld door de omwentelingen, die zij in de natuurkundige wetenschappen bragt, en welke slechts de onkunde miskennen en de grofste onwetendheid verachten kan.
De eigenschappen dezer twee hoofdbestanddeelen der dampkringslucht kunnen wij slechts in enkele trekken opgeven. Het eene bestanddeel der lucht, het stikstofgaz, heeft meestal slechts ontkennende eigenschappen, het onderhoudt de vlam en de ademhaling niet, het maakt het brandbare beginsel van het salpeterzuur uit, en eene van deszelfs belangrijkste verbindingen is die met het waterstofgaz, waarmede het ammoniakgaz vormt. - Het andere beginsel, de zuurstoflucht, is eene gazsoort, waarin de verbranding met ongemeene levendigheid en helderheid van vlam geschiedt. Terwijl de dieren in andere gazsoorten sterven, leven zij in eene beslotene, met die lucht gevulde ruimte langer, dan in eene dergelijke, die met gewone dampkringslucht gevuld is. Men waande in deze lucht een middel gevonden te hebben, om het leven op te wekken en veelligt te verlengen, of althans een zeker middel tegen de meeste borstkwalen. Die hoop werd niet verwezentlijkt. Maar het zuurstofgaz is niet te min eene van de schitterendste ontdekkingen der achttiende eeuw gebleven. Door hetzelve geschiedt de verbranding, de verkalking der metalen, het is het bestanddeel der meeste zuren, het is een der twee bestanddeelen van het water. Cavendish namelijk toonde in 1784 aan, dat water ontstaat door de verbranding van waterstofgaz en zuurstofgaz door middel der electrieke vonk, en dat het gewigt van het water, dat men verkreeg, gelijk was aan de gewigten der twee tot de verbranding gebezigde gazsen. Zoo was de zamenstelling van het water gevonden, voor dat men het had kunnen ontleden. Men slaagde er echter weldra in, terwijl de groote laplace aanstonds deed

{==418==} {>>pagina-aanduiding<<}
opmerken, dat, zoo deze gazsen te zamen water voortbragten, zij ook uit het water moesten kunnen ontbonden worden. De zuurstoflucht speelt verder de gewigtigste rol in de ademhaling der dieren. De planten groeijen en ontwikkelen zich slechts, terwijl zij voortdurend zuurstofgaz opnemen, verbinden en afscheiden. ‘In één woord, er is naauwelijks één verschijnsel in de natuur- en scheikunde, in de dierlijke en plantaardige huishouding, 't geen zonder de zuurstof volkomen kan worden verklaard.’ (*)
Deze twee bestanddeelen zijn de hoofdstoffen, waaruit onze dampkringslucht is zamengesteld, en waarbij zich nog eene kleine hoeveelheid koolzure lucht voegt, benevens waterdamp in verschillende hoeveelheid. De evenredigheid daarentegen van de twee hoofdbestanddeelen, der zuurstoflucht en der stikstoflucht, is bestendig. Men heeft lucht ontleed uit de hoogste streken en uit dalen, onder den evenaar en bij de polen, en steeds dezelfde verhouding gevonden. Naar den omvang of het volumen bevatten 100 deelen dampkringslucht 79 deelen stikstofgaz en 21 deelen zuurstofgaz.
Hoe blijft deze standvastige menging bewaard? Priestley meende de oorzaak in de planten te vinden. Groeijende, groene planten geven over dag en vooral in den zonneschijn, zuurstofgaz uit en ontbinden het koolstofzure gaz. Ik behoef niet te zeggen, hoe schoon dit verband zou zijn. De dieren ontnemen door de ademhaling zuurstoflucht aan den dampkring en ademen koolzure lucht uit; de planten daarentegen ontbinden het koolzure gaz en geven zuivere zuurstoflucht daarvoor in de plaats. Intusschen heeft deze verklaring, hoe eenvoudig zij ook schijnen moge, hare zwarigheden, en waar de eerste scheikundige onzer eeuw haar verwerpt, mogen wij haar niet zonder behoedzaamheid aannemen. Wij doorzien in vele andere gevallen de middelen niet, waardoor het evenwigt in de natuur bewaard blijft, maar de instandhouding van het geheel, de bestendigheid in alle wisseling, het noodzakelijke bij alle

{==419==} {>>pagina-aanduiding<<}
schijnbare toevalligheid der verschijnsels, behoort ons met eerbiedige bewondering voor den grooten Maker des Heelals te vervullen.
Wanneer echter de zuurstoflucht alleen tot de ademhaling en de verbranding dient en de stikstoflucht slechts een bijmengsel is van grootendeels ontkennende eigenschappen, zoude dan eene dampkringslucht, die niets dan zuurstofgaz bevatte, niet volmaakter zijn, dan eene, die voor het grootste gedeelte uit een tot de ademhaling ongeschikt bestanddeel bestaat? - Een dampkring, die alleen uit zuurstofgaz bestond, zoude eene geheel andere inrigting der natuur veronderstellen, want in dat geval zouden de dieren, bij hunne thans bestaande bewerktuiging, schielijk door overmatige prikkeling sterven, en het geringste ongeval met vuur zoude eenen brand veroorzaken, waarbij schier geen blusschen mogelijk was en die geheele landen verwoesten zou. Welke verwoestingen nu reeds het vuur, wanneer het eenmaal zijne breidels heeft afgeworpen, in onze, slechts ten deele de verbranding begunstigende lucht kan veroorzaken, heeft dit jaar met ontzettende voorbeelden gestaafd. Neen! Het is de grootste wijsheid en goedheid, die alles geordend heeft, en hoe dieper wij in het onderzoek der natuur voortgaan, des te helderder omstraalt ons het licht, waarin zich die wijsheid en goedheid openbaren.
De ademhaling van de dieren, van den mensch zoo wel als van het kleinste insekt, bestaat in eene gedurige verandering van gazsoorten. De zuurstoflucht wordt uit den dampkring opgeslorpt en verbindt zich met het bloed, en koolzure lucht met waterdamp wordt uitgeademd. Het bloed, hetwelk door den omloop deszelfs voedende en opwekkende eigenschappen verloren heeft en donkerkleurig geworden is, wordt nu weder hoogrood en op nieuw opgewekt, hersteld en met nieuw leven als bezield.
Zoo komen wij terug tot hetgeen wij bij den aanvang dezer Voorlezing deden opmerken. Zonder lucht, dat onzigtbare ligte omhulsel van onze planeet, is geen bewerktuigd leven op aarde mogelijk. De behoefte aan adem-
{==420==} {>>pagina-aanduiding<<}
haling is echter niet bij alle dieren even groot. Warmbloedige dieren, vooral vogels, sterven onder de luchtpomp reeds binnen ééne minuut; kruipende dieren, hagedissen, slangen, schildpadden, kunnen langer leven zonder ademen. Ook de hoeveelheid koolzuurgaz, welke door de ademhaling wordt voortgebragt, is niet bij allen even groot. Volgens eene gemiddelde berekening ademt een volwassen mensch in 24 uren 27,000 cubiekduimen koolzuurgaz uit. Hieruit kan men ongeveer berekenen, hoe spoedig eene enge ruimte, waartoe de buitenlucht geen' of geenen genoegzaam vrijen toegang heeft, door de ademhaling moet worden bedorven. In eene zaal, waar vele menschen bijeen zijn, voelt men ook deze drukkende benaauwdheid bij de ademhaling, terwijl ook de brandende lichten meer en meer eenen doffen, matten glans verspreiden. Het koolzure gaz is voor den mensch, wanneer het in te groote hoeveelheid in den dampkring is opgehoopt, doodelijk en van daar de ongezondheid van dergelijke vereenigingen, waar geen vrije luchtstroom dat gaz verdrijft. Even zoo is ook de lucht doodelijk, die uit sommige grotten en onderaardsche holen uitstroomt, en die grootendeels uit koolzuurgaz bestaat.
Tot nog toe beschouwden wij de lucht alleen in hare eigenschappen en zamenstelling, zonder op hare bewegingen te letten. Elke oorzaak, die het evenwigt der lucht verstoort, moet stroomen in den dampkring voortbrengen; tot deze oorzaken behoort de ongelijke verwarming, en onder de verschijnsels, die op het ontstaan der veranderlijke winden invloed hebben, behoort zekerlijk ook voornamelijk de plotseling van den staat van damp tot regendroppels overgaande, in de lucht aanwezige vochtigheid. Maar eene beschouwing der winden zou ons te ver afleiden en kon de stof opleveren tot eene bijzondere voorlezing. Eene algemeene oorzaak moet echter niet onvermeld blijven. De lucht onder den evenaar en tusschen de keerkringen is steeds zeer warm, terwijl zij daarentegen bij de polen onder het vriespunt blijft. De digtere en zwaardere lucht aan de polen moet dus eene strekking hebben, om

{==421==} {>>pagina-aanduiding<<}
langs de oppervlakte der aarde of in hare nabijheid van de polen naar de linie te stroomen, terwijl een tegenovergestelde luchtstroom, in hoogere gewesten, van de ligte en warme lucht naar de polen plaats heeft. Opent men de deur van een verwarmd vertrek, dan dringt de koude buitenlucht langs den grond naar binnen; vandaar dat de togt het meest aan de voeten gevoeld wordt, terwijl een stroom naar buiten aan de bovenzijde van de deuren de warme lucht uitdrijft. De vlam eener kaars toont dit aan, welke, aan de geopende deur gehouden, bij den grond naar binnen slaat, boven aan de deur naar buiten. Was onze aarde in rust, dan zoude deze oorzaak dus in het noorderhalfrond eenen bestendigen noordenwind, in het zuidelijk halfrond eenen aanhoudenden zuidenwind ten gevolge hebben. Maar daar de aarde om hare as van het westen naar het oosten omwentelt, en de van de polen komende luchtstroomen minder snelheid hebben, dan de oppervlakte der aarde onder den evenaar, moeten deze luchtstroomen achterblijven en dus eenen schijnbaren stroom of wind in eene tegenovergestelde rigting, namelijk van het oosten naar het westen, veroorzaken. Deze is de oorsprong van den bestendigen oostenwind, den passaatwind (*), die op den Atlantischen oceaan van den 28o N.B. tot den 28o Z.B. zich uitstrekt. Op het vaste land is deszelfs rigting aan meer wijziging en afwisseling door plaatselijke omstandigheden onderhevig, en dezelve is digt bij den evenaar zwakker, omdat daar de luchtstroom reeds meer en meer in de snelheid der omwenteling van onzen aardbol deelt. Dat voorts in die zelfde streken, in hoogere gewesten van onzen dampkring, een tegengestelde stroom plaats heeft, gelijk uit de gegevene verklaring volgen moet, heeft de dadelijke waarneming bevestigd. Leopold von
buch nam die tegenovergestelde rigting van twee boven elkander geplaatste luchtlagen op den piek van Teneriffe waar.
Het nut der winden valt van zelf in het oog. Zij matigen de te groote hitte en koude, verdeelen de wolken,

{==422==} {>>pagina-aanduiding<<}
vernietigen schadelijke uitdampingen en zuiveren den dampkring. Hoe de mensch, die alle elementen aan zijne bedoelingen dienstbaar weet te maken, de kracht des winds voor velerlei handenarbeid in plaats stelt, en vooral van haar gebruik maakt om de groote zeeën te bevaren, is te bekend, dan dat ik u daaraan behoef te herinneren.
Zoo hebben wij de lucht als ligchaam, als zamengesteld ligchaam en als bewogen ligchaam beschouwd. Op ééne beweging der lucht moet ik u echter nog opmerkzaam maken, hare vermelding moge mijn vlugtig tafereel besluiten. Ik bedoel de mededeeling van het geluid. Wanneer men een geluid verneemt en te gelijker tijd de oorzaak waarneemt, waardoor het wordt voortgebragt, ziet men, dat bij eenigen afstand de oorzaak reeds heeft opgehouden, vóór dat het geluid onze ooren treft. Een kanonschot wordt gezien vóór men het hoort, en wanneer onderscheidene menschen op verschillende en aanmerkelijke afstanden in eene zelfde rij geschaard staan, hoort de eerste het geluid vóór den tweeden, de tweede vóór den derden en zoo vervolgens, zoodat de eerste en tweede het geluid reeds niet meer hooren zouden, wanneer een ver verwijderd persoon, de vierde of vijfde b.v., het nog niet hoorde. Eene eenvoudige proefneming kan ons leeren, dat het geluid door de lucht wordt medegedeeld. Een klok onder het ledig van de luchtpomp geeft geen geluid meer, of liever de trillingen der klok worden niet tot ons gehoorwerktuig overgebragt; naar mate men alsdan meer en meer lucht in de klok laat dringen, wordt het geluid sterker, en eindelijk, wanneer de lucht de klok weder geheel vervult, herneemt het geluid deszelfs gewone en vorige sterkte. Zoo verliest het geluid in sterkte, naar mate het zich in den dampkring verheft, het vermindert en omdat de afstand vermeerdert en omdat de hoogere lucht steeds ijler en ijler wordt. De sterkste geluiden, zegt een Fransch natuurkundige (*), ‘de sterkste geluiden, die op onze aarde weêrgalmen, kunnen niet buiten de

{==423==} {>>pagina-aanduiding<<}
grenzen des dampkrings komen, zij verzwakken hoe meer zij daartoe naderen en verstikken, zonder ze te kunnen overschrijden. Omgekeerd kan geen geluid uit de hemelligchamen tot onze aarde komen. De hevigste ontploffingen zouden op den bol der maan kunnen uitbarsten, zonder dat wij er den minsten nagalm van zouden kunnen opvangen.’ Gay-lussac vond ook, dat de kracht zijner stem zeer verminderd was in de dunne lucht der verbazende hoogte, waartoe hij zich bij zijne stoutmoedige luchtreize, waarvan wij vroeger gewaagden, verheven had.
Het geluid der menschelijke stem wordt door trillingen veroorzaakt van twee kleine veerkrachtige en gespannen banden, die aan den ingang der ademhalingswerktuigen geplaatst zijn. De bij de uitademing voortgestuwde lucht zet deze banden in beweging; de lucht brengt deze trillingen over; door de lucht bereiken zij het menschelijk oor. Hoe gewigtig wordt daardoor onze beschouwing der lucht, welk een hoog menschelijk belang verkrijgt zij daardoor! Is het niet zoo, M.H.! even gelijk de lucht onzen aardbol omgeeft en omvat, even zoo omvat haar zonderling wezen bijkans de geheele natuur- en menschenwereld! Ons dierlijk leven kan niet bestaan zonder den gedurigen prikkel der ademhaling, en het leven der menschheid, de opvoeding onzes geslachts door spraak en woord, is slechts door de lucht mogelijk. - En behoef ik hierbij te herinneren aan de hooge genietingen, die eene edele kunst ons verschaft, welke door eene gepaste zamenvoeging en treffende tegenstelling van geluiden en toonen, door maat geregeld, eene dichtkunst voor het oor weet te scheppen, wier verhevene taal het binnenste van den mensch treft en roert, en met de stroomen harer klanken nu eens de geheele ziel in beweging zet, en dan weder de effene kalmte herstelt in het geschokte menschelijke gemoed! Doch van al die toongeluiden, door welke werktuigen ook voortgebragt, is er geen zuiverder, helderder, rijker, geen 't welk met grooter geweld onze ziel schokken of met liefelijker kracht verteederen kan dan dat, hetwelk de menschelijke borst voortbrengt. Bij de volle geluiden

{==424==} {>>pagina-aanduiding<<}
van den bassist en de zilvertoonen van eene altstem, hoe ver blijft daarbij elk muzijkinstrument achter staan! En wanneer die menschelijke zang zich nu ontlast in groote menschelijke gevoelens, wanneer zij liefde voor den heiligen geboortegrond ademt, wanneer zij menschenwaarde en menschenbestemming ten onderwerp heeft, of Godverheerlijking en aanbidding, wie is dan zoo koud en gevoelloos, dat hij niet met het harte medezingt, en, is hem de hemelgave ontzegd, op de vleugelen des gezangs zijne ziel voelt opvoeren, al stokt ook de stem in zijnen boezem?
Gelijk elke ademtogt een geschenk der goddelijke liefde is, zoo moet ook elk woord eene verheerlijking dier liefde zijn, en eene natuurbeschouwing bereikt haar hoogste doel niet, wanneer zij zich niet in verheerlijking des Scheppers oplost.
Ik heb mijne taak volbragt. Mogt mijne vlugtige schets u eenige oogenblikken aangenaam en niet geheel zonder nut hebben doen doorbrengen, vergunt mij dan, zulks aan het onderwerp zelf toe te schrijven, waardoor het mij mogelijk werd tot u te spreken en u mogelijk om mij te hooren!


Het kabinet van dr. Gall.

(Vervolg en slot van bl. 392.)

De kast, tot welke wij thans komen, bevat de schedels van dieven en van moordenaars. De welving dezer schedels behoort nog ter naauwernood tot die van menschelijke wezens. Zulk een aanleg, verbonden met de geweldige massa der instinkten, die in het achterhoofd gelegen zijn, heeft eenen vermogenden invloed op hunnen wil moeten oefenen. De schedels van al deze misdadigers toonen eene in het oog vallende gelijkheid met die der dieren, welker onedele en vraatzuchtige neigingen zij deelen.
Gall vond ook op het hoofd van hendrik IV eene aanmerkelijke ontwikkeling van het dievenorgaan, en tot bevestiging hiervan haalde hij het gezegde van den Béarner

{==425==} {>>pagina-aanduiding<<}
aan: ‘Ware ik geen Koning geworden, dan zou ik opgehangen zijn.’ De magt van dit orgaan drijft niet alleen tot stelen, maar in het algemeen tot verkrijgen en toeëigenen: men vindt het bij alle veroveraars. Met de buste van hendrik IV vergeleek gall die van cartouche en van andere beruchte dieven, bij welke laatsten echter het dievenorgaan niet, gelijk bij dien Franschen Koning, met de gevoelens van menschenliefde en regtvaardigheid verbonden was. Cartouche ontbrak het niet aan verstand, gelijk ook zijn hoofd nog toont; maar zijn verstand werd beheerscht door list en begeerlijkheid. Onder deze hoofden bevindt zich ook dat van eenen vijftienjarigen dief, bij wien het stelen een chronische toestand geworden was. Hij verviel zoo aanhoudend weder in datzelfde misdrijf, dat hij eindelijk tot altoosdurende gevangenis veroordeeld werd. Gall bezocht hem en verklaarde hem voor ongeneeslijk.
Over de schedels der geboren dieven was gall gewoon eene reeks van zinrijke opmerkingen mede te deelen. ‘Het is mogelijk,’ zeide hij, ‘dat naturen, die in dit opzigt veronachtzaamd geworden zijn, zich aan hunne natuurlijke neiging tot stelen niet overgeven, wanneer het toeval hun eene gunstige stelling in de maatschappij verschaft. Het orgaan, dat door den wil bedwongen wordt, kan, ondanks de natuurlijke overhelling, die het geeft, van alle schandelijke handelingen teruggehouden worden.’ Maar de zin der dieverij is somwijlen ook met welstand en met niet geringen verstandelijken aanleg vereenigd. Een groot toonkunstenaar van onzen tijd maakt zich aan zulke diefstallen schuldig, welke de inschikkelijke spurzheim bij rijke en fatsoenlijke lieden verstrooidheid van gedachten noemt.
Vermengd met de dieven verschijnen de bleeke gedaanten der moordenaars. Gall was bij dezen steeds gewoon zijne hoorders op het niet daarzijn der organen, welke verhevener gevoelens aanduiden, oplettend te maken. De misdaad ontspringt minder uit enkele neigingen, dan uit het gezamentlijk geheel van het karakter. ‘Men moet niet vergeten,’ zeî gall bij deze gelegenheden steeds, ‘dat het voor deze wilde en bloeddorstige naturen mogelijk geweest zou zijn, zich aan hunne vernielingsdrift niet over te geven, wanneer zij door edeler streven daarvan afgewend geworden waren.’
Laat ons thans eene wandeling door dit duistere gebied der

{==426==} {>>pagina-aanduiding<<}
ondeugd ondernemen. Onder dezen schedel is de gedachte eener misdaad uitgebroed, voor welke de natuur teruggebeefd heeft. Hier ligt namelijk een bekkeneel met het opschrift: ‘Een mensch, die aan melancholie leed, en, na zich aan bloedschande schuldig gemaakt te hebben, het voorwerp zijner dierlijke begeerte om het leven bragt.’ De walgelijke massa der kleine hersenen, die, volgens gall, de zetel der physische liefdedrift is, vereenigt zich hier met eene opmerkelijke ontwikkeling van het moordorgaan. Een andere schedel behoort aan varin. Deze, door den boozen geest der moordzucht vervolgd, had meer dan eens gepoogd, zijne woedende aandrift tot vernieling tegen zichzelven te keeren. Toen hij hierin verhinderd werd, vermoordde hij een' zijner bloedverwanten en scheurde diens lijk in stukken. Leger, door de wilde melancholie zijner geaardheid aangegrepen, vlood in een bosch. Hier leefde hij van het wild, waarop hij jagt maakte en dat hij nog bloedende verslond. Op zekeren dag overviel hij een jong meisje, sloeg haar een' strik om den hals en sleepte haar in de struiken. Nadat hij haar hier verkracht en vermoord had, dronk hij van haar bloed!... Dit dier in menschengedaante bleef drie dagen lang bij het lijk, tot dat hij door de raven van daar werd weggedreven. Toen men hem vroeg, waarom hij het meisje verscheurd had, gaf hij met wilde naïveteit ten antwoord: ‘Ik heb haar bloed gedronken, omdat ik dorst had.’
Verder ziet men de buste van papa voine, bij welke de wetenschap zelve te kort schoot. Aan dezen schedel kon gall de zamenstelling, welke de moordenaars kenmerkt, niet ontdekken, en hij moest de daad aan verstandsverbijstering toeschrijven. Van larcenaire's schedel droeg gall geene kennis meer; maar deze heeft aan zijne leerlingen en zijne tegenstanders tot twistappel gediend. De overwinning is aan de phrenologen verbleven; want nevens teekenen van middelmatig verstandelijken aanleg, waarvan larcenaire ook onmiskenbare bewijzen gegeven heeft, toont zijn schedel de slechtste neigingen en ontembaarste begeerten. Heerschend echter was bij hem de ijdelheid. Gelijk men weet, was larcenaire op zijne gepleegde schanddaden trotsch.
Gall beweerde, dat het kenmerk van den moordenaar, gelijk het op diens schedel uifgedrukt stond, ook zelfs de wijs van uitvoering der daad bepaalde. Het orgaan der list, gepaard aan dat der moordzucht, maar zonder het orgaan

{==427==} {>>pagina-aanduiding<<}
van den moed, vormt, volgens hem, de gifmengers. Gall heeft aan de neiging tot verbergen en aan den geest der intrigue en der veinzerij eene bijzondere plaats aangewezen. Op de hoofden van zekere vrouwen puilt dit orgaan sterk uit. Op rekening van het orgaan der vernieling stelde gall ook alle handwerken, welke, als dat der slagers, de oefening van ruwe kracht en van bloedvergieten vorderen. In dit gedeelte der hersenen vond hij ook den aanleg, die vereischt wordt, om het wondermensch, den scherpregter, voort te brengen! Treedt deze aanleg in verband met godsdienstgevoel, zoo ontstaan bloeddorstige dweepers. Zulk eene vereeniging toonde gall aan den schedel van cromwell. Paart zich die aandrift daarentegen met een' hoogen aanleg van den geest, dan geeft zij aan denzelven eene sombere en tragische rigting. Als bewijs hiervan kon shakspeare dienen, bij wien overigens in aanmerking komen moest, dat hij de zoon van eenen slager was, en dat de karakteristieke vormen in eene familie voorterven. Maakte men tegen deze verklaring tegenwerpingen, zoo was gall gewoon te zeggen: ‘Menigeen, die, krachtens dit enkele orgaan, een slager, beul of moordenaar geworden zou zijn, kan een groot dramatisch dichter worden, wanneer gevoel voor het ideale en hartstogt voor het schoone deze aandrift in de verbeeldingskracht verplaatsen.’
Gall leerde, dat elke der beide seksen zich in eenen eigenen, vastgeslotenen kring van gedachten en aandoeningen bewoog. Om zijn denkbeeld duidelijker te maken, toonde hij het hoofd van een zesjarig meisje, dat haar broertje, hetwelk in de wieg lag, groote liefde en zorg bewees. Gall vergeleek dit hoofd met dat eens knaaps van gelijken ouderdom, en toonde, hoe veel meer ontwikkeld het orgaan der kinderliefde bij de meisjes is. In het algemeen is de groep der organen, welke gehechtheid en zin voor familie en huwelijk aanduiden, veel sterker ontwikkeld bij de vrouwen dan bij de mans. Vond gall aan de hoofden van jonge meisjes de zetelplaats der moederlijke liefde niet zeer merkbaar, zoo leidde hij daaruit eene ongunstige gevolgtrekking ten opzigte van haar karakter af; volgens zijne wijze van zien, was dan hare voornaamste bestemming gemist. Spurzheim was van gevoelen, dat het gebrek aan dit instinkt bij het beoordeelen van den kindermoord in aanmerking behoorde te komen. Onder dertig vrouwen, die hare kinderen vermoord

{==428==} {>>pagina-aanduiding<<}
hadden, vond hij bij zesentwintig het orgaan der moederlijke liefde niet; de vier andere waren door de kracht der omstandigheden tot hare daad gebragt geworden. Broussais was gewoon, in zijne voorlezingen te zeggen: ‘Wanneer ik dit orgaan bij jonge vrouwen niet zeer ontwikkeld vind en ik haar over de zaak spreek, dan voeren zij gewoonlijk als verontschuldiging aan, dat het schreeuwen, de lastigheid en de morsigheid der kinderen haar tegenstaan. Doch wanneer de prikkel sterk is en de natuur spreekt, laten de vrouwen zich door dit alles niet afschrikken.’ Met deze aandrift brengen de phrenologen ook het spelen met poppen, dat de meisjes zoo zeer beminnen, in verbinding.
Het hoofd der vrouwen heeft over het algemeen minder uitgebreidheid dan dat der mans, en de beenkas is dunner. De vatbaarheden van geest, die haren zetel in het voorste gedeelte van het hoofd hebben, schijnen aan ontwikkeling te verliezen, wat de massa der aandoeningen wint. Het bekkeneel der vrouwen is gewoonlijk naar achteren getrokken. Zoodanig is de algemeene aanleg. Treden enkele personen, mans of vrouwen, buiten de bedingen en grenzen hunner kunne, alsdan verandert in die zelfde mate het kenmerk harer organisatie. Bij katharina II en Mevrouw de stael heeft de rigting der regte liniën van het voorhoofd de scheidslinie der beide geslachten overschreden. Het voorhoofd van george sand (Madame dudevant) is dat van eenen man en van eene vrouw tevens. In gall's verzameling bevindt zich ook de buste van den abt gauthieb, die wegens zijne kinderliefde en als schrijver van vele kinderboeken bekend is; bij dezen toont het achtergedeelte van het hoofd vrouwelijke dimensiën.
Eene allertreffendste opmerking, welke gall en spurzheim gemaakt hebben, is die, dat verbindtenissen van genegenheid tusschen personen van verscheidenerlei kunne bijna altijd haren grond hebben in eene gelijkvormigheid van het hoofd. Broeders en zusters, die gaarne bij elkander zijn, toonen steeds eene in het oog loopende gelijkheid in de gedaante van dat ligchaamsdeel. Deze waarneming heeft men ook tot eigenlijke liefdesbetrekkingen uitgestrekt; en wanneer deze op natuurlijke wijs ontstaan en gebleken zijn duurzaam te wezen, heeft men steeds bevonden, dat zij berusteden op eene overeenstemming der neigingen, welke zich ook in het beenachtige deksel der hersenen te kennen

{==429==} {>>pagina-aanduiding<<}
gaf. De schedel van heloïse, die uit het museum der Augustijnen in gall's verzameling is overgegaan, vertoont trekken van overeenkomst met dien van abailard, alleen verklaarbaar door de onderstelling eener soort van fraterniteit der liefde. Vóór gall had men het geloof gekoesterd, dat de liefde uit contrasten ontsprong; hij echter heeft getoond, dat het onderscheid der seksen de gelijke vormen genoegzaam wijzigde om alle eenzelvigheid weg te nemen.
Gall's waarnemingen strekten zich somwijlen tot de zeden van vroegere vrienden en bekenden uit. Zoo toonde hij het masker van eenen spraakmeester, dien hij als het voorbeeld van een wulpsch temperament aanvoerde. Dit masker plagt hij, om den wil der tegenstelling, met dat van eenen hem bekenden arts te vergelijken, welke zich door de tegenovergestelde eigenschappen onderscheidde. Bij dezen laatsten wees hij aan, hoe de zwakke ontwikkeling der kleine hersenen, die de zetel der erotische neigingen zijn, de reden van zijnen in het oog loopenden afkeer van de vrouwen was. Die weêrzin was zoo sterk, dat hij op zekeren dag bijna in zwijm gevallen zou zijn, toen hem eene dame omarmen wilde.
Aan eenen soortgelijken aanleg schreef gall de trekken van onthouding en kuischheid toe, welke men uit het leven der heiligen verbaalt. ‘Is het wel te verwonderen,’ besloot hij dan gewoonlijk zijne aanmerkingen hieromtrent, ‘dat thomas a kempis, in wiens vorming ik denzelfden aanleg vind, zich met een brandend hout wapende, om een jong en bekoorlijk meisje van zich af te weren?’ Zulke personen plagt gall wezens te noemen, die als kastraten uit den schoot hunner moeder te voorschijn gekomen waren. Het niet daarzijn van het orgaan der physische liefde bemerkt men ook, in gall's verzameling, op den schedel eener vrouw, en van welk eene vrouw? Van eene openbare ligtekooi! Onder denzelven leest men deze woorden: ‘De meest ontwikkelde organen aan dit hoofd zijn die, welke een ijdel en hebzuchtig karakter aanduiden; twee eigenschappen, welke vrouwen zonder opvoeding of beschaving tot groote misstappen brengen.’ Broussais komt zelfs met de stelling voor den dag, dat bij alle vrouwen, die zich hare gunstbetooningen laten betalen, het orgaan van den wellust zeer weinig ontwikkeld is. Wanneer derhalve lelia's zuster haar den raad geeft eene courtisane te worden, en

{==430==} {>>pagina-aanduiding<<}
lelia antwoordt: ‘Ik ben niet zinnelijk,’ zoo zegt zij het tegendeel van hetgeen zij zeggen moest. Gebrek aan zinnelijkheld is het eerste vereischte tot eene ligte vrouw.
De hoofdvorming van dien docter, die der vrouwen zoo vijandig was, is, met eenige kleine wijzigingen, ook bemerkbaar aan den schedel van eenen Franschen emigrant, den Abt laclôture, die zich te Weenen door zijne galanterie eenen naam gemaakt had. Gall had hem gekend, en stelde hem als het toonbeeld der Fransche petits maîtres voor. Zelfs in het oefenen van vrouwelijke handwerken vond deze man behagen en verkreeg daarin eene groote behendigheid. Zijn hoofd toont eene opmerkelijke gelijkheid met dat eener vrouw; het orgaan der liefde ontbreekt, terwijl daarentegen dat der ijdelheid sterk ontwikkeld is. Overigens bekende ook Abt laclôture zelf, dat hij zich vergenoegde met aan de vrouwen het hof te maken en geene verdere wenschen koesterde. Vindt zich zulk een aanleg bij jonge, voorzigtige en listige schoonen, zoo ontstaat koketterie. Op de bustes van piron en mirabeau daarentegen is het orgaan der physische liefde sterk uitgedrukt.
Ook de geschiktheid tot tooneelmatige nabootsing heeft een afzonderlijk orgaan. Is dit met een' krachtigen, naar het sombere overhellenden aanleg verbonden, zoo ontstaan de groote treurspelers. Deze aanleg is op het schoone voorhoofd van Mademoiselle rachel zeer bemerkbaar. Dit orgaan vond gall, met den godsdienst-zin vereenigd, op den schedel van eenen prediker, die door zijn redenaarstalent uitmuntte. Gepaard aan het orgaan der strijdzucht en onstuimigheid, toonde hij het orgaan der godsdienstigheid aan het hoofd van eenen anderen geestelijke, die gedurig met Gods strafgerigt dreigde. Een derde, bij wien de zin der vergelijkingen zeer uitkwam, sprak niet anders dan in gelijkenissen. Dit gaf aan gall aanleiding om te zeggen, dat wij God door onze organen als door een' bril beschouwen, Ook had hij aan elk orgaan eene bijzondere taal aangewezen. Schrijvers, bij welke de trotschheid zeer ontwikkeld is, stellen hunne persoonlijkheid steeds op den voorgrond; zij zeggen ik. Die, welke ijdel zijn, brengen koketterie en gemaaktheid in hunne woorden. Gall onderscheidde zeer scherp tusschen trotschheid en ijdelheid. Trotschheid is het streven om zichzelven, ijdelheid om anderen te bevallen. Heeft de laatste aandoening de overhand,

{==431==} {>>pagina-aanduiding<<}
dan voert zij tot eene gekunstelde wijze van doen. Ook brengt zij hovelingen en boeleersters te weeg. Onbeperkte trots heeft geene minder schadelijke gevolgen. Wij willen hier broussais aanhalen, die het karakter van eenen staatsman uit den tegenwoordigen tijd op deze wijze omschreef: ‘De vastheid is bij hem met een hoogst stuitend zelfgevoel verbonden, terwiji de ijdelheid zeer op den achtergrond staat. Het beste correctief eener zoo nadeelige combinatie zou eene gelijke ontwikkeling der ijdelheid zijn, dat is van den wensch om anderen te bevallen. Zulke lieden zijn voor de regering gevaarlijk, deels omdat zij onophoudelijk naar heerschappij streven, deels omdat zij het bewind compromitteren in krakeelen, die hen persoonlijk betreffen.’ Trotschheid met ijdelheid verbonden brengt de slaafsche eerzucht voort.
Nu blijft ons nog slechts de kast der crétins en in het algemeen der geheel of gedeeltelijk verstandeloozen over. Van deze vinden wij merkwaardige exemplaren. Deze enge, van boven zaamgedrukte schedel behoort aan een veertienjarig meisje, dat spurzheim te Cork in Ierland ontdekte. Zij had het gebruik der uiterlijke zintuigen, herkende degenen, die dikwijls in hare nabijheid kwamen, liefkoosde hen, die zich harer aantrokken, vreesde voor slaag, maar kon niet spreken. Het is treffend, zulke schedels met die van eenen baco, descartes, göthe te vergelijken. Terwijl bij de eersten de voorhoofdslijnen een hellend vlak vormen, ziet men dezelve bij die groote mannen trotsch en verheven opwaarts stijgen. Onder de schedels der verstandeloozen treft men er ook eenige aan, die bovenmatig uitgezet zijn; bij het inwendig onderzoek des hoofds bevond men, dat zij slechts water hadden bevat.
Gall beweerde, dat het orgaan der poëzij, met dat van het wonderbare vereenigd, aan tasso's krankzinnigheid haar bijzonder kenmerk gegeven had; men zegt, dat de dichter in zijnen waanzin juist zijne schoonste verzen gemaakt heeft. Hierbij voegde gall nog, dat, daar de hersenen in al derzelver organen dubbel zijn, iemand zeer wel aan den eenen kant gek en aan den anderen kant verstandig genoeg kan zijn, om waarnemingen omtrent zijne eigene gekheid te doen. Te dezer gelegenheid haalde hij het voorbeeld van blaise pascal aan. Gall had eenen zieke behandeld, die aan den linkerkant meende te hooren, dat men hem schimpredenen

{==432==} {>>pagina-aanduiding<<}
toeriep, en aan de regter zijde zeer goed inzag, dat dit slechts een ijdele waan was. Eenen vriend van gall missen wij in deze verzameling, te weten den hond, dien hij opgevoed en als 't ware gevormd had. Een van gall's meest vertrouwde vrienden heeft hieromtrent gezegd: ‘Gall was de man, die de dieren best kende en het best door de dieren gekend werd.’ In zijne voorlezingen verhaalde gall, welke bewijzen van verstand dit buitengewone dier niet al gegeven had. Inzonderheid kende hij aan hetzelve het herinneringsvermogen omtrent woorden toe. Wel is waar fox sprak niet, maar daarom achtte gall zich niet geregtigd, hem de gaaf der taal te ontzeggen. ‘Met opzigt hiertoe,’ zeide gall, ‘heb ik langen tijd eene reeks van gedurige waarnemingen voortgezet. Dikwerf heb ik opzettelijk over dingen gesproken, waarin mijn hond belang kon stellen, zonder hem daarbij te noemen of zijne oplettendheid te wekken. Desniettemin gaf hij, naarmate der omstandigheden, blijdschap of verdriet te kennen, en toonde in zijn gedrag, dat hij hetgeen hem betrof zeer wel verstaan had.’ Fox was, voor eenen hond, vrij geleerd, maar evenwel hij was geen taalkenner. Men kan zich derhalve de verbazing van ons goede, eerlijke, Duitsche beest verbeelden, toen het van Weenen naar Parijs kwam. In plaats van het geliefde Duitsch, dat zijne moedertaal was, hoorde het thans slechts onverstaanbare, barbaarsche klanken. In korten tijd echter leerde hij, krachtens het orgaan van zijn geheugen, het Fransch zoo goed als het Duitsch. ‘Ik heb mij hiervan de overtuiging verschaft,’ zeî gall, ‘door in zijne tegenwoordigheid volzinnen beide in de Duitsche en in de Fransche taal uit te spreken.’
Om de kroon aan deze rijke verzameling op tezetten, heeft men er ook nog de busten van spurzheim en van gall zelven. De eerste heeft den grooten en dikken kop van eenen Duitscher, zoo iets van het type van den os, gelijk de geschiedenis wegens thomas van Aquino het ons voorstelt. Gall's hoofd levert eene heerlijke bevestiging zijner leer. Alle organen, die, volgens hem, den zin voor analyse en fijne waarneming kenmerken, vertoonen zich op zijn voorhoofd met duidelijkheid en sterkte. Men leest op hetzelve tevens twee vatbaarheden, die in de wetenschap de waaghalzen voortbrengen: verachting voor boeken en eerbied voor de natuur.



{==433==} {>>pagina-aanduiding<<}

Droomen. Door C. Ollier.

De physiologie der droomen heeft de diepzinnigste onderzoekers in verlegenheid gebragt, die, na allerlei soort van vernuftige gissing te hebben beproefd, de zaak juist op dezelfde hoogte hebben gelaten, waar zij die vonden. ‘Wij kennen,’ zeide een hedendaagsch schrijver, over droomen sprekende, ‘wij kennen de oorzaak hunner werking niet, en kunnen den toestand onzer ziel onder hunnen invloed moeijelijk begrijpen.’ Macrobius, lucretius, democritus en anderen onder de Ouden, en wolf, locke, hartley, baxter enz. onder de nieuweren hebben er vergeefs over nagedacht, en de eene theorie heeft geregeld de andere omverre gestooten. De geneeskunde moet hier haar onvermogen erkennen, en de zielkunde is gedwongen te belijden, dat droomen eene geheimzinnigheid zijn, te groot voor hare oplossing. Men heeft intusschen allerlei opmerkelijke gissingen gewaagd; onder anderen, dat het leven zelf slechts een droom is, die de toekomende wezentlijkheid flaauw en zwak afschaduwt. De prins der Engelsche mystieken, Sir thomas brown, redeneert in zijne Religio Medici op deze wijze over droomen: ‘Er is voorzeker in onze droomen een inniger gewaarworden van hetgeen ons verheugt, dan in onze zintuigen bij ons waken: zonder dit ware ik ongelukkig. Als ik wakker ben, voel ik mij ontevreden, daar mijn verstand mij gedurig toefluistert, dat ik van mijnen vriend ben gescheiden; maar liefelijke droomen des nachts brengen mij vergoeding aan en doen mij denken, dat ik in zijne armen ben. Ik dank God voor mijne gelukkige droomen, gelijk ik doe voor mijnen gerusten slaap; want dáár is eene voldoening voor gematigde wenschen en voor hen, die met poozen van geluk kunnen tevreden zijn; en voorzeker, dat is geene treurige inbeelding, te meenen, dat wij allen in deze wereld slapen, en dat de voorstellingen van dit leven slechts als droomen zijn van het volgende; even als de
nachtgezigten beelden van de dingen des daags. In beiden heerscht even oud bedrogsel, en het eene schijnt slechts een beeld of schilderij van het andere te zijn. Wij zijn iets meer, dan ons zelve, in onzen slaap, en de slaap des ligchaams schijnt het waken der ziel. Het is de boei der zinnen, maar de vrijheid der rede.’ Doch het is thans niet zoozeer met be-
{==434==} {>>pagina-aanduiding<<}
trekking tot hunne oorzaken en hunnen doorgaanden aard, als wel met betrekking tot hun voorondersteld vermogen van voorzegging, dat wij in deze bladzijden over droomen willen spreken. ‘Wij weten nu zeer goed,’ zegt horace walpole in een van zijne brieven, ‘dat droomen, die voorheen als voorspellingen werden beschouwd, onvolledige herinneringen zijn;’ en de droomuitleggers zelven, wanneer zij geene gelijkheid tusschen de voorspellingen des slaaps en de volgende gebeurtenissen weten aan te wijzen, slaan eenen anderen weg in en houden aan een voorspellend karakter der droomen door ongelijkheid en tegenstelling vast. Zoo hebben zij altijd op de eene of andere wijze gelijk. Dat onderscheidene opmerkelijke en goed gestaafde droomen met latere gebeurtenissen overeenstemden, is buiten kijf, nachtvisioenen of ingevingen, die niet te verklaren waren door eenige theorie van zamenhang van denkbeelden of onvolledige herinneringen of verlevendiging en aaneenknooping van denkbeelden, die geheel vergeten waren in den wakenden toestand. Integendeel, nieuwe beelden zijn in den slaap verschenen, die of op toekomstige gebeurtenissen heenwezen, of ernstige waarschuwingen behelsden tegen ongedachte gevaren, of geneesmiddelen aanduidden voor lang verduurde kwalen; en veelvuldig zijn de gevallen, waarin de uitkomst het schijnbare voorteeken heeft bewaarheid. Bijna iedereen heeft ligt iets soortgelijks ondervonden, en het ontbreekt daarom de ligtgeloovigheid zelden aan voedsel. De droomen van den schrijver dezer
regelen waren meermalen als een tooverspiegel, waarin of toekomende dingen of gebeurtenissen, op eenen afstand geschied, duidelijk werden afgebeeld; maar toch gelooft hij niet in een bovennatuurlijk karakter van nachtelijke ingevingen, en beschouwt ze nog veel minder als gidsen; want om niet te spreken over de duizenden van droomen, wier vooronderstelde voorteekens nimmer zijn vervuld, en die derhalve niet worden vermeld, de leer van toevalligen zamenloop alleen is voldoende, om de somtijds opgemerkte gelijkheid te verklaren. Men bedenke slechts. De wereld bestaat uit gedachten en gebeurtenissen. Het denkvermogen des menschen is onophoudelijk bezig; zijn brein is opgevuld met beelden, gissingen, plannen, vooruitzigten en hoop, en zelfs de slaap houdt niet altijd den stroom zijner denkbeelden tegen. In de stoffelijke wereld geeft ieder oogenblik beide van dag en nacht het aanzijn

{==435==} {>>pagina-aanduiding<<}
aan de eene of andere gebeurtenis, hetzij blijde, hetzij droevige, en het is te verwonderen, niet dat in dezen grooten toevloed van zaken en denkbeelden eenige weinige elkander ontmoeten, die gelijkheid met elkaâr hebben, maar dat deze zamenstemming niet meermalen plaats heeft. Dit moge tot verklaring strekken van spookachtige inbeeldingen, die den dood vooraf aankondigden, zoowel als van opmerkelijke droomen, die bewaarheid zijn; zelfs wanneer noch de eene noch de andere kunnen terug gebragt worden tot zekeren voorbeschikkenden zielstoestand of zamenloop van omstandigheden of gedachtenreeks, die als van zelve tot den bijzonderen droom of het bijzondere nachtgezigt aanleiding gaven. Van den laatsten aard (namelijk als in verband staande met eene voorafgaande gedachtenreeks) is het volgende visioen van Sir christopher wren, hetgeen door de redeneringen van Dr. millingen den liefhebbers van het wonderbare is ontrukt. ‘Men verhaalt,’ zegt hij, ‘van Sir christopher wren, dat hij, toen hij in 1671 te Parijs was en leed aan pijn in de lendenen, om eenen geneesheer zond, die eene aderlating voorschreef; hij stelde het echter uit, om zich daaraan te onderwerpen, en droomde dienzelfden nacht, dat hij zich bevond op eene plaats, waar palmboomen groeiden, en dat eene vrouw in eene romaneske kleeding hem dadels aanbood. Den volgenden dag zond hij om dadels, en het gebruik daarvan herstelde hem. Doch, schoon deze genezing, door eenen droom bewerkt, als wonderdadig werd beschouwd, er is niets bovennatuurlijks in. Het is meer dan waarschijnlijk, dat Sir christopher meermalen in buitenlandsche geneeskundige werken had gelezen, dat dadels werden aanbevolen als een heilzaam middel in nephritische ziekten, en dat hij daarenboven in zijne dagelijksche omwandelingen vrouwelijke kwakzalvers had ontmoet, die zich tot op den huidigen dag in de Fransche
hoofdstad vertoonen, zonderling uitgedost, en bezig met het verkoopen harer wijdvermaarde geneesmiddelen. Dat hij zich de dadels herinnerd hebbe, en dat het beeld van de kwakzalveres te gelijker tijd in zijnen geest zij opgerezen, zijn twee verbindingen van gedachten, in geenen deele onwaarschijnlijk.’
De droom van marcus antonius, welken plutarchus met blijkbare verwondering verhaalt, wordt door dien schrijver, zonder dat hij het zelf bemerkt, gereedelijk verklaard. Octavius caesar en antonius hadden getwist; geen van

{==436==} {>>pagina-aanduiding<<}
beiden kon een tweede naast den troon dulden; hun wederzijdsch gezag kon niet te gelijker tijd blijven bestaan, en antonius had gedreigd octavius naar de gevangenis te zullen zenden. ‘Deze jonge caesar ging nu naar cicero en anderen, vijanden van antonius, en drong zich door middel van hen in de gunst van den senaat, en hij zelf zocht den goeden dunk des volks op allerlei wijzen te verwerven en verzamelde de oude soldaten van den gestorven caesar. Antonius, hierdoor verschrikt, sprak met octavius op het kapitool, en schijnbaar waren zij verzoend. Doch dienzelfden nacht had antonius eenen zonderlingen droom en verbeeldde zich, dat de bliksem op hem nedersloeg en zijne regterhand verbrandde. Kort daarna werd hem berigt, dat octavius op de loer lag om hem te dooden. Caesar regtvaardigde zich bij hem en zeide hem, dat het onwaar was; maar hij kon er antonius niet van overtuigen, waarna zij grooter vijanden werden dan ooit. Het spreekt van zelf: antonius wist genoegzaam uit den geheelen stand van zaken, zonder de tusschenkomst van zijnen droom, dat een verbond tusschen hem en octavius niet te vertrouwen en gevaarlijk was.
De volgende droom, welken de Schrijver vele jaren geleden had, schoon opmerkelijk, laat zich toch zonder de minste bovennatuurlijke tusschenkomst verklaren. Hij woonde met eenen vriend in een koopmanshuis, waar groote sommen in goud en banknoten werden bewaard. Dat geld werd elken avond door hem en dien vriend in eene ijzeren kast gesloten, die in een' steenen kelder stond. Op zekeren nacht droomde hij, dat zijn medgezel en patroon op een gewoon uur van zamenkomst niet verscheen; er werd overal onderzoek gedaan, doch er was geen spoor van den afwezige te vinden. De meest verontrustende gissingen rezen in de ziel van den droomende op, tot dat hem eindelijk de verschrikkelijke angst overviel, dat hij, bij het brengen van het geld in de kast, zijnen vriend daarin had opgesloten. In zijnen droom snelde hij oogenblikkelijk naar den steenen kelder, hoorde daar een zwak gesteun, sloot de ijzeren kast open, en zag daar hem, dien hij zocht, verpletterd en stervende. De ijselijkheid van dit gezigt maakte hem wakker; hij sprong van zijne legerstede op en hoorde duidelijk een onophoudelijk pijnlijk steunen vlak bij hem. Hij en zijn vriend sliepen in een vertrek met twee bedden. Hij snelde naar

{==437==} {>>pagina-aanduiding<<}
den lijder toe, die met eene zwakke stem zeide: ‘Ik ben zeer ziek; ik was bang, dat mijn gesteun u niet wekken zou, en ik kon niet roepen. Ik ben vreeselijk benaauwd; ik kan geen adem halen en zal stikken. Geef mij om Gods wil het een of ander! De schrijver diende den zieke terstond een of ander geneesmiddel toe, dat hem verligting gaf. En later zeide zijn vriend meermalen, dat hij geloofde, dat hij, zonder de aldus verleende hulp, op dat oogenblik zou gestorven zijn. Bij dit geval is het blijkbaar, dat de droom veroorzaakt werd door het gesteun, hetwelk in den slaap onduidelijk werd gehoord; en er is niets wonderbaars in, dat de droomende dat steunen in verband bragt met eenen gemeenzamen vriend en gedurigen medgezel, iemand, voor wien hij eene sterke genegenheid koesterde en nog koestert.
De schrijver herinnert zich eenen anderen droom, die bijna geheel met eene daadzaak overeenkwam. Hij droomde, dat hij eenen oom ging bezoeken, die buiten woonde, en daar gekomen, het geheele gezin bijeen vond, met uitzondering van eene zijner nichten. Bij onderzoek vernam hij, dat zij ziek was en hare kamer hield, maar dat hij haar toch wel kon gaan zien. Toen hij het vertrek binnentrad, hield zij hare hand in de hoogte en barstte uit in tranen, en hij bespeurde, dat haar duim jammerlijk verbrijzeld was. ‘Zie eens,’ snikte zij, ‘zie eens, wat mij gebeurd is. Ik nam een van de jagtgeweren van mijnen vader af, dat langen tijd in de zijkamer boven den schoorsteen had gehangen. Het was geladen en roestig, en sprong, toen ik het aanraakte, zoodat mijn duim zoo akelig verminkt werd.’ Deze droom maakte eenen diepen indruk op den schrijver, en den volgenden dag toevallig eene bloedverwante bezoekende, die in even naauwe betrekking stond tot zijne nicht als hij, vroeg hij haar, of zij ook onlangs iets van de familie had gehoord, en of allen wel waren. ‘Ja,’ hernam zijne bloedverwante; ‘maar de arme E. is eenigzins in gevaar geweest, maar het is nu voorbij. Zij kwetste haren duim aan een doorn, en de wonde stond een' tijd lang zoo boosaardig, dat men vreesde tot het afzetten van het lid te zullen moeten overgaan. Hare jeugd en haar gezond gestel hebben haar echter gelukkigerwijze gered.’ Ware de schrijver nu van eenen ligtgeloovigen aard geweest, dan zou hij dezen droom, die in zoo groote mate was verwezentlijkt, aan bovennatuurlijke tusschenkomst hebben kunnen toeschrijven. Doch waartoe zou zulk eene

{==438==} {>>pagina-aanduiding<<}
tusschenkomst hebben plaats gehad? Welk nut kon er uit ontstaan? Neen, de droom was niet onnatuurlijk; hij had betrekking op de woning van een' landedelman, die, een liefhebber van de jagt, jagtgeweren in menigte in huis had; en dat hij zoo na overeenkwam met eene gebeurde zaak, was niets anders dan eene van die toevallige overeenkomsten, waarover wij reeds spraken.
Doch wat moet men zeggen van die tallooze droomen, die, zoo als het heet, niet uitkomen? Van dien aard zijn onder anderen de gewaande openbaringen, die in den slaap geschieden aan bijgeloovige lieden omtrent zekere nommers in de loterij, en die hen, ondanks herhaalde teleurstellingen toch verlokken, om loten te koopen en zich te gronde te rigten. De wijze droomuitleggers spreken hier van vervulling door tegenstelling, of met andere woorden, het is waar, omdat het niet waar is. Tegen het vastgewortelde bijgeloof baat geene redenering. Een droom moet of naar eene gebeurtenis gelijken of niet, en in beide gevallen zouden de geloovigen er eene voorbeduidenis in vinden. De schrijver had eens het volgende droomgezigt, dat tot de niet gelijkende zou behooren.
Hij was op zekeren avond zeer laat blijven zitten lezen in dryden's opdragt van zijnen juvenalis aan den Graaf van dorset. Deze opdragt beslaat 53 eng gedrukte folio-bladzijden, en is in het algemeen zeker niet van dien aard, dat zij akelige droomen zou opwekken; zij behelst, gelijk men weet, eene geschiedenis van den oorsprong en de ontwikkeling der satire, benevens eene meesterlijke beoordeeling van verscheidene Latijnsche dichters. Doch na eenen drukken dag was het lezen, zelfs van zulk fraai proza, als dat van dryden, misschien vermoeijend; daarbij was de nachtlucht zwaar en drukkend, en de stilte werd van tijd tot tijd afgebroken door windvlagen, die den kletterenden regen tegen het venster joegen en dan weder zwegen, om weldra op nieuw los te barsten. Eindelijk echter werd de lucht helder, en na de lange en schoone voorrede ten einde gebragt te hebben, welke hem veel belang had ingeboezemd, viel de lezer op zijnen stoel in slaap. Dat is evenwel niet de aangenaamste manier van slapen, en bij deze gelegenheid veroorzaakte de ongemakkelijke houding van den slapende eenen onrustigen droom. Hij behield de bewustheid, dat hij nog in de kamer was, en verbeeldde zich, dat hij

{==439==} {>>pagina-aanduiding<<}
nog, gelijk te voren, bezig was met het lezen van zijnen ouden foliant. Doch het onderwerp van dryden was eenigzins veranderd; zijn mannelijke, krachtige stijl, zijn helder gezond verstand was overgegaan in eene soort van ziekelijk Duitsch mysticisme, in eene verhandeling over spooksels en duivelen in menschelijke gedaante. Hij las voort en huiverde bij eene lange lijst van duivelshistoriën, tot dat hij zich verbeeldde, dat ieder mensch, hijzelf niet uitgezonderd, een vermomde duivel was. Terwijl hij met deze akelige bespiegelingen bezig was, scheen de deur van het vertrek zich te openen, en iemand, met wien hij toen nog slechts weinig bekend was, trad binnen en ging tegenover hem zitten. ‘Wat leest gij?’ vroeg hij met een' strengen blik. ‘Dryden!’ was het antwoord. ‘Wat!’ riep de binnengekomene, ‘dryden over de vleeschwording der duivels?’ ‘Ja,’ hernam de droomende, ‘in zijne voorrede voor juvenalis.’ ‘En weet gij niet,’ ging de ander voort, ‘dat dryden zelf een duivel was, en dat zijn boek te lezen een van de doodzonden is? Dit open boek spreekt een veroordeelend vonnis over u uit. Om deze zonde moet gij sterven, en ik ben hier gezonden om uwe straf te volvoeren.’ Hierop haalde hij eene pistool voor den dag, welke hij bedaardelijk op het hoofd van den droomende rigtte, die zich niet vermogt te bewegen of de minste poging aan te wenden, om het dreigende gevaar af te keeren. Op dit oogenblik vloog een vriend het vertrek in, sloeg de pistool ter zijde, greep den voltrekker der straf en wierp hem hals over kop uit het venster. Dat is in droomen het oogenblik, waarop men ontwaakt, en zoo ging het ook hier. Had de schrijver dezen droom beschouwd als eene waarschuwing of profetie, dan zou hij zich bitterlijk hebben bedrogen, daar degene, met wien hij toen nog weinig
bekend was, en die zich als een bloeddorstige wreker scheen voor te doen, sedert dien tijd gebleken is een trouwe en opregte vriend te zijn, terwijl hij, die ter redding toevloog, een koelbloedige, dubbelhartige, eigenbatige, volhardende en listige vijand is geworden.
Een man van veel verstand, met wien de schrijver bevriend is, verhaalde hem eene reeks van droomen of liever van herhalingen van eenen zelfden droom, die een belangrijk voorval uit zijn leven voorafgingen. Hij stond op het punt om te trouwen, en schoon het meisje van zijne keuze iemand was, op wie niets te zeggen viel, werd hij in zijne droomen

{==440==} {>>pagina-aanduiding<<}
vervolgd door de verschijning van zijnen overleden vader, die nacht op nacht ernstige waarschuwingen uitsprak tegen zijne voorgenomene verbindtenis. De gedurige terugkeer van deze droomgezigten was zeker zeer opmerkelijk, en de droomende plagt zich bij het ontwaken en bij de onrust, die dergelijke vreeselijke waarschuwingen natuurlijk opwekken, te troosten met den uitroep: ‘Goddank, ik ben nog niet getrouwd!’ Het huwelijk had intusschen voortgang, en toen kwam het waarschuwende nachtgezigt niet meer. Doch gelijk door den droom was voorspeld, de vereeniging (zonder dat op een der beide partijen eenige blaam kon rusten) was ongelukkig. Had men naar de gewaande waarschuwende stem geluisterd, dat zou aan beiden veel verdriet hebben bespaard.
Dit zou men oppervlakkig voor een ontwijfelbaar voorbeeld van bovennatuurlijke tusschenkomst kunnen houden, vooral wanneer men de nachtelijke volharding van het spooksel in aanmerking neemt en het geheele ophouden van het gezigt, toen de waarschuwingen niet langer konden baten. Wat intusschen die gedurige wederverschijning betreft, men behoort te bedenken, dat datgene, wat in droomen eenen diepen indruk maakt, bijna altijd herhaald wordt. Men kan zich de onrust van den lijder voorstellen, die wel wist, wat hem in den droom zou vervolgen, als hij in slaap viel, de voetstappen der verschijning, als zij den trap opklom en de kamer binnentrad in de doodsche stilte van middernacht, hare onontwijkbare tegenwoordigheid, het geluid der voorspellende woorden, de angst van den droomende en het wakend genomen besluit om het spooksel te bannen, door deszelfs bezoek nutteloos te maken. Dat alles is het gevolg der ligt geprikkelde verbeelding. Maar om nu niet te vermelden, dat de droomer in questie geheel verbeelding is, iemand, die in proza en poëzij der wereld veel heeft geschonken, wat zijnen naam zal doen leven, en die dus van beroep gevormd is, om ook in zijnen slaap het niet bestaande tot bestaan te roepen, zoo is het zeer zeker, dat hij zelf niet zonder sterke twijfelingen was met betrekking tot het verkieselijke der verbindtenis, welke hij zou sluiten; en dat de slaap van onzen dichter, nadat hij had liggen peinzen over den raad, dien zijn vader hem, zoo hij nog in leven ware geweest, waarschijnlijk zou hebben gegeven, onwillekeurig door het beeld van dien vader en door voorspellingen van kwaad voorteeken moest worden verontrust.

{==441==} {>>pagina-aanduiding<<}

Ook de dichter shelley was een groot droomer, en hield een' tijdlang aanteekening van zijne droomen; of dit geschiedde met de gedachte aan de zoogenaamde wetenschap der droomenuitlegging, is ons onbekend.


De echtgenooten.

(Vervolg en slot van bl. 403.)
Stephahie was nu schier elken dag in de woning des Gouverneurs, en zij vermeende in den jongen thaddeus, sedert eenigen tijd, eene merkbare verandering en gedurige afgetrokkenheid te bespeuren. ‘Kon deze ook een minnenijdig oog hebben geslagen op het echtgeluk, dat zij mogt genieten? Was hij naijverig op de eer, haren echtgenoot, ten gevolge van het bewuste gevecht, ten deel gevallen? Ontzonk hem zijn moed, bij het bewustzijn van het vruchtelooze der verdediging tegen zulk eene overmagt?’ Wie kon haar op die vragen antwoorden? Zij bragt hare opmerkingen ter kennis van haren gemaal; maar deze hield het er voor, dat zijne gade zich moest bedrogen hebben. Men sprak er niet meer over, en toen, op den derden dag van het beleg, de verzorging der gekwetsten al de zorgen van stephanie inriep, dacht zij aan thaddeus niet meer.
Tien dagen later werd de oude stad met storm ingenomen, en trok de bezetting, reeds ter helft versmolten, in het kasteel terug.
‘Was thaddeus niet hier?’ vroeg juranitz, met stof en bloed bedekt en van dorst smachtende, aan stephanie. - ‘Ik zag hem nergens.’ - ‘Dan moet ik aanstonds weder op weg, om hem op te sporen; want hij behoort onder de vermisten, sedert den noodlottigen uitval van gisteren.’ Toen, zich met een' dronk gelaafd en zijne stephanie omhelsd hebbende, vertrok hij naar den wal des kasteels.
Daar gekomen, ontwaarde hij aan den voet der wallen een' kleinen hoop Muzelmannen, en den dienaar van zijnen wapenvriend in hun midden. Zij verlangden met den Bevelhebber te spreken, en juranitz liet den ouden serin van dit voorval verwittigen. Zoo ras deze verscheen, klonk het uit de diepte: ‘Sultan solyman geeft u te verstaan, dat uw zoon, gedachtig aan het lot, u allen beschoren, zich aan den overwinnaar heeft overgegeven. De Sultan

{==442==} {>>pagina-aanduiding<<}
wil den jongeling sparen, indien gij de sterkte overgeeft. Bovendien biedt de magtige beheerscher u Croatie in eigendom en Sclavonie en Dalmatie als stadhouderschap aan. Weigert gij, dan ziet gij, binnen weinig tijds, het hoofd uws zoons, voor de poort van den burg, op eene spies geplant.’
Bij het begin dezer opeisching had serin met aandoening op juranitz gestaard, als wilde hij in diens blikken een antwoord lezen; bij het eind van dezelve zag hij den Ridmeester andermaal aan; maar, toen deze zwijgend voor zich heen zag, scheen het hart van den grijsaard ineen te krimpen. Hij wankelde; schrikkelijke vermoedens rezen bij hem op; hij voelde, dat hij, naar ligchaam en ziel, ondersteuning behoefde in een zoo vreeselijk oogenblik, en, zich tot de aanwezigen keerende, vroeg hij: ‘Zou mijn thaddeus een verrader, een lafhartige kunnen zijn? Neen, zoo iets is onmogelijk!’ Toen, zich omwendende, keerde hij zich tot de vijanden en riep: ‘Mij kunt gij niet bedriegen. Serin telt geen' overlooper onder zijne zonen. Verwijdert u, of gij allen zijt des doods!’ en voorts tot de artilleristen: ‘Rigt uwe stukken op die barbaren, en dan vuur!’ Reeds was de lont geheven; daar openden zich de gelederen der vijanden, en de vader zag den zoon, geboeid in hun midden.
Ontzettend was die aanblik; maar serin verwon zichzelven en kommandeerde: ‘Vuur!’
Voor de eerste en eenige maal werd zijn bevel niet gehoord; officieren en manschappen omringden hem, biddende zijn' zoon te sparen. Daarvoor was het vaderhart onbestand, en hij riep uit: ‘O mijne vrienden! gij allen, thans mijne kinderen! doet wat u goeddunkt; maar bedenkt, dat het leven mijns zoons alleen mij - de bezworen trouw ons allen aangaat! Spaart den onwaardige; maar hebt medelijden met een ongelukkig vader; gedraagt u allen des te moediger! wreekt mijne eer en redt mijn' naam bij de nakomelingschap!’
Hierop waggelde hij van den wal en naar huis; het moedige hart was als gebroken.
Juranitz en stephanie gevoelden en deelden te zamen de smart, die het vreemd gedrag van thaddeus, vóór en ná zijn verdwijnen, bij hen gedurig opwekte; maar zij ijsden op de gedachte, om slechts één hunner vermoedens aan den

{==443==} {>>pagina-aanduiding<<}
vader te openbaren. Deze sprak over zijnen zoon met niemand der zijnen, en niemand waagde het, den naam van den verlorene te noemen. De toespraak van stephanie alleen scheen hem welkom, en vaak herhaalde zij de woorden: ‘Thaddeus kan geen verrader zijn!’ De gedurige herhaling hiervan scheen den grijsaard eenigzins op te beuren. Geroerd en erkentelijk zag hij haar aan, maar zuchtte dan ook dikwerf: ‘Waarom verliet gij ons niet, mijne dochter; ik meende het zoo wèl met u.’ Maar wanneer dan zijn zoon cyrillus, zijn neef caspar of de Ridmeester binnentraden, was alle troost weder verdwenen en hij staarde somber voor zich heen.
Dit duurde zoo eenige dagen. Stephanie, van het vermogen der muzijk op de ziel bewust, waagde het, op zekeren avond, hare harp te bespelen, in de hoop, om den waardigen grijsaard eenige afleiding te bezorgen. Hij toonde zich hiervan niet afkeerig, en luisterde naar de roerende toonen van haar meesterlijk spel, terwijl weldadige tranen over zijne wangen vloeiden. Daar klinken, op eens, zware en haastige voetstappen; daar wordt de deur opengerukt; daar stormt juranitz binnen; een pijl, waaraan een papier bevestigd zit, is in zijne hand; schier ademloos roept hij uit: ‘Heil, mijn vader! heil! dank zij God en zijne heiligen! Vóór weinige oogenblikken wordt deze pijl in de schans geschoten en dit schrift. O lees! lees!’
Serin las het volgende, door mustapha vilith aan juranitz gerigt: ‘Ik ben verpligt u eenig narigt omtrent den zoon van uwen Bevelhebber te geven. De wakkere jongeling kon het niet dulden, dat aan zijnen jongeren broeder een onzer vaandels in handen viel. Bij den laatsten terugtogt der uwen wist hij, met eene kleine schaar, tot in de nabijheid des Grootviziers door te breken. In dezen den Sultan wanende te zien, wilde hij hem dooden; maar overmagt belette hem zijn oogmerk te volbrengen. Wees zonder zorgen voor zijn behoud; door mijne hulp zal hij aan zijne gevangenschap weten te ontkomen.’
Weenend en sidderend van blijdschap zonk de edele held in de armen der beide echtgenooten; hen beurtelings omhelzende, zeide hij, op zijne borst wijzende: ‘De wereld lag mij op het hart; maar, den hemel zij dank! nu is het hier zoo vrij. Thaddeus handelde mijner niet onwaardig; en moet hij vallen, hij zal met eere sterven, gelijk wij!

{==444==} {>>pagina-aanduiding<<}
Kom, stephanie, nu een' vrolijken marsch! en, lorenz, roep cyrillus en caspar; wij willen te zamen van den ouden wijn drinken en vrolijk zijn! Thans ben ik de oude serin weder!’ Het geschiedde. Groot was aller vreugde, en juranitz en stephanie hadden sedert den dag hunner vereeniging geene reiner genietingen gesmaakt. Ieder dacht slechts aan het verblijdend berigt; geledene verliezen, toekomstige nood, eindelijke ondergang, ontbering en lijden, Sigeth en solyman werden vergeten.

Terwijl deze gelukkigen zich, welligt voor 't laatst op de wereld, nog eens hartelijk verheugen, willen wij de halfverheerde vesting in stilte verlaten, en in het leger der Ottomannen onzen blik slaan.
Het is waar, de oude stad was bezweken; maar een driemalen herhaalde aanval op het bolwerk Nadasti was zoo gevoelig afgeslagen, dat de overweldiger, na een verlies van zevenduizend der zijnen, bevel gaf tot het slaan van den aftogt.
De trompetten schetterden; maar die klank, voor den woesten solyman anders die des triomfs, dreunde hem thans in het oor als het luiden eener doodklok. Het denkbeeld, dat een sterveling wagen dorst hem te trotseren - de waarheid, dat een ontzaggelijk leger, aan verwinnen gewoon, voor eene onbeduidende vesting, door een handvol Hongaren, gedurende eene gansche maand, in zijn' loop werd gestuit - het bewustzijn, dat die tegenspoed hem in de oogen zijner vijanden zou vernederen - het gevoel, dat geheel Europa hem daarom zou bespotten en smaden; dit alles was hem, voor wien honderdduizenden bogen, onduldbaar, en, sedert eenige dagen, was hij, in zijne woede en toorn, schier ongenaakbaar voor zijne magtigste legerhoofden. Alleen de Grootvizier, door zijn' pligt gedrongen, waagde het, het gelaat te aanschouwen, hetwelk niet dan vuur en vlammen schoot, en was bezorgd voor de gevolgen. De sluwe Satraap had wèl gezien; het, door ouderdom en rusteloozen arbeid, verzwakt gestel was niet in staat zulke hevige schokken des gemoeds lang te verduren. Eene beroerte nam hem weg, die, gedurende de zevenenveertig jaren zijner regering, de schrik der volken en een geesel der Christenheid geweest was. - Ware deze bijzonderheid in den kring van

{==445==} {>>pagina-aanduiding<<}
serin en de zijnen bekend geweest, zij zouden aan dit gewigtig en zoo veel beslissend uiteinde des overweldigers een' feestdronk gewijd hebben; maar de doorslepen mehemet bassa wist het uiteinde zijns meesters verborgen te houden, en sprak alleen van eene krankte, die den Sultan aan zijn leger gebonden hield.
Op den duur was dit bedrog niet vol te houden, en de vreeselijke waarheid moest eenmaal gezegd; het kwam er slechts op aan, onder welke omstandigheden de noodlottige tijding zou aangekondigd worden. Kon men de geleden ramp en den gedwongen aftogt met eene nieuwe vermeestering van buitenwerken, of wel van Sigeth zelf, ruimschoots vergoed rekenen, en het teruggeslagen leger in eene zegepralende krijgsmagt herscheppen, dan ware het doodsberigt des Sultans minder noodlottig voor de heerschende dynastie en het bijzonder belang van mehemet te beschouwen. De schrandere Grootvizier grondde zijne berekeningen hierop.
Drie dagen na den dood van solyman trad mehemet, met geveinsde teekenen van rouw, uit de tent des Sultans. De Muzelmannen zagen hem weenen; en op de vraag, hoe het met den magtigen Heerscher gesteld was, gaf de listige staatsman ten antwoord: ‘Ik stort geene tranen om den wil van onzen Gebieder, die, alhoewel krank, buiten gevaar verkeert; mijne droefheid geldt alleen u, dappere strijders! Weet het, mijne medebevelhebbers! de magtige Sultan heeft den dood van u allen gezworen, wanneer Sigeth niet binnen drie dagen vermeesterd is.’ Deze even logenachtige als listige taal deed de bedoelde uitwerking, en alles werd tot eene laatste bestorming voorbereid.

Men was in Sigeth van dit alles onkundig; maar toch genoegzaam voorbereid op een eindelijk noodlottig uiteinde. In een' gehouden krijgsraad was het beslist, dat alle middelen van verdediging uitgeput waren; en, op grond hiervan en vermits men niet willens was de vesting bij verdrag over te geven, werd eenstemmig besloten vechtende te sterven, en de zegepraal aan den vijand zoo duur mogelijk betaald te zetten. Bij het scheiden van dien krijgsraad gaf serin een' wenk aan juranitz, dat deze nog toeven zou. Ten laatste bevonden zij zich alleen.
‘De dood - aldus begon de oude Generaal - is het werk van een oogenblik; wij weten dit, lorenz! maar....’

{==446==} {>>pagina-aanduiding<<}

‘Gij behoeft niet voort te gaan - viel de Ridmeester in - ik versta u volkomen.’
‘Van ons allen zijt gij de ongelukkigste, en...’ hier zweeg de grijsaard weder.
‘Dat kan zoo zijn, en ik ontken het niet, mijn vader!’ sprak lorenz.
Serin vervolgde: ‘Stephanie is, hoop ik, op alles voorbereid. - Hoor eens, mijn zoon! Na middernacht ontsla ik u van de dienst. Ruiters kunnen op de muren niet vechten. - Wat gij doen wilt, doe dat haastig! en nu - ga, mijn zoon! de heiligen mogen u geleiden!’
Juranitz dacht een oogenblik na, nam de hand des grijsaards, drukte die aan zijne borst en aan zijne lippen, en ijlde buiten het vertrek, als werd hij door de Furiën achtervolgd. En waarheen? Naar stephanie.
Deze had zich, gedurende de laatste dagen, in de kogelvrije vertrekken des kasteels gewoonlijk opgehouden. Hier was zij, onafgebroken, met de zorg voor de gekwetsten belast, en zij volbragt die taak met kennis van zaken, met ijver, trouw en liefde; maar, in enkele oogenblikken van rust, dacht zij aan de donkere toekomst, aan juranitz en zichzelven. Dan wandelde zij her- en derwaarts, even als eene schim, zwijgende en de handen vouwende; weenen kon zij niet meer.
Dien avond vond zij, in haar vertrek terugkeerende, een handschrift op de tafel. Zij vermoedde, dat het aan serin toebehoorde en nam het in handen; op de opengeslagen bladzijde las zij het volgende: ‘Toen nu eindelijk de prachtige keizersstad, na eene belegering van vijfenvijftig dagen, stormenderhand was overgegaan, werd het zwaard der ongeloovigen dronken van het bloed der Christenen, door de straten stroomende als eene rivier. De grootste moedwil werd aan kerken en kloosters gepleegd, inzonderheid aan de kerk van St. Sophia. Kostelijke beelden en schilderijen, den Muzelman, naar zijn geloof, een gruwel, werden nedergerukt, vernield en vertreden. De altaren werden ontheiligd, de gewijde vaten vernield, en wat waarde bezat aan goud, zilver of juweelen geroofd en in ongebondenheid doorgebragt. Wat al schennis de vrouwen, voornaam en gering, gehuwden, ongehuwden of nonnen, moesten uitstaan, zij, schaamteshalve, verzwegen, en alleen vermeld, dat altaar en heiligdom daarvan niet vrij bleven; ook dat

{==447==} {>>pagina-aanduiding<<}
men, na verzaden lust, de slagtoffers in stukken hieuw. Op een' vrijdag, der Turken Sabbath, hield de Keizer zijnen zegevierenden intogt in de lediggemoorde stad, en werd er in de St. Sophia dienst gedaan, en God en de valsche Profeet voor de behaalde overwinning feestelijk gesdankt. Des avonds hield de dwingeland open tafel, en, nadat hij door den wijn verhit was, liet hij de troostelooze gevangene Keizerin tot zich roepen en haren vrouwelijken hofstoet, en toen....’ Verder kon stephanie niet lezen: ontzetting, smart, angst en schaamte overvielen haar; zij sprong op van haren zetel, heen en weder loopende en de handen wringende. Eindelijk ging zij weder zitten, en, een blad omslaande, rustten hare oogen op het volgende: ‘Onder den hofstoet bevond zich ook eene edele jonkvrouw, met name irene. Deze was in den waan, om haar bloeijend leven door hare schoonheid te redden; want, toen mahomet II het keizershof in bezit nam, kleedde zij zich op het prachtigst, en trad, schijnbaar onbezorgd, door de vertrekken. Haar doel scheen te zullen slagen; want naauwelijks had de overweldiger haar aanschouwd, of hij gevoelde zich door zijnen hartstogt overwonnen, terwijl deze nieuwere venus dien anderen mars gedurende eenige weken in hare gevangenschap wist te kluisteren. Maar zijne krijgsoversten vingen aan daarover te morren, en lieten verluiden, dat deze Christenslavin wel tot begunstigde Sultane zou kunnen worden verheven. Mahomet, des verwittigd, noodde nu, op zekeren dag, al zijne grooten in zijn paleis, waar de vorstelijk opgetooide irene, nevens hem, gezeten was op den keizerlijken zetel. Na eenig gesprek vroeg nu de Barbaar aan de zijnen, hoe zij dachten over de schoonheid zijner begunstigde, wel overtuigd, dat geen hunner zijne ware meening zou durven openbaren in zijne
tegenwoordigheid. En toen nu al de aanwezigen, op de vleijendste wijze, hunne hulde aan de keuze van hunnen Heer hadden gebragt, ving de dwingeland weder aan: “Ik erken, het voegt weinig aan den veroveraar van het Grieksche Keizerrijk, dat eene schoone vrouw hem in kluisters zou slaan; en daarom zal ik, voor het oog van u allen, de vlam der liefde, die mij geblaakt heeft, uitblusschen.” Dit gezegd hebbende, trok hij zijn zwaard, en joeg hetzelve, met éénen slag, door een' hals van albast. Als eene ge-
{==448==} {>>pagina-aanduiding<<}
knakte lelie zonk irene ter aarde, en de barbaar gaf onmiddellijk bevel tot het opbreken des legers.’
Verder wilde stephanie niet lezen. Zij had genoeg verstaan, en huldigde dankbaar de kiesche wijze, waarop de grijze Bevelhebber haar met de toekomst had willen bekend maken, door haar dit oude handschrift eens vromen kloosterbroeders in handen te spelen. Nu legde zij dat geschrift ter zijde en verzonk in een diep gepeins. Zij overdacht de zoo snel vervlogene en kortstondige uren harer gelukkige liefde; zij sloeg hare blikken naar boven, dacht aan de haven, waar geene stormen meer woeden, en versterkte zich in het vastgenomen besluit, dat niets op de wereld, zelfs niet de dood, haar van haren echtvriend zou kunnen scheiden. Door allerlei aandoeningen afgemat, verviel zij ten laatste in een' staat van bewusteloosheid, en eindelijk in een' vasten slaap.
Zoo vond juranitz haar. In de laatstverloopene dagen had een geweldige storm in zijn binnenste gewoed, en het denkbeeld alleen, dat zijne schoone en edele, boven alles geliefde gade, in de handen van onmenschelijke vijanden vallen, mishandeld en onteerd kon worden, had hem schier tot waanzin vervoerd. In zulke duistere oogenblikken was er, meer dan eens, een vreeselijk denkbeeld bij hem opgerezen. Neen, de woorden van serin hadden die gedachte niet gewekt, maar verduidelijkt en, zoo hij vermeende, gebillijkt. Dat ernstige: ‘Stephanie is, hoop ik, op alles “voorbereid,” - en: Wat gij doen wilt, doe dat haastig!’ waarop konden zoodanige uitdrukkingen anders zinspelen, dan dat zijne dierbare sterven, en wel door zijne handen sterven zou? Folterend was hem dit denkbeeld; maar wat was deze dood, in vergelijking van het lot, dat haar bij de vermeestering der vesting verbeidde? en - was het gif van mustapha vilith niet sneldoodende, als eene gedachte?
Stil was hij het vertrek ingetreden, en thans stond hij voor de sluimerende. Daar lag zij op een rustbed, als een engel der onschuld, met verbleekte lippen en koonen, maar zonder eenigen smartelijken trek; zacht bewoog zich haar boezem, als had zij een' liefelijken droom. Hij fluisterde in zichzelven: ‘Sluimer, mijne stephanie! sluimer voort, zij het ook voor weinige oogenblikken! Hoe, indien ik haar, in haren slaap, eenen zekeren dood schonk? - wanneer zij, zonder het te weten, schier zonder het te ge-
{==449==} {>>pagina-aanduiding<<}
voelen, overging in de betere wereld? - Maar neen! Ik, ik zou den dolk drukken in haren voor mij kloppenden boezem? - Groote God! waarom werd ik geboren? - Ja, serin! ja, mijn vader! thans gevoel ik, waarom gij uwe toestemming tot ons huwelijk niet dan afgedwongen schenken wildet. O, hadde ik uwen raad geëerbiedigd, dan ware dit hemelsch wezen thans in veiligheid!’
Hier zweeg hij en wandelde de kamer op en neder, de armen over de borst gekruist. Eindelijk naderde hij den disch, vulde een' beker met wijn, en wierp eenig gif in denzelven. De daad was, zoo hem dacht, reeds ter helft volbragt, en hetgeen nu verder te doen was kwam hem, in zijn gespannen toestand, ligter voor. Hij wekte de slapende door haar te kussen.
Zij stond op van het rustbed en omhelsde hem, maar niet als eene lijdende vrouw, aan de schrikkelijkste verwachtingen prijs gegeven; neen, zij staarde hem aan, als ware zij, zegepralende, alle ellende te boven. Opgeruimd sprak zij: ‘Eindelijk heb ik u weder, lorenz! en niets kan u mijner ontrukken. - Gij ziet mij verbaasd aan, gij verwondert u over mij, niet waar? Wees gerust! Ik ben niet waanzinnig; slechts de vreugde des wederziens heeft mij ditmaal sterk aangedaan. En waarom dat niet? want de tijd is zoo kortstondig. Zie, mijn gemaal! ik weet alles, wat ons te wachten staat, en heb mij dezen avond op alles voorbereid. Maar, dierbare lorenz! nu moet gij ook bedaard wezen, en wij moeten elkander onze laatste levensuren niet verbitteren, door lafhartig en nutteloos weeklagen. Kom, zetten wij ons aan den eenvoudigen avonddisch!’
Juranitz geraakte door deze toespraak in eene zonderlinge gemoedsstemming; maar de teerling was geworpen, en hij plaatste zich aan de zijde zijner stephanie. De spijs wilde echter geen van beiden smaken.
‘Wilt gij geen' wijn drinken, mijn beste!’ sprak zij, vragende en op den gevulden beker wijzende. ‘Nog niet, mijne lieve!’ antwoordde hij en zette den beker ter zijde. Zijne hand sidderde. - Stephanie bemerkte dit, en eenig vermoeden werd bij haar opgewekt; zij begon zijn voornemen te gissen en dankte hem in stilte. Daar zij zijne aarzeling meende te bespeuren, wilde zij hem door geene vragen verontrusten, en hield zich onverschrokken, als had zij niets opgemerkt; juranitz zag strak voor zich heen.

{==450==} {>>pagina-aanduiding<<}

‘Gij schijnt treurig of wankelmoedig, mijn lorenz! Spijs noch drank smaakt u. Ik zal u, als weleer, moeten opbeuren en vervrolijken. Zal ik u het lied voorspelen, dat eenmaal onze harten tot elkander bragt?’ Zoo sprak zij, stond op, vatte hare harp en speelde het hem bekende lied. Die toonen troffen zijn hart, thans door de smart als verbrijzeld. Hij wilde spreken, maar kon niet; hij wenkte met de hand.
‘Wilt gij een ander lied? - vroeg zij. - Dat, van de verlaten Bruid?’ Hij knikte toestemmend.
Het gezang was begonnen en geëindigd. Stephanie had gezegepraald. De ijskorst, die zich om het hart van juranitz gevormd had, was gesmolten. Hij gevoelde dit; maar, vreezende, dat hij weekhartig en daardoor te zwak zou worden, om zijn voornemen te volvoeren, greep hij den beker, reikte haar denzelven en sprak, maar met eene doffe stem en afgewende blikken: ‘Drink, mijne dierbare!’
Stephanie nam den gifbeker aan, en, met hare andere hand die van haren echtgenoot vattende, sprak zij: ‘Wij deelen dezen drank immers te zamen?’
Die vraag schonk aan juranitz de zekerheid, dat zijn voornemen ontdekt was; maar ook nu niet langer kunnende veinzen, antwoordde hij bedaard en zijne aandoeningen bedwingende: ‘Mijn leven behoort aan serin en het vaderland.’
Stephanie zette nu den beker weder op den disch, en, hem met de uitdrukking der teederste liefde aanziende, sprak zij: ‘En mijn leven behoort u! Ik behoef dezen beker niet. Voor het oog des hemels zwoer ik u trouw, en ik zal die trouw onschendbaar bewaren. Ik was, hoe kortstondig ook, uwe gezellin op de levensbaan; maar kortstondig is ook de weg des doods, en op dien weg zal ik u niet verlaten.’
Een centenaarslast was van de borst des helds afgewenteld. Zijne aandoeningen ontlastten zich in een' vloed van tranen. De vrees voor het lot zijner gade was geweken. Verrukt sloot hij haar in zijne armen, wierp den beker buiten het openstaande venster en zeide: ‘Neen, dát behoeven wij niet, om vereenigd te blijven tot in den dood!’
Hij onttrok zich eindelijk aan de hernieuwde omhelzingen zijner gade en begaf zich naar den wal.
Weinige oogenblikken daarna trad serin bij haar hinnen.

{==451==} {>>pagina-aanduiding<<}

‘Juranitz heeft u gesproken, mijne dochter! welnu; wat is uw beider besluit?’ vroeg de bezorgde grijsaard. Zij nam het bewuste handschrift, en, hetzelve aan hem overhandigende, nam zij het woord: ‘Ik verraoed, dat dit geschrift mij door uwe hand is toegeschikt, en ik dank u daarvoor hartelijk. Ik weet, wat ons allen te wachten staat en ben des getroost. Lorenz en ik hebben besloten, mijn vader! Zijn leven behoort aan u en het vaderland, het mijne aan hem: wij kunnen niets anders kiezen!’
Serin zweeg gedurende eenige oogenblikken; toen zeide hij diep bewogen: ‘Ik heb mijn' pligt gedaan. Gijlieden moet den uwen volgen. Ik heb mij in u niet bedrogen; gij zijt beide edele zielen, waardig een beter lot. De hemel wilde dit anders, en het voegt ons in zijn' wil te berusten! Kom, mijne dochter, laat mij u nog eens omhelzen! Dat zal wel voor de laatste maal zijn hier beneden.’
Als eene liefhebbende dochter hing zij aan zijnen hals, onder het storten van tranen. Toen rigtte de grijze held zich met waardigheid op, drukte haar nog eens de hand, en, het vertrek verlatende, zeide hij: ‘Vaarwel, tot wederziens! zij het hier - of dáár!’

Onder aanvoering van mehemet bassa was Sigeth bestormd. Alle buitenwerken waren veroverd, of door middel van mijnen ondergraven en in de lucht gevlogen. Op het kasteel zelf was meer dan eens brand ontstaan. De invallende nacht alleen schonk aan de belegerden eenige verademing en rust; de kalmte vóór een' geweldigen storm! In den voornacht was er een krijgsraad gehouden, in denzelven een grootsch besluit genomen, en de edele Graaf was verzekerd, dat het zou worden uitgevoerd, dat men al zijne bevelen zou nakomen.
Zoodra het licht aanbrak, liet hij zich zijne kostbaarste kleeding, zijn eeresabel en de sleutels van den burgt ter hand stellen; maar toen zijne dienaren het harnas aanbragten, weigerde hij zich daarvan te bedienen. Gekleed en gewapend betrad hij het binnenplein. Hier stond het rampzalig overschot der bezetting - hier stonden de burgers van Sigeth, die aan vroegere slagtingen waren ontkomen - hier stond juranitz nevens stephanie, de laatste in krijgsge-
{==452==} {>>pagina-aanduiding<<}
waad en met het zwaard op zijde. Allen zwegen, de toespraak van den Bevelhebber verbeidende.
‘Zijt mij allen welkom, lieve broeders en getrouwe krijgsmakkers! - zoo sprak hij. - Door overmagt en vuurkracht, geenszins door dapperheid, vermogt de vijand ons tot dit uiterste te brengen; dan gij herinnert u, waartoe wij ons wederkeerig verbonden hebben, en dat ons niets te hopen overig blijft. - Maar zullen wij nu werkeloos afwachten, dat de vlammen ons van alom omringen, en deze torens, brandend en krakend, ons verpletteren? - Laat ons veel liever bedenken, dat onze Vorst, ons vaderland en het Christelijk Europa, in deze ure, het oog op ons vestigen; laat ons bedenken, dat wij, voor ons geloof strijdende en ridderlijk stervende, tot God gaan; en dat, zoo wie dezen dag mogt overleven, door de gansche wereld met roem en eere zal gekroond worden! - Ons is geene andere keuze overig, en alzoo dan, in den naam des Heeren! ik ga u allen voor!’
‘Dat zij zoo!’ klonk het van alle zijden. Elke strijder wierp schild, helm en kuras van zich; de scheden van degen en zwaard werden ter zijde geworpen; het staal alleen blonk in de gespierde vuist. Toen liet serin zich den standaard overreiken, hield denzelven in de linker hand, en, zijn zwaard met de regter omhoog heffende, riep hij: ‘De leus van dezen dag zij: God met ons!’
Stephanie trad hierop onverschrokken voorwaarts en sprak: ‘Geef mij dat vaandel, mijn vader! mijne hand zou ligt te zwak worden om het zwaard te voeren; maar dezen standaard verlaat ik nooit!’
Weemoedig lagchende, bewilligde serin in dit haar laatst aan hem gerigt verzoek, en toen beval hij den burg te openen en de valbrug neder te laten. In de poort had hij een stuk geschut doen plaatsen, tot aan den mond geladen met steenen en kogels; het losbranden daarvan verspreidde zoo veel verwoesting en nog meer verwarring onder de tot den laatsten storm oprukkende Turken, dat zij voor dien onverwachten schok aanvankelijk terugweken. Intusschen was de overmagt aan hunne zijde, en werd serin, met zijne zeshonderd strijders, van alle kanten omsingeld. Na hardnekkigen kamp vielen die helden allen op het veld van eer; en toen thaddeus, door mustapha vilith geleid en beschermd, het slagveld op den middag bezocht, vond hij,

{==453==} {>>pagina-aanduiding<<}
nevens de lijken van zijnen vader, broeder en neef, ook die van juranitz en stephanie. Vermoedelijk waren beide door een' vijandelijken kogel gelijktijdig getroffen. Het ligchaam der edele vrouw lag over het vaandel uitgestrekt.
Slechts vier bezettelingen wilden en wisten zich met de vlugt te redden; en 't is door hen, dat de laatste bijzonderheden van den val van Sigeth aan de nakomelingschap zijn overgebragt.


Proeve van een woordenboek ter verbloeming der ondeugd en ter verguizing der deugd.

Baatzucht heet: geoorloofd Zelfbelang.
Bescheidenheid - Botheid.
Charlatannerie - Wondercuren.
Dweeperij - Vroomheid.
Eerbaarheid - Phlegmatiek.
Eerlijkheid - Onnoozelheid.
Geleerdheid - Pedanterie.
Geloof - Vooroordeel der Opvoeding.
Godsdienst - Gebrek aan Verlichting.
Hoogmoed - Gevoel van eigene waarde.
Huiselijkheid - Ouderwetschheid.
Huwelijkstrouw - Burgerlijk Vooroordeel.
Ingetogenheid - Linkschheid.
Insolentie - Geestigheid.
Kuischheid - Blooheid.
Lafhartigheid - Zelfbehoud.
Losbandigheid - Vrolijkheid.
Naäping - Modes.
Nationaliteit - Kleingeestigheid.
Nederigheid - Onkunde.
Onbaatzuchtigheid - Gebrek aan doorzigt.
Onbarmhartigheid - Menschenkennis.
Onbeschaamdheid - Zijn wereld verstaan.
Onkuischheid - Galanterie.
Overspel - Ongelukkige Hartstogt.
Pralerij - Geleerdheid.
Roekeloosheid - Moed.
Schurkerij - Finesse.
Spaarzaamheid - Gierigheid.

{==454==} {>>pagina-aanduiding<<}

Spilzucht - Mildheid.
Uitheemschheid - Bonton.
Uithuizigheid - Gezelligheid.
Vaderlandsliefde - Bekrompenheid.
Verachting van het Nationale - Wereldburgerschap.
Verkwisting - Gulheid.
Weldadigheid - Zwakheid, Bedelaarshulp.
Wellust - Vurig Temperament.
Zedigheid - Gebrek aan Opvoeding.
Zelfstandigheid - Stijfheid.
Zucht voor Orde en Wet - Obscurantismus.


De laatdunkende zanger.

Onlangs is te Parijs de componist pradher gestorven, aan wien de Franschen verscheidene komieke opera's te danken hebben. In het begin dezer eeuw leerde de beroemde zanger garat hem als een bekwaam klavierspeler kennen. Garat kreeg hem lief, en nam op zich hem voort te helpen. Hij voerde hem in verscheidene voorname salons in, en beloofde het zoo te zullen inrigten, dat hij zich ook aan het hof des eersten Consuls zou kunnen doen hooren. Weldra ontving garat de uitnoodiging, om op een concert in de Tuileriën te zingen, en hij vorderde nu, dat pradher hem zou mogen accompagneren. Op den bepaalden avond verscheen de jonge klavierspeler, in vrolijk ongeduld, bij zijnen begunstiger. Hij vond garat bezig, voor den spiegel een' twaalfden halsdoek om te doen, nadat hij in het strikken der elf eerste niet naar wensch had kunnen slagen. ‘Zoo, zijt gij daar?’ riep de zanger hem toe. ‘Dezen avond hoop ik effect te doen.’ - ‘Gelijk altijd,’ gaf de klavierspeler beleefdelijk ten antwoord. ‘Neen, dezen avond bijzonder,’ zeî garat. ‘Met eene stem als de uwe is alles mogelijk,’ hernam pradher. ‘Gij verstaat mij niet, zeî de ander; ‘ik meen niet met mijne stem; ik meen met mijn toilet. Zie mij eens aan. Wat zegt ge van dit kapsel? Wat van dit vest? Wat van dezen frak, waartoe ik het model zelf geteekend heb?’ - Garat was namelijk een groot zanger, maar een nog grooter fat. Hij gaf meer om zijnen roem als incroyable, dan om dien als kunstenaar. Pradher, die dit zwak van hem kende, vleide hem zoo veel hij kon. ‘Alles is prachtig, bewonderenswaardig, betooverend. Niets ontbreekt er aan; en daar nu uw toilet voltooid is,
kunnen wij wel afrijden.’ - ‘Wij wachten tot dat ik afgehaald word,’ antwoordde garat; ‘dat is een oud gebruik, hetwelk, gelijk zoo veel andere, door den eersten Consul weder in zwang gebragt is. De etiquette verbiedt, dat ik mijzelven in de Tuileriën presentere. Een der huissiers zal

{==455==} {>>pagina-aanduiding<<}
komen, om mij met eene hofkoets af te halen.’ Naauwelijks had garat dit gezegd, of werkelijk verscheen er een hofbediende en berigtte eerbiediglijk: ‘Mijnheer garat, het rijtuig staat gereed.’ Garat ging met trotschheid den trap af; pradher volgde hem vol blijde verwachting. Aan de huisdeur gekomen, stiet de zanger plotseling een' kreet van misnoegen uit. ‘Wat is dat? eene huurkoets! Het gebruik vordert, dat ik in eene hofkoets afgehaald worde.’ - ‘Ja zeker,’ hernam de hofbediende; ‘maar heden heeft men van den regel moeten afgaan. Er is groot gala ten hove, en al de hofkoetsen worden elders gebruikt.’ - ‘Het spijt mij zeer,’ hernam de zanger; ‘maar een man als ik rijdt in geen fiaker.’ - ‘Ditmaal kan het niet anders.’ - ‘Ja, het kan wel anders. Ik ga niet naar het concert.’ - ‘Gij schertst. Men wacht u. Gij staat op het programma. Ik heb bevel, u er te brengen.’ - ‘Met geweld misschien?’ De hofbediende zeide niet neen en scheen zich gereed te maken om hem in de huurkoets te schuiven. Garat sprong zijwaarts af, midden in de straatgoot (*), bespatte zijne zijden kousen, zijne casimieren broek en zijnen bewonderenswaardigen frak met modder, stelde zich dus veranderd voor den afgezant des hofs, en zeî tot hem op een' grimmig spottenden toon: ‘Nu ben ik tot uwe dienst, geëerde heer. Breng mij nu
naar de Tuileriën op het concert!’ Verbluft en teleurgesteld droop de hofbediende af. Het schitterende gezelschap in de Tuileriën kreeg, ondanks het programma, dien avond den grooten zanger niet te hooren. Garat was hoogst tevreden over zichzelven, dat hij zijne waardigheid zoo moedig had weten te handhaven; maar zijn arme beschermeling, die er op gerekend had dezen avond eene groote schrede voorwaarts op de baan der fortuin te doen, was er na aan toe om wanhopig te worden.


Welgelukte stoutheid.

In de maand November van het jaar 1815 trof de Engelsche Graaf stanhope te Dresden den gewezen Franschen Minister van Policie fouché aan, die aldaar, met den titel van Franschen gezant, in eene soort van fatsoenlijke ballingschap leefde. Fouché vertelde den Graaf verscheidene bijzonderheden uit zijn' levensloop, en onder anderen de volgende: Toen buonaparte, in Maart 1815, naar Parijs in

{==456==} {>>pagina-aanduiding<<}
snellen aantogt was, deed de Graaf van Artois (naderhand karel X) fouché tot een mond-gesprek op de Tuileriën roepen. Fouché verontschuldigde zich met de aanmerking, dat zijn verschijnen op het paleis hem in een dubbelzinnig licht zou kunnen plaatsen. Monsieur bewilligde hierop, de zamenkomst in een bijzonder huis te doen plaats hebben. Zij duurde verscheidene uren in den nacht. Men wilde, dat fouché het Ministerie van Policie aanvaarden zou. Hijvoerde tot grond van weigering de dankbaarheid aan, welke hij napoleon verschuldigd was, en voegde er bij, dat zijne diensten zoo min als de magt des Konings het binnenrukken van buonaparte te Parijs zouden kunnen beletten. Uit deze weigering maakte het Hof de gevolgtrekking op, dat fouché gezind was, zijnen invloed ten behoeve van den Heer van Elba te gebruiken. Den volgenden morgen werd fouché, niet verre van zijn huis, in zijn rijtuig door een policiebeambte met gendarmes in naam des Konings gevangen genomen en moest met den beambte terugrijden, om bij het doorzoeken zijner papieren tegenwoordig te zijn. Toen zij uit het rijtuig stapten, zeî de gewezen Policieminister tot den Commissaris: ‘Toon mij uw arrestbevel!’ De Commissaris deed, wat van hem gevorderd werd. Fouché nam het bevel, zag het in, en met de woorden: ‘Het is valsch!’ scheurde hij het in stukken. Door zulk eene voorbeeldelooze stoutheid geraakte de Commissaris van zijn stuk, en, terwijl hij geheel verbluft stond te kijken, sprong fouché in zijn huis, oogenblikkelijk eene achterdeur weder uit, en kwam onbemerkt bij de Prinses van Vaudemont, die hem verborg. De Commissaris, aan wien zijn gevangene
dus ontslipt was, wilde ten minste deszelfs papieren meester worden. Hij doorzocht alle schrijflessenaars en andere bewaarplaatsen, doch vond niets van aanbelang. Fouché's huishoudster opende gewillig alle sloten. Nadat de Commissaris alles doorsnuffeld en alle hoop om iets te vinden reeds opgegeven had, bragt deze vrouw hem nog in hare eigene kamer, trok onder het bed eene kist te voorschijn, en overhandigde hem den sleutel daarvan, zeggende, dat hierin hare kleederen besloten waren, en dat, zoo hij lust had, hij ook deze nog kon doorzoeken. Deze vermetelheid gelukte, even als de eerste: de Commissaris, die, wanneer hij zelf kamer en kist had opgespoord, dezelve even vlijtig doorzocht zou hebben als geheel het overige huis, weigerde nu hetgeen men hem aanbood en ging heen. Had hij de kist geopend, zoo zou hij daarin papieren van het uiterste gewigt gevonden hebben. Des anderen daags verliet de Koning Parijs, en fouché benevens zijne papieren waren gered.

Mengelw. No. VIII. bladz. 385, reg. 19 v.o. staat: kantanjeboomen lees: kastanjeboomen.








{==457==} {>>pagina-aanduiding<<}

Mengelwerk.




Bijzonderheden rakende een gezantschap, door onze republiek in 1615 naar het Noorden afgevaardigd ter bemiddeling van den vrede tusschen Zweden en Rusland.


Medegedeeld door Mr. Hugo Beijerman.

Herinneringen uit vroeger dagen, toen de Republiek der Vereenigde Nederlanden, bij inwendigen bloei en welvaart, invloed naar buiten had en ter beslechting der geschillen van zelfs verafgelegene Natiën als middelares werd ingeroepen, kunnen niet nalaten gewaarwordingen van gemengden aard bij elken echten Nederlander op te wekken. Ik geloof daarom op de belangstelling van den lezer dezer Bijzonderheden te mogen rekenen; te meer, daar dat, wat ik ga mededeelen, niet algemeen bekend kan zijn, als grootendeels ontleend aan een thans zeldzaam voorkomend boekjen.
Dat boekjen is in 1619 te 's Gravenhage in langwerpig 12o formaat uitgegeven, en behelst het Journael der Legatie, in 1615 naar Rusland en Zweden gezonden, om den vrede tusschen die twee Rijken te bemiddelen.
De schrijver is zekere anthonis goeteris, die zich op den titel noemt Eersten Deurwaerder ordinaris van den Hooghen Rade in Hollandt, Penningh-meester ende Dispencier der Heeren Ghesanten in hunne reyse.
Die Gezanten waren Heer reynhout van brederode, Ridder, Heer van Veenhuizen enz., President in den Hoogen Raad van Holland, Zeeland en Friesland, schoonzoon van Hollands Advokaat joan van oldenbarneveld, - dirk bas, Doctor in de Regten en Burgemeester van Amsterdam, en albrecht joachimi, Ridder, Pensionaris van ter Goes, en daarna Gedeputeerde voor Zeeland naar de Staten-Generaal.

{==458==} {>>pagina-aanduiding<<}

Wagenaar schijnt het boekjen niet gekend te hebben; althans hij heeft het noch gebruikt noch aangehaald. Er is ook reden om te denken, dat het den ijverigen en opspeurenden scheltema niet was mogen gelukken, het te zien: hij zou er, zóó in zijn Staatkundig Nederland, als in zijn Rusland en de Nederlanden, goed gebruik van hebben kunnen maken. Opmerkelijk genoeg is het, dat de uitmuntende schrijver van de geschiedenis zijns vaderlands, de Zweed geijer, het niet slechts aanhaalt, maar werkelijk schijnt te kennen. (*)
De zeldzaamheid alleen zou het echter nog geen groote aanspraak geven op de belangstelling van anderen, dan boekvrienden en boekverzamelaars. Ja, wat meer is, men kan als regel aannemen, dat zeer zeldzame boeken doorgaans geen zeer voortreffelijke boeken zijn; want, voortreffelijke boeken worden al ligt eens weder herdrukt. - Maar van een reisverhaal mag men onderstellen, dat het onverdiend in vergetelheid kan geraakt zijn, dewijl het groot publiek reisverhalen veelal beschouwt als slechts van tijdelijke, van voorbijgaande waarde: iets, dat ook dikwijls werkelijk zoo is.
Hier echter vindt men onopgesmukte berigten, en die alle blijken van waarheid bezitten.
Baudart, een tijdgenoot van goeteris, prijst dit werkjen als eene pertinente beschrijving, en heeft een uittreksel daaruit opgenomen in het VIIIste boek zijner Memoryen ofte cort verhael der Gedenkwaerdigste Geschiedenissen, fol. 101-110.
Daar het mij is mogen gebeuren, het Rapport der Heeren Ambassadeurs, een geschreven lijvig boekdeel in folio, berustende op de Charterkamer van het Stadhuis te Amsterdam, te raadplegen, is het mij gebleken, dat de zaken door goeteris getrouwelijk en zonder vergrooting medegedeeld zijn, althans voor zooveel die te vergelijken waren met hetgeen in een officieel Rapport kon te pas komen.

{==459==} {>>pagina-aanduiding<<}

Het werkjen van goeteris heeft vooral waarde, dewijl het in betrekking staat tot de Nederlandsche Diplomatie.
Hoewel nu onder Nederlandsche Diplomatie hier alleen moet verstaan worden 't geen men de uitwendige zijde der Diplomatie zou kunnen noemen, d.i., hoe zulk een Gezantschap onzer vaderen zamengesteld was? hoe er gereisd, hoe men in den vreemde ontvangen werd? en verder 't geen tot het Ceremonieel in betrekking stond - want goeteris bemoeit zich niet met de onderhandelingen zelven, en is bescheiden genoeg, om zich te onthouden zelfs van gissingen over 't geen de Gezanten in die betrekking dachten of deden - zoo maakt dit het juist tot een dubbel belangrijk boekjen. Het ontbreekt niet aan schrijvers, die de onderhandelingen tusschen Ambassadeurs bij onderscheiden gelegenheden mededeelen; maar weinigen, althans uit de 17de eeuw, geven zoo uitvoerige berigten van dat uitwendige, en toch willen wij daar ook wel eens iets van vernemen. - Goeteris nu vertelt tot in kleinigheden, wat wij bij niemand anders vinden, en waarvan ik zoo even sprak.
Maar al houdt onze Dispencier zich enkel bij het uitwendige der Ambassade, en al zijn ons de bijzonderheden, die hij daaromtrent mededeelt, welkom, wij willen toch ook iets vermelden van de aanleiding tot het Gezantschap en van 't geen onze Staat er mede bedoelde.
Als men thans een oog op de kaart van Rusland slaat, vindt men het ten westen aan Pruisen grenzende, zoodat er slechts één Koningrijk, en wel het zwakste van die van den eersten rang, tusschen Rusland en ons in ligt. Oostwaarts strekt dat Rusland zich tot aan de Vereenigde Staten van Noord-Amerika uit. Een schrikbarend Rijk, dat, volgens a. von humboldt, meer oppervlakte beslaat dan de maan aan het uitspansel! Maar vóór peter den groote was Rusland honderden mijlen verder van ons af. Niet alleen gansch Polen, maar die uitgestrekte landschappen aan de Oostzee, Lithauen, Courland, Semigallie, Lijfland, Estland, Ingrie, waar Petersburg in ligt, gehoorzaamden aan andere Heeren, en de meest Oostelijke

{==460==} {>>pagina-aanduiding<<}
der zoo even genoemde, Ingrie, Estland en Lijfland, hadden slechts nu en dan een' inval van de Russen te lijden. De Zweden waren in 't begin der 17de eeuw de gezagvoerders en veroveraars in die streken, en deden, - hoe veranderen de betrekkingen der Natiën tot elkander! - de Russen er beven.
Even na 't begin van de tweede helft der 16de eeuw, in 1558, had de Muscovische Czaar iwan wassililjewitsch II Lijfland aangegrepen. Coerland en Semigallie werden kort daarop, in 1561, ten einde hem te beter te wederstaan, tot Erfelijke Hertogdommen leenroerig van Polen verheven; Lijfland zelf met Polen vereenigd. Estland sloot zich naauwer aan de Zweden. Sedert dien tijd bleef het rampzalige Lijfland de twistappel van drie volken, de Russen, Polen en Zweden; het kon in 't noorden in dit opzigt vergeleken worden bij 't geen het Milanesche in 't zuiden, België in 't westen was, het tooneel namelijk, waar verschillende groote Mogendheden, altijd met een begeerig oog op 't land zelf, hare geschillen door de wapenen beslisten. (*)
Na een vijfentwintigjarigen strijd moest Rusland zijne pogingen, om Lijfland te veroveren, opgeven: 't verloor zelfs Carelie aan Zweden, en was gansch en al van de Oostzee afgesloten. Bij een tractaat van 1595 verbleef het betwiste land aan Polen, terwijl Zweden Estland behield.
Wij behoeven ons hier niet bezig te houden met het uitsterven van de dynastie der Jagellonen in Polen, ten jare 1572, en van die der Ruriks in Rusland, ten jare 1598. Genoeg, dat het eerste aanleiding gaf tot groote vijandschap tusschen Polen en Zweden, wegens erfopvolging in 't laatste Rijk. Die vijandschap is niet voor 1660 bij den vrede van Oliva geheel geëindigd. De Zweedsche Koning, karel IX, had echter Polen in 't laatst van zijn leven niet beoor-
{==461==} {>>pagina-aanduiding<<}
loogd, daar hij al zijne aandacht op Rusland gevestigd hield. Hij koesterde namelijk het eerzuchtige plan, om zijn' tweeden zoon, karel filips, tot Czaar over dat Rijk te verheffen, en werkelijk waren er, tijdens zijn sterven, Russische gezanten te Stokholm om den Zweedschen Prins tot Grootvorst te verzoeken. Maar de jeugdige gustaaf adolf schijnt zulks op dat oogenblik niet voor zijn' broeder bevorderd te hebben, en in 1613 verkozen de Russen een' hunner landgenooten, michael feodorowitz, uit het huis Romanow, dat in den bloede aan de uitgestorven dynastie bestond, tot Czaar. Kort daarop hervatte gustaaf adolf, zijn' vader op den Zweedschen troon gevolgd, en eerlang zoo beroemd in den dertigjarigen oorlog, den strijd tegen Polen en Rusland, en hij belegerde in 1615 Pleskof. Die stad ligt omtrent halfweg tusschen Riga en Petersburg, meer zuidelijk landwaarts in, en is thans de hoofdplaats van een Russisch Gouvernement. Hoewel het eene sterke plaats was, de belegering had reeds goede voortgangen gemaakt.
Deze oorlog belemmerde onzen handel op de Oostzee geweldig. Onze Staten-Generaal hadden zich dus, in een antwoord op brieven, door den nieuwen Czaar in 1614 aan hen geschreven, gaarne bereid getoond, om hem met den Koning van Zweden, zoo mogelijk, te bevredigen. Ook gustaaf adolf was hen daarom vervolgens aan geweest, en het voorbeeld der Engelschen noodzaakte er bijna toe. Engeland toch, dat in die oorden dezelfde belangen had als wij, stond de rol van bemiddelaar op zich te nemen.
Onder de drie Ambassadeurs, reeds vroeger genoemd, verdient vooral de tweede, dirk bas, onze opmerkzaamheid. 't Was hij aan wien hooft zijn Henrik den Groote heeft opgedragen. Toen oldenbarneveld in 1612 aan de vergadering van Gecommitteerde Raden van Holland en West-Friesland verslag deed, dat hugo de groot hem de Nederlandsche Jaarboeken en Historiën voleindigd had ter hand gesteld, tot het schrijven waarvan de Staten van dat gewest de groot sedert 1601, toen deze nog slechts

{==462==} {>>pagina-aanduiding<<}
den leeftijd van 18 jaren bereikte, aangespoord en vervolgens bij herhaling met gelden aangemoedigd hadden, was het deze dirk bas, benevens van asperen, die gelast werden het werk te onderzoeken en te berigten, of het dienstig zou zijn het in 't licht te geven? (*) Men mag hieruit opmaken, dat bas bij uitstek gold voor een' man van schranderheid, smaak en geleerdheid. Om den arbeid van een' de groot te beoordeelen, kon men voorwaar geen middelmatige en onberoemde regters uitkiezen. De Utrechtsche Hoogleeraar vrede noemt hem dus in zijn belangrijk werk Nederland en Zweden (†) met volle regt ‘een' man van groote bekwaamheid.’ Reeds in 1611 was hij met jacob van duivenvoorde-wassenaar, Heer van Opdam, en met rombout hoogerbeets in gezantschap naar Denemarken gereisd, om Koning christiaan tot minnelijke vereffening van diens geschillen met Zweden over te halen. Hij was bij uitstek ervaren in zaken van handel en scheepvaart, en schijnt inzonderheid met al wat Rusland betrof, en zelfs met de taal der Russen, (§) goed te zijn bekend geweest.
De drie afgezanten werden door een gevolg van 45 personen begeleid. Onder dezen worden uitdrukkelijk genoemd: als Hofmeester of Ceremoniemeester michiel de mist, gehuwd met eene kleindochter van den beroemden reiziger jan huigen van linschooten, en als Edellieden der Ambassade nicolaas van brederode, nicolaas hasselaer, joran danckaerts, joris van kats, adriaan snoeckaert, pieter crommon, wigbold de wael, johan exalto en thomas van burmania. - Serwouters was Secretaris en andries van wouw Onderceremoniemeester.
De last der Ambassadeurs hield in, om den vrede zooveel mogelijk te bevorderen: om aan beide partijen te doen begrijpen, ‘dat de Jesuitische factie en de Koningen, we-
{==463==} {>>pagina-aanduiding<<}
sende fauteurs derzelver’ - (men bedoelde de Vorsten uit het huis van Oostenrijk, die als hoofden van het Roomsch Catholicisme tegen de Protestanten en de aanhangers der Grieksche kerk gekant waren) - ‘ontwijffelijk daartoe trachtten, dat zij door deze kwestie ende misverstanden van den persoon, Rijken ende ondersaten van de eene ende anderen meester mogen worden’: om bij beide Monarchen vrijen handel en scheepvaart voor de Nederlanders te verwerven, met aanbod van wederkeerigheid. Bij den Czaar moesten zij er inzonderheid op aandringen, dat de Nederlanders mogten gelijk gesteld worden met de meest bevriende Natiën, en ‘betoog doen van het groote voordeel, dat het Russische Rijk reeds trok door de aanzienlijke en in alle hoeken der wereld uitgestrekte navigatie der Hollanders.’
Den 25 Augustus 1615 vertrok het Gezantschap uit 's Hage over Amsterdam naar Medemblik, waar een oorlogschip, dat 60 koppen voerde, gereed lag. De bijzonderheden van het uitloopen op den 3 September en van den zeetogt gaan wij voorbij. Den 14 liet men het anker voor Revel, de hoofdstad van Estland, vallen.
Zeer beleefd werd onze Legatie te Revel door de Regering ontvangen, en eens voor al zij hier gezegd, dat zij overal op de meest eervolle wijze bejegend werd. Aan tractementen, zoo als goeteris het noemt, wij zouden zeggen feestelijke gastmalen, eereschoten, plegtstatige bezendingen van Edellieden en wat dies meer zij, ontbrak het nergens. Men kan er uit besluiten tot de mate van achting, die onze Republiek genoot, tot den hoogen rang, dien zij in de openbare meening toen reeds bekleedde, en zulks zóó kort nadat zij zich had opgerigt en lang vóórdat zij door de Mogendheden van Europa uitdrukkelijk als Staat erkend was.
De Gezanten namen te Revel hun' intrek bij een' Hollandsch koopman, caspar goldberg, aldaar gevestigd. (*)
Van Revel, waar men den 17 September nog versch

{==464==} {>>pagina-aanduiding<<}
geplukte kersen op tafel had, begaven onze landgenooten zich den 18 op weg naar Narva. De drie gezanten reden in twee koetsen, de Edellieden te paard, de bedienden met de bagagie op kleine wagentjens. Onderweg hield men nachtverblijf, eens op een slot van den Zweedschen Generaal, en gustaaf adolf's leermeester in de krijgskunst, jacob de la gardie, die ons later als onderhandelaar zal voorkomen; daarna op een slot van den Zweed wrangel: vervolgens op Tolsburch, dat den Koning van Zweden zelven toebehoorde. Maar soms moest men zich reedstoen in slechte hutten zeer behelpen, en nacht en dag scherpe wacht houden tegen boeren en roovers, even alsof men vijands land met een leger doortrok. Ook lag het in een bosch, dat men door moest, vol bekkeneelen en doodsbeenderen, overblijfsels van een' slag, vroeger dáár tusschen de Zweden en Polen geleverd.
Nu werd de reis over Narva naar Novogorod voortgezet, en wel op verzoek van gustaaf adolf. Deze lag niet ver van daar, zoo als reeds gezegd is, voor Pleskof; joachimi was tot hem gezonden, nadat de jonge Koning van zijne zijde de ambassade door eenigen zijner Grooten had doen verwelkomen.
Zeven personen van 't Gezantschap werden van hier naar 't vaderland terug gezonden.
Nu begonnen de moeijelijkheden en gevaren van de reis eerst regt. Zóó onveilig was het land door de kozakken en andere roovers, in 't Russisch Streelssi genaamd, dat het noodig geacht werd, de Ambassade 150 ruiters en eenige Musquettiers mede te geven. Men moest de nachten in de wouden doorbrengen. De Gezanten aten en sliepen in een klein tentjen, 't gevolg moest zich hutten trachten te maken van denneboomen, eerst daartoe nog te vellen: voor alle dak hadden die tenten bladeren. ‘De kok moest hem onder den blaauwen hemel behelpen,’ zegt goeteris. Thans zouden diplomaten meer zorg voor een zoo gewigtig persoon dragen. Weldra kwam men aan een' kneppelweg. Zulke wegen bestaan nog tegenwoordig hier en daar in die streken en 't overige Rusland. Elders, in Noord-Ame-
{==465==} {>>pagina-aanduiding<<}
rika, heb ook ik die leeren kennen, en niemand, die er eenmaal ondervinding van gehad heeft, vergeet die ooit. Ziet hier welk eene beschrijving onze goeteris er van geeft. Voor de juistheid sta ik borg.
‘Den 19 Octobris des morghens syn Hare E. voorts ghereden, ende ghecomen ontrent twee ende een half mijlen voorder op een seer moeyelicke, ende bijna onuytspreeckelicke Kneppel-Brugghe, die wij bevonden niet argher te connen wesen, selfs al waert dat die den wech naer de Helle toe leyde, ghemaeckt wesende van ronde mast ofte Dennen-Boomen, ligghende over Morasschen ende loopende wateren; welcke Brugghen daer te Lande seer veel ende langh syn, van 1. 2. 3. 4. tot 8. 10 ende van 14 mylen, die wy noch passeren moesten, welverstaende datter somwijlen een weynich hooch landt, van een boochschoot ende veel minder, tusschen beyden leyt, alwaer die Brugghen een weynich te niet loopen, ende terstondt wederom beginnen, welcke voorsz. Balcken van Dennenboomen, vermits haer ouderdom, tot seer veel ende verscheyden plaetsen ghebroocken syn, ende op sommige plaetsen 1. 2. 3. 4. 5. ende meer Balcken tusschen beyden verrot syn, waerover dan d'ander losse Balcken, die dan gheen slot meer en hebben, rollen van d'een seyde tot d'ander; seer moeyelicken om over te comen voor de menschen, ende noch veel moeyelicker voor de paerden ende bagage; 'twelck veroorzaekte datter seer veel bagage ende Sleden aenstucken braecken, 'twelck dan met veel moeyten moest gedresseert werden, ende op andere Sleden verswaert syn. De paerden struyckelden en vielen dickmaels over de voorsz. Balcken met hare Ruyters, die dan seer fraey beslyckt voor den dach quamen, 'twelck veel van hare paerden dede afstyghen om deselve by den toom te leyden of voor uyt te drijven, op datter maer één teffens en mocht vallen, 'tzy paert of man.’ enz.
Niet alleen het ligchaam werd hier afgetobd, maar ook de verbeelding had te lijden, want ‘op sommighe plaetsen,’ zegt goeteris, ‘syn Cruyssen opgerecht tot een teycken, dat aldaer yemant vermoort was. Doch en ist

{==466==} {>>pagina-aanduiding<<}
my niet wel moghelick dese quaetheyt van de Brugghen alsoo uyt te beelden ofte te teyckenen, ghelyck die in der daedt wel syn.’ (*)
En toch moest men de nachten, die op zulke dagreizen volgden, in de bosschen onder kleine tenten of in de open lucht doorbrengen.
Den 21 October begon het zeer sterk te vriezen. De Heer bas kreeg kolijk, en de Heer van brederode was bij 't rijden over een vlotbrug, die over eene groote rivier lag en bestond uit balken, alleen door boombasten met elkander verbonden, tot op twee vingeren breed van zijn' ondergang. Langs den weg was van menschelijke bewoning geen teeken meer overig, dan hier en daar een verlaten klooster of Bojaren-hofstede. 's Nachts werden de paarden door de wolven aangevallen en hun groote stukken vleesch uit het lichaam gescheurd, of ook werden zij wel geheel verslonden.
Dat reizen, waarlijk hoogst bezwaarlijk, ging zóó voort tot men den 25 te Novogorod kwam.
Belangrijke en aandoenlijke herinneringen worden door dien naam opgewekt! De grondlegging dier stad is ouder dan eenig historisch berit reikt. Misschien werd zij gesticht door Noormannen of Scandinaviërs, en wel reeds in de eerste eeuwen onzer jaartelling. De Russische kronijken althans verzekeren, dat zij bestond lang vóór dat volken van den Slavonischen stam, de tegenwoordige Russen en Polen, zich nederzetten in de streken, die zij thans bewonen. Volgens anderen is Novogorod gesticht door in verbond getreden Slaven en Tschuden, die later, 't zij uit eigen beweging of gedwongen door de omstandigheden, de Waregen, denkelijk Noormannen, als Bondgenooten of Regenten inriepen. (†) Hoe dat zij, zooveel is zeker, dat

{==467==} {>>pagina-aanduiding<<}
Novogorod in de 9de eeuw de verblijfplaats was van dien rurik, naar wien, of naar de Wareger Russen, tot welken hij behoorde, waarschijnlijk een groote stam van Slaven den thans zoo vaak genoemden naam van Russen draagt: die naam schijnt van Novogorod uitgegaan en zich van daar verbreid te hebben. Gedurende de zwakke regering van jaropolk II (1132-1139) onttrok Novogorod zich aan de heerschappij van den Grootvorst van Kiof, en koos een' ander' beschermheer, die echter meer in naam dan in der daad gezag uitoefende, want de stad werd door overheden bestuurd, die door sommigen vergeleken zijn geworden bij de Romeinsche Consuls, door anderen bij de Burgemeesters in de voormalige vrije Duitsche Rijkssteden. Het volk had daarbij aanzienlijken, voor zijn eigen geluk misschien te aanzienlijken invloed op den gang der zaken. Wat den regeringsvorm betreft, komt Novogorod bij de kronijkschrijvers voor als eene Republiek, en de koophandel dier stad wordt in bloei vergeleken bij den koophandel van Venetië. Tegen het einde der 12de eeuw hadden de burgers van Novogorod hun gebied uitgestrekt tot aan de Obi en de IJszee: hunne Ambtenaren hieven schatting in die koude streken; westelijk reikten hunne grenzen tot aan de Bothnische golf. In 1170 versloegen zij onder hunne muren het leger van den vreeselijken Grootvorst andreas I, die hen wilde fnuiken, zoodat hij vrede met hen moest sluiten. In 1188 voerden zij met groot voordeel oorlog tegen Zweden, en schreven den Gothlandschen kooplieden in 't begin der 13de eeuw een vredeverdrag voor, die dagen in aanmerking genomen, zeer merkwaardig, ook als blijk van beschaving. (*) Steeds

{==468==} {>>pagina-aanduiding<<}
hebben de leden van het Hanseverbond het er voor gehouden, dat de hoofdfactorijen, die zij te Bergen in Noorwegen, te Brugge en te Londen hadden, ontstaan waren ten gevolge van de Factorij te Novogorod, en zij hebben die stad altijd beschouwd als den grondslag, waarop hun uitgebreide handel berustte. Die stad was het middelpunt van den handel niet alleen op en van Muscovië, maar ook van dien op de westelijke streken van Asië en van het Byzantynsche Keizerrijk. Men leest, dat de stad eens 400,000 inwoners binnen hare muren telde! Het is hier echter de plaats niet, om de zoo belangrijke lotgevallen van Novogorod verder uiteen te zetten: slechts nog één woord van haren ondergang. In de 15de eeuw was die geest, die alleen Republieken in stand kan houden, als het voordeel van 't vaderland boven het eigen gesteld wordt, die geest was geweken en had plaats gemaakt voor eigenbaat: men zag bij 't begeven der bedieningen niet meer op bekwaamheden, maar op bloedverwantschap: de meer en meer toenemende rijkdommen hadden weelde en daardoor verslapping in alles, ook in den oorlogsmoed te wege gebragt: en daarentegen was onder de Vorsten van Moscou en vooral onder iwan III wassiljewitsch, een man van groote bekwaamheden, ten gevolge van allerlei gebeurtenissen de magt der Muscovieten zeer toegenomen. Factiën, te Novogorod ontstaan en ook door iwan, die niets vuriger begeerde dan de onderwerping der Republiek, in 't geheim aangestookt, gaven hem voorwendsels, of wil men, redenen in overvloed, om in 1471 met een groot leger tegen de stad op te trekken. Eene Poolsche en eene Muscovische partij stonden daar binnen tegen elkander over. Dit verlamde de krachten. Toen echter de vijand nabij gekomen was
ontvlamde nog eenmaal de oude moed voor 't laatst, maar krijgsbeleid ontbrak. Nadat de burgers op één en denzelfden dag te water en te lande geweldige nederlagen geleden hadden, waarin meer dan 12,000 menschen sneu-
{==469==} {>>pagina-aanduiding<<}
velden en velen gevangen geraakten, moesten zij, eerst nog met een schaduw van onafhankelijkheid gepaaid, al kort daarop het hoofd voor den Muscoviet ter aarde buigen als voor een' onbepaalden beheerscher, die al aanstonds groote gestrengheid toonde. Men zegt, dat er meer dan 300 wagens, met geld en kostbaarheden beladen, geschenken, zoo 't heette, door de burgers aangeboden, naar Moscou gevoerd werden; en behalve die geschenken eigenden iwan's lijfwachten zich toe, wat hun behaagde. Zóó viel Novogorod! 't werd langzamerhand bij 't verkwijnen des handels, ook na de stichting van St. Petersburg, een onbeduidend stedeken. Dat Novogorod, wiliki bijgenaamd, d.i. het groote, die stad, van welke men spreekwoordelijk zeide: Wie kan tegen God en Novogorod? heeft van hare 400,000 inwoners er thans nog omtrent 10,000 overgehouden! Reeds in 1615, toen onze reizigers de stad bezochten, was zij zeer diep gezonken, en had weder schrikkelijk geleden van den oorlog en van 't geen deze in zijn gevolg medevoert. In den winter van 1615 op 1616 stierven er van honger en koude ruim 18,000 menschen. Ook in het officiëel Rapport wordt gesproken van de groote ellende, waarin de bewoners zich bevonden, en uitdrukkelijk gezegd, dat vele Russen in onderscheiden oorden dien winter menschenvleesch gegeten hadden.
Goeteris geeft ons, van fol. 36-46, eene beschrijving van Novogorod, zoo als het toen was; van de wijze, waarop men in de huizen zonder schoorsteenen vuur stookte, waardoor de bovenste gedeelten der vertrekken zoo zwart en vol roet waren, als bij ons in Nederland het binnenste der schoorsteenen zelf. Hij spreekt van eenige gebruiken der Russen bij 't sluiten van huwelijken, en vertelt, hoe men elken vrijdag dienstmeisjens te koop vond en soms wel weduwen van Edellieden ‘diemen dan crycht voor eenen gheringen prijs, daer mede men dan doen mach watmen wil, ende latense gaen alsmense moede is: sy vercoopen haer selven, hebbende eenich Linwaet inde handt alsse op de marct staen, ghelijck of sy daer

{==470==} {>>pagina-aanduiding<<}
stonden om dat te vercoopen.’ Ook beschrijft hij op eene karakteristieke wijze een bezoek bij den Metropolitaan, wien hij met de Cardinalen in de Roomsch Catholijke hierarchij gelijk stelt. Volgens hem was de man, die deze hooge betrekking destijds vervulde, te voren een straatroover en moordenaar geweest. Hij vertelt ook, hoe men soms, ten behoeve van doorreizende Grooten, paarden, karren, levensmiddelen enz. van de burgers en zelfs van de mindere Edellieden afperste. ‘Ende so sy weygerich syn 'tselve goetwillichlick te gheven, so werden deselve met cleyne stocxkens van ontrent een vingher dick, so langhe voor haer schenen ghesmeten, 'twelck sy niet gaern en hebben’ (voegt hij er naïf genoeg bij) ‘tot dat sy belooven te sullen gheven 'tghene haer afgeeyscht wert, vermits van de Russchen sonder slaghen niet te cryghen en is.’
Gedurende het verblijf der gezanten te Novogorod van 25 October tot 12 November, was het ijs op het meer Ilmen, waar die stad aan ligt, dik genoeg geworden om de reis met sleden daarover te vervolgen. Reeds den eersten dag dat men zóó in 150 sleden reisde, werden de gezanten uit de hunne geworpen ‘doch sonder quetsen Godt lof.’ Zij, die de proviant begeleidden, raakten van den weg af en verdwaalden, ten gevolge waarvan men, bij zeer snerpende koude en allerlei ongemak, nu den eersten nacht ook nog moest doorbrengen zonder iets te bikken te hebben, en ieder het in een armoedig klooster, waar men overnachtte, maar dat niet noemenswaardig kon bijzetten, met een ledige maag en rammelende van honger, zoo goed hij kop of mogt, moest zien te stellen.
Den volgenden dag waren bas en van brederode op het punt van hun leven te verliezen. De slede, waarin zij gezeten waren, kantelde om, zeer digt bij een wak in het ijs. ‘Myn Edele Heer bas viel met syn slincker ellebooch opt ys, 'twelck door dien val (wel met groot gheluk) niet door en brack; ende myn Edele Heere van brederode schoot over den E Heere bas syn lyff uit de slede opt ys, beyde sonder quetsinghen, oock niet seer nat wesende,

{==471==} {>>pagina-aanduiding<<}
maer merkelicken van Godt bewaert synde, want so myn E Heere bas met sijn ellebooch door 't ys waer ghebroocken int vallen, 'twelck als niet en scheelden, so souden hare E alle beyde hebben moeten onder 't Ys vallen, ende door den starcken stroom onder door ghedreven hebben, sonder eenichsins middel te connen vinden om te helpen.’
Eindelijk werd Starra-Russa bereikt, waar de Heer joachimi zich uit gustaaf adolf's legerkamp voor Pleskof weder bij zijne twee ambtgenooten voegde.
Alles was hier ter plaatse door den oorlog verwoest, en goeteris vertelt vreeselijke geschiedenissen, b.v. hoe de rampzalige inwoners elkander en den honden de krengen van paarden betwist hadden: hoe men een lijk, dat reeds acht dagen was begraven geweest, had opgedolven om er den onlijdelijken honger mede te stillen: hoe zelfs eene moeder haar eigen kind had opgegeten. Alles 't gevolg van den oorlog, dien gustaaf adolf in 't belang van Zweden begreep te moeten voeren: hij wilde namelijk de Russen van de Oostzee afsluiten. In hooger hand heeft deze oorlog tevens moeten dienen, om den Vorst tot zulk een legerhoofd, de Zweden tot zulke helden te maken, als zij zich een weinig later in Duitschland betoonden, toen zij optraden om dáár de vrijheid van Europa te redden. Men kan hierbij nog de opmerking voegen, dat een Duitsche winter voor mannen, gehard in zulk een klimaat en door zulke ontberingen, als wij hier leeren kennen, weinig bezwaar moest opleveren, en dat het zich hieruit gedeeltelijk laat verklaren, waarom de Zweden in den dertigjarigen oorlog die luisterrijke rol gespeeld hebben.
Na de zoutbronnen van Starra-Russa vermeld te hebben, die den Czaar in vredestijd 's jaars wel 40,000 roebels (door goeteris met evenveel ponden vlaams gelijk gesteld), opbrachten, vertelt onze Journalist, hoe de reis den 17 November vervolgd werd. Enkele van menschen verlaten dorpen; hier en daar een hut of huis, dat men in 't voorbijtrekken in brand stak om zich eens te verwarmen; de hutten elders vol doodsbeenderen en zelfs

{==472==} {>>pagina-aanduiding<<}
stijfbevrozen lijken, die men eerst moest uitdragen, zou men gebruik van die rampzalige verblijven hebben; levensgevaren van onderscheiden aard; - ziet daar wat de bladzijden van 't boekjen vult, tot dat men te Milagona kwam. Zóó heette de plaats, bestemd om voor de Zweden en Russen als oorlogvoerende magten de voorloopige bepalingen tot het treffen van vrede te regelen. Daartoe zou ook een Engelsch gezant de behulpzame hand leenen.
Dat Milagona lag wat zuidelijker op tusschen Novogorod en Moscou: 't was toen een rampzalige verlaten plaats, ook al door den oorlog geheel bedorven. In het officiëel Rapport leest men, dat, alvorens de afgezanten het voor hen bestemd gebouw konden betrekken, de overblijfselen van een lijk nog moesten weggeruimd worden, dat daar in een' hoek gevonden werd. Men moest zich er tegen beeren en wolven beschermen, die toch nog menig paard der legatie hebben weggekaapt: tegen deze roofdieren en tegen de kozakken werd het dorp naderhand met eene borstwering van palissaden omheind; en ook zóó verkeerde men nog in gestadige vrees van opgeligt te worden door zekeren Poolschen partijganger lisoffsky, die wel 7000 man onder zijne bevelen had, en nu met 2000 (*) ruiters in aantogt zou zijn en 't vredewerk ongaarne zag.
Het is inderdaad onbegrijpelijk, hoe men zulke plaatsen als dit Milagona en Didirina had kunnen uitkiezen om onderhandelingen, van welke men moest voorzien, dat zij niet spoedig konden ten einde gebracht worden, gedurende den winter, en dat een winter in Rusland! aan te knoopen. Wat vorderingen de Diplomatie ook moge gemaakt hebben al of niet, dat moet erkend worden, dat de thans levende Staatslieden beter voor hun gemak en genoegen weten te zorgen. Tot afdoening van zaken evenwel en om daar spoed mede te maken, scheen dit verblijf uitmuntend, en in zooverre zou het den volken tot zegen hebben kunnen verstrekken. Maar de Diplomatie gaat in

{==473==} {>>pagina-aanduiding<<}
looden schoenen. Wie zou 't gelooven, dat er bijna een gansche maand in 't regelen van 't ceremoniëel t' zoek gemaakt werd. Tot verontschuldiging der Russische Diplomaten bedenke men echter, dat zij een' Vorst dienden, die zeer aan dat ceremoniëel schijnt te zijn gehecht geweest, maar alleen voor zoo verre anderen hem eere moesten bewijzen. Die Russen zullen nog versch in 't geheugen gehad hebben, hoe de Ambassadeurs, die 't jaar te voren naar Nederland waren gezonden, het verzuim van eenige formaliteiten met zweepslagen hadden moeten boeten. (*) Maar laat mij geregeld voort verhalen.
Reeds was de Generaal de la gardie met andere Zweedsche onderhandelaars te Milagona aangekomen, of liever, zij hielden hun verblijf te Romanof, een bijna even rampzalig plaatsjen, op een half uur afstands.
Nadat het ceremoniëel dan eindelijk geregeld was, waarbij de Engelsche afgezant, de Ridder johan mirrick, zeer op onze welvaart gebeten, ons uit wangunst dapper tegenwerkte, hoewel hij in de uiterlijke vormen der wellevendheid niet te kort schoot, begaven de Zweden, Engelschen en Nederlanders zich omtrent 3 Duitsche mijlen dieper Rusland in, en werden op onderscheiden dorpen in de nabijheid van Didirina, de plaats tot de eigenlijke onderhandelingen bestemd, gehuisvest. De onzen te Gleboa, een verblijf even ellendig als al de overige.
Na veel gaans en wedergaans, waarbij de Diplomatie waarlijk in eene jammerlijke gestalte voorkomt, en 't aan twisten tusschen de Zweden en Russen en aan wederzijdsche bedreigingen, dat de vredehandel zou gestaakt worden, niet ontbrak, had men 't eindelijk zoo ver gebracht, dat den 13 Januarij 1616 de eerste bijeenkomst plaats vond. Er waren verscheiden groote tenten opgeslagen. Men kan er 't beste denkbeeld van krijgen, door zich een T voor te stellen, het perpendiculair been, waarop het bovenste gedeelte rust, was de tent der bemiddelaars: het horizontaal bovenstuk bestond voor de ééne helft uit

{==474==} {>>pagina-aanduiding<<}
de tenten der Zweden, voor de andere helft uit die der Russen. De vijanden zaten tegenover elkander, maar werden nog door een gordijn gescheiden gehouden. Toen zij zich gereed verklaarden om te onderhandelen, werd dit gordijn op last der bemiddelaars eensklaps weggetrokken, en nu zagen Veldheeren, die elkander zoo vaak aan het hoofd van legers de spits geboden hadden, de een den ander van aangezigte tot aangezigte, doch ditmaal niet om door geweld van wapenen, maar om door schranderheid en 't geslepene van den Staatsman de zege te behalen. Deze ontmoeting gebeurde ‘niet sonder groote veranderinghe, ende merckelicke alteratie ten weder-sijden; maer sijn terstont opghestaen ende hebben malcanderen de handt geboden met vruntlicke salutatien tot daerentoe, ende hebben voorts begonnen haren handel aen te vangen.’
In den beginne beproefde men, in die tenten te blijven onderhandelen. Daar er echter dagelijks tot zes uren achter elkander genegotiëerd werd en dat zonder bij 't vuur te komen, kon men het daarin om de koude niet langer dan twee dagen volhouden. Een' der Russische Ambassadeurs bevrozen de toonen en zulks, hoezeer de grond met beerenhuiden belegd was. Men zette dan voortaan de onderhandelingen in eene stove of houten hut voort. 't Gevolg der onderhandelaars onthield zich middelerwijl in eene andere groote stoof, waar het echter bijna niet uit te staan was ‘van den stanck van den loock, die (de Russen) ordinairis daghelicx eten; doch werdent metter tijdt meer gewent.’
De Russische Ambassadeurs worden ons voorgesteld als kleingeestig, achterdochtig en bevreesd. Kleingeestig, want zij weigerden in den beginne zelfs, des Zweedschen Konings titels te erkennen, waardoor de la gardie tot tweemalen toe al te paard gestegen was om weg te rijden, en ter naauwernood door de vriendelijke woorden der middelaars bewogen kon worden om weder in de tent terug te keeren. - Achterdochtig, want zij lieten, vóór dat het gordijn weggeschoven was, narigt inwinnen of de Zweden ook pistolen bij zich hadden? om-
{==475==} {>>pagina-aanduiding<<}
trent het zijdgeweer had men bepaald, dat elk het zijne behouden zou. - De Russen waren ook bevreesd, want hoewel elk, volgens afspraak, zijner zijds slechts 200 man soldaten en ruiters in zijn gevolg mogt hebben, brachten zij er wel 300 mede, en hielden er in de omliggende bosschen nog wel 200 verholen, om in geval van nood bij der hand te zijn. De Zweden echter bekommerden zich om die meer dan dubbele overmagt volstrekt niet.
't Geen goeteris hier te kennen geeft, is ook door de Ambassadeurs zelven in hun officiëel Rapport bevestigd.
Uit dat zeer volledig verhaal toch van hunne verrigtingen, den Staten-Generaal den 17 October 1616, na hunne terugkomst in 't vaderland, overhandigd, blijkt, dat de Russen nog geen denkbeeld van Diplomatie hadden en zulke zonderlinge eischen ter tafel brachten, dat de Nederlandsche gezanten wel wenschten, de reis niet ondernomen te hebben. Ook ergerden de Russen zich er zeer over, dat de onzen onzijdig bleven, (iets, dat toch de pligt van scheidsmannen wel zijn zal). Zij schijnen verwacht te hebben, dat wij partijdig vóór hen tegen de Zweden zouden onderhandelen. De Engelsche gezant deed wat hij kon om de Russen tegen ons voorin te nemen. Van dit verslag onzer Ambassadeurs, waaruit ook scheltema (*) het een en ander heeft overgenomen, zegt deze, dat het zich onderscheidt door levendigheid en klaarheid van schrijftrant, rijkdom van zaken en hechtheid van beoordeeling, en, dat het om de zigtbare blijken van trouw en vaderlandsliefde te allen tijde een belangrijk staatstuk zal blijven.
Al weet men ook, dat de Russen vroeger reeds menig blijk gegeven hadden van een' goeden aanleg, die in hen schuilde, (†) wanneer men hen uit dergelijke naauwkeurige berigten, als wij raadpleegden, leert kennen, dan beseft men eerst regt, welk een man peter geweest is, die uit zulk een' maatschappelijken toestand en uit zulk een volk het Rusland en de Russen der 18de en 19de eeuw heeft weten te scheppen!

{==476==} {>>pagina-aanduiding<<}

Onbeschrijfelijk veel moeite gaven onze Ambassadeurs zich destijds; maar wal zegen zij op hunne pogingen hadden, beoordeele elk mijner lezers zelf. Na zeven weken onderhandelens brachten de onzen het eindelijk den 4 Maart 1616 zoo ver, dat er, let wel! een wapenstilstand van drie maanden werd aangegaan: en nu besloten de Nederlanders deze rampzalige streken te verlaten. Dewijl de negotiatiën zulk een onbeduidend gevolg gehad hadden, zal ik er ook niets meer van zeggen: alleen dil mag ik niet onvermeld laten, dat onze gezanten, gedurende hun verblijf te Gleboa, Jonkheer nicolaas van brederode naar Moscou zonden om den Czaar te begroeten, en hem de noodzakelijkheid en het wenschelijke van vrede onder het oog te brengen. Zich zelven in persoon derwaarts te begeven, of een' hunner dien last op te dragen was hun afgeraden, uit hoofde van de woestheid der Muscoviten. - Door den invloed der Engelschen werd Jonkheer nicolaas, gedurende zijn verblijf te Moscou, 12 dagen lang, zoo goed als gevangen gehouden, daar hij zijne woning niet uit mogt. Slechts eenmaal werd hij in de tegenwoordigheid des Czaars toegelaten, en dat zonder een woord met dezen te mogen wisselen, want het werd bij die Audiëntie, (als men zoo noemen mag waar geen geluid gegeven werd, en dus niets te hooren viel) reeds als eene groote gunst beschouwd, de klare oogen van den Czaar te mogen zien. Daartoe, en daartoe alleen had zij gestrekt. Aan iets meer werd zelfs niet gedacht. (*) De Ambassadeurs werden tot hun vertrek uit Gleboa inzonderheid genoopt door de groote moeiten, die aan hen van wege den Engelschen gezant werden
berokkend.
Hoewel de Russen zeer goed in staat waren ons hooi en haver te bezorgen, zoo als zij het ten behoeve der Engelschen deden, lieten zij dit voor de Zweden over. Het voeder moest wel 100 mijlen ver tot in Finland toe gehaald worden. 300 man waren er mede belast, maar

{==477==} {>>pagina-aanduiding<<}
daarvan stierven er 220 aan ongemak en ellende. Het kwam in zoo geringe hoeveelheid, dat onze paarden, het ééne voor, het andere na, van honger stierven: de arme dieren hadden alles verslonden, wat binnen hun bereik viel, ‘met reverentie ghesproocken, tot haer eyghen misch ende vuylicheyt toe.’ Zij beten elkander de manen van den hals, en trokken hun verzorgers de knoopen van de kleederen, waarna zij die verzwolgen.
Voor de menschen werd wel wat beter gezorgd, maar zij hadden toch dikwijls gebrek zelfs aan 't noodige. Dit veroorzaakte desertie bij de Zweedsche soldaten, die ook oproer maakten. 't Gevolg was eene veroordeeling tot den strop van twee hunner, die echter op voorspraak onzer gezanten genade verwierven. Later evenwel werd er nog een soldaat opgeknoopt, en goeteris vertelt, hoe men een' voorbijreizenden Rus preste om voor beul te dienen, en hoe zonderling de executie in haar werk ging. Een boom de galg, de slede van den Rus er tegen gezet de ladder, een boombast de strop. Ter belooning eigende de opgeschommelde scherpregter zich de kleederen des lijders toe ‘ende dede die terstont selfs aen sijn lijf noch warm sijnde, alsoo hy selfs niet wel int habijt en was ende die teghens de coude wel van doen hadde.’ enz.
Van de hevige vorst en snerpende koude vertelt onze Penningmeester treffelijke en schier ongeloofelijke bijzonderheden. Verscheiden lieden van 't gevolg bevrozen handen en voeten. Hij zelf kon uit ondervinding spreken, daar hij er eens bijna een vinger bij ingeschoten had: door lang wrijven met sneeuw bleef die echter behouden. Met van wouw bewoonde hij een eigengebouwde hut van hout, waarin men, om van den afschuwelijken rook en van de onreinheid, daarmede verbonden, bevrijd te blijven, een open haard, in plaats van den oven, naar 's lands gebruik, geplaatst had. Tot schoorsteen, boven het dak uit, strekte een ton zonder bodem, die 's avonds toegestopt werd: zoo overleiden het ook bas en joachimi, maar van brederode behield zijn oven. 's Nachts vrozen soms de beddelakens aan 't aangezigt vast en wel zoo,

{==478==} {>>pagina-aanduiding<<}
dat men die niet dan met de huid tevens konde los krijgen. Wilde men drinken, 't vel van de lippen bleef dikwijls aan roemers of bekers kleven. - Eene bijzonderheid, die hij vertelt, wil ik met 's mans eigene woorden mededeelen:
‘'T is mede waer ghebeurt, dat den Cock een stuck Rundt-vleesch van omtrent 20 pont ghewichts int water ghesoden heeft omtrent 5 uyren, ende alsoo hy daer twee schotelen van soude oprechten, ende door-ghesneden heeft, soo wast int midden vant vleesch noch niet ontdoeyt: als oock mede eenen langhen dicken snoeck, die ghebraden was op den rooster, ende op de tafel aengherecht synde, hebben van denselven vant buytenste ghegeten, ende comende op de graet was noch bevrosen; 'twelck onmogelic schynt als men de redene niet en weet, welck is dese, dat - onse keucken stont onder den blaeuwen hemel, boven wijt open, rontsom maer met sparren afgheset, ende met bladeren ghedeckt, 'twelck seer weynich warmte conde bybrenghen, maer diende meest tot vryheydt voor den Cock: soo is den voorsz snoeck door het vier van onder wel ghebraden, maer door de vehemente coude, die van boven in de keucken viel, is hy boven cout geweest, dewelcke ommekeerende telckemael oock soo ghebeurt is, waer over de hitte vant vier qualick door de dickte vande snoeck, tot de graet toe heeft connen penetreren: ende het vleesch conde oock altemael niet onder 'twater liggen vermits de ketels ghemeenlick vol waren, soo hadde dit boven uytghesteecken, hoewel somwijl weder onder ghedout, quam telckemael wederom boven, 'twelck oock door die groote coude van boven het sieden beletten en 'tselve cout hielt. Was oock eerst niet anders dan een stuck ys, soo hart als steen eer 't in de ketel quam, als oock de snoecken, die wy daer creghen, soo hart als stocken - die dickmaels wel 14 daghen hadden bevrosen gheweest eer dat wyse creghen, ende oock wel 3 weken. - De eyeren creghen wy in sacken oock soo hardt als steenen bevrosen, die alsoo met de sack vande slede in

{==479==} {>>pagina-aanduiding<<}
de keucken neder-gheset werden sonder een te brecken.’
Men zou geneigd zijn te gelooven, dat goeteris hier gebruik maakt van het aangematigd voorregt van reizigers, die uit verre landen komen, te weten om de zaken wat, en zelfs somtijds wat veel te verfraaijen; ware het niet, dat meer dan 40 personen in staat zouden geweest zijn hem te logenstraffen, zoo hij 't geval verzonnen had. Wie zou daar zijn' goeden naam aan durven wagen?
Zulk een voor Hollanders, die 't goed gewoon waren, allerrampzaligste toestand bracht, zoo als ligt te begrijpen is, ook ziekten te wege. De Ambassadeurs kregen kolijk op kolijk en zware koortsen, zoodat veelmalen van de drie naauwelijks één bij magte was om de onderhandelingen bij te wonen.
Den 4 Maart 1616 werd het sedert lang reeds voorgenomen besluit om te vertrekken, zoo als reeds gezegd is, ten uitvoer gelegd. De Russen zouden onze landgenooten daar nog wel een jaar hebben willen houden. Den 8 Maart kwam men eindelijk te Novogorod terug. Ook daar was de ellende sedert het vertrek in de eerste helft van November onbeschrijfelijk groot geweest en nog hartbrekend. Ik sprak reeds van de meer dan 18,000 menschen, die er bezweken waren, en 't geen goeteris van de meer gegoede Russen zegt, kenschetst hen als, destijds ten minste, zonder medelijden en onbarmhartig wreed jegens hunne nooddruftige medeburgers.
Van de terugreis tot Revel valt niet veel te zeggen. Daar vond men zich als in een land van belofte. Over Stokholm zou men den terugtogt naar 't vaderland aannemen. In Zweden werden de Nederlandsche gezanten op 't eervolst ontvangen en door den Koning bedankt voor de pogingen, tot herstel des vredes aangewend. Behalve met nog andere geschenken en gouden ketens en medailles werd van brederode met de Baanderheerlijkheid van Wesenbergen in Lijfland, waartoe 18 dorpen behoorden, begiftigd, bas ridder geslagen en hij benevens joachimi in den adelstand verheven. Zij hadden dit in den beginne niet willen aannemen.

{==480==} {>>pagina-aanduiding<<}

Ik weet dit verhaal niet beter te eindigen, dan door de mededeeling van 't geen goeteris zegt ten aanzien van het uiterlijk des jongelings, wiens naam weldra gansch Europa zou doen daveren.
Gustaaf adolf was 21 jaren oud, toen onze landgenooten hem te Stokholm begroetten. Hij ontving hen ‘staende recht voor syn Conincklicke stoel, onder een hanghenden hemel ofte dosseret op een fraai tapyt, met ongedeckten hoofde; gekleed in swart geborduurd satyn: om hebbende een swarten syden mantel’: (het was een rouwgewaad over zijn' Oom, den Hertog van Holstein). Aan zyn regterhand lagen op een Marmeren tafel met 4 zilveren poten twee blaauw-fluweelen kussens met goud geborduurd, en daarop 's Konings hoed van blaauw fluweel met een gouden kroon er om, de koninklyke gouden scepter met een' gouden ryksappel, den wereldkloot verbeeldende, en een groot blank zwaard. Wat verder af stonden verscheiden Graven, Vryheeren, Edelen en Officieren des Ryks. De Koning wordt ons beschreven als lang van statuur, van lichaam wel geproportioneerd, blank van gelaat, dat wat lankwerpig was, blond van haren, den baard spits toeloopende en een weinig naar 't geele trekkende. - Na den moed vermeld te hebben, reeds door gustaaf adolf aan den dag gelegd, eindigt goeteris zijne schets van den Vorst met de vermelding, dat hij niet wraakgierig, maar zeer goedertieren, lieftallig en minzaam was: dat hij een kloek verstand en groote werkzaamheid bezat: en onze Dispencier voorspelde ongemeene dingen van hem; aan welke voorspelling de toekomst geheel beantwoord heeft. Trouwens had ook niet gustaaf adolf's vader, de schrandere karel IX, de hand veelbeduidend op het hoofd van den knaap gelegd, en gezegd: Ille faciet. Hij zal het uitvoeren.
Na omtrent een jaar afzijns zagen de onzen den vaderlandschen bodem weder. Boven de voldoening hunner declaratie werden de gezanten door de Staten-Generaal, ter belooning hunner moeite, vereerd met eene som van tienduizend gulden.

{==481==} {>>pagina-aanduiding<<}

Uit het voorgaande verhaal kan ons blijken, dat onze Staatslieden destijds met niet minder ijver dan de Krijgsheden de grootheid des vaderlands voorstonden, en daartoe allerlei ontberingen, ongemakken en gevaren trotseerden. Het gebouw, door de vereenigde pogingen van zulke mannen opgetrokken, heeft een tijdlang heerlijk in Europa geschitterd, en de Republiek der Vereenigde Nederlanden, zoo als zij in de 17de eeuw was, zal de bewondering van het laatste nageslacht verdienen.






Het streven der stof naar harmonie; eene voorlezing van G.J. Mulder. Door L.H. Verwey, Doctor in de Genees- en Verloskunde te Leiden. (*)

De kundige Schrijver der genoemde Voorlezing maakt ons hier, als 't ware, deelgenoot van het geheim der schepping, van de wording van ons planetenstelsel, van het ontstaan van al het geschapene. ‘God heeft de wereld geschapen, en het uitspansel is zijner handen werk.’ Dit gronddenkbeeld wordt hier uitgebreid, en beweerd en aannemelijk gemaakt, dat de aarde eenmaal ontstond uit een nevelvlek, waarvan er nog honderden zijn waargenomen. Door eene verplaatsing van één stofdeeltje werd deze vlek in bollen gescheiden, waarvan wij één bewonen. Door gloeijing werden deze stofdeeltjes, van zoo verschillenden aard, vereenigd. Zoo als nog heden in het binnenste der aarde, zoo was vóór duizende eeuwen de geheele aarde in gloeijing; zoo als hier en daar nog heden de gloeijende stoffen naar buiten worden geslingerd, zoo was het vroeger op duizende plaatsen; nog dagelijks koelt de aarde af, dagelijks komt de stof in bestendiger rust; eenmaal zal de tijd komen, waarop ieder stofdeeltje aan zijne bestemming voldaan heeft, rusten zal. Vertoont, nu en dan, de zee teekenen eener hevige beroering en worden de golven tot de wolken opgeheven, vóór duizende eeuwen stortte de vloed van hoog-
{==482==} {>>pagina-aanduiding<<}
ten op laagten neder, en werd ruischend en kokend weder opgeworpen door den gloeijenden bodem. Bergen en dalen, zeeën en rivieren, zij alle zijn de uitwerkselen dezer onbegrijpelijke woede der elementen. Die mijnen van metaal, die rotsen van kristal, die lagen van zout konden slechts in zoodanigen strijd gevormd worden. Hoeveel hitte heeft het ijzer noodig om te gloeijen; hoeveel oneindig meerdere hitte moet er noodig geweest zijn om alle metalen der aarde tot kristallen te vormen! Hoeveel kracht wordt er door kokenden waterdamp ontwikkeld; welke moet het geweld zijn geweest, door eene kokende zee voortgebragt, omgeven door gloeijende wanden, zoodat rotsen vaneensprongen en tot zandkorrels
werden uiteengedreven! Staan wij een oogenblik stil bij de woorden van mulder, als hij de wording des planetenstelsels beschrijft: ‘Van dezen oogenblik af aan is de rust, waarin de uitgestrekte nevelmassa verkeerde, gestoord, gestoord voor eenige eeuwen, neen voor honderd duizende eeuwen, voor altijd misschien, zoolang de stof bestaat.’
Zoo zijn dan eenmaal de planeten, met hare wachters en zonnen, door eenen enkelen schok der elementen daargesteld, met alles wat zij bevatten of eenmaal zullen bevatten. Honderden van deze nevelmassa's, zeide ik, waren waargenomen; nog heden zijn er honderden; welligt op dit oogenblik wordt een stofdeeltje dezer massa verplaatst, en een zonnestelsel te meer zweeft boven onze hoofden, rolt, wentelt, vliegt met onnavolgbare snelheid door de onbegrensde ruimte. Heden welligt is er eene planeet in wording begrepen.
Eene naauwkeurige beschouwing van de vorming der aarde heeft onbetwistbaar aangetoond, dat die vorming trapsgewijze heeft plaats gehad. De eerste levende wezens, zegt mulder, zijn ongetwijfeld schimmels en infusoriën geweest. Naarmate de elementen bevredigd werden, de aarde hare verdere volmaking nader kwam, naar die mate ook werden de schimmels door hoogere planten, de infusoriën door hoogere dieren opgevolgd. Beurtelings gingen geslachten van planten en dieren ten onder, en nieuwere, volmaaktere volgden hun op. Zoo volgden op schimmels varens van reusachtige grootte; zij waren eens de hoogst bewerktuigde wezens der aarde, zoo als thans de mensch dat is.
De H.S. zegt: ‘in zes dagen schiep god de aarde.’ In

{==483==} {>>pagina-aanduiding<<}
zes dagen; niet de dagen der menschen, maar de dagen der Godheid; niet een dag van vierentwintig uren, maar van vele eeuwen; niet een dag door het opkomen en nederdalen der zon bepaald, maar door het ontstaan en het herscheppen van zonnestelsels; niet een dag van het begrensde bestaan der aarde, maar van eene onbegrensde eeuwigheid des heelals.
Na verloop van duizende eeuwen was eindelijk de aarde voorbereid tot het ontvangen der hoogste wezens, welke wij thans kennen; toen namelijk, als de Godheid zeide: ‘laat ons menschen maken naar onzen beelde en onze gelijkenis, opdat hij heerschappij voere over al het geschapene.’ Nimmer was de zon zóó schoon uit de kimmen verrezen, nimmer was de hemel schooner blaauw, nimmer hadden de vogelen des hemels schooner gezongen, nimmer steeg de leeuwrik statiger omhoog om zijnen Schepper te loven, nimmer bedekte een jeugdiger groen de oppervlakte der aarde, nimmer had de onmetelijke zee met meer waarheid de eindelooze ruimte afgespiegeld, nimmer had de boom trotschere vruchten, de struik majestueuzer bloem gedragen, dan toen de Godheid haren adem blies over een ligchaam, dat voortaan eenen onsterfelijken geest zoude huisvesten. Zoo ontwaakte de eerste mensch. Zoo ontwaakt welligt op eene andere planeet, op dit oogenblik, het eerste wezen, gelijk aan den mensch, en nadert dáár de rustdag des Heeren.
De aarde en de overige planeten zijn hoogstwaarschijnlijk uit dezelfde stof zamengesteld. De massa's, welke op de aarde worden geworpen, bevatten geene andere dan de ons bekende stoffen, en die, na eeuwen lang met het planetenstelsel, als eene kleine nevelmassa, rondgedraaid te zijn, de eene of andere planeet naderen en op haar nedervallen. Deze luchtsteenen geven ons eene voorstelling, in het klein, van de vorming onzer aarde; als gloeijende kogels dalen zij neder, en hun toestand is die der aarde in hare wording. Indien de aarde nog gloeide, zij zouden, zoo als in den beginne, tot wezentlijke bestanddeelen der aarde overgaan. Indien dus de stoffen der overige planeten met de onze overeenkomen, op denzelfden tijd uit de nevelmassa tot bollen verdigt zijn, even zoo vele eeuwen om de zon gedraaid en gewenteld hebben met hare satelliten; welke moet dan de toestand dier planeten zijn? Dan moeten zij ook voorzeker in eenen of anderen trap van ontwikkeling

{==484==} {>>pagina-aanduiding<<}
verkeeren, de vlekken toch der maan heeft men opgemerkt van gedaante te veranderen; welligt is een reusachtige varen er de koning van het geschapene; welligt een dier, dat de menschelijke natuur nadert; welligt heeft de Godheid ook dáár gezegd: ‘laat ons menschen maken;’ welligt, neen bijna zeker leven daar wezens met onsterfelijke geesten, die denken over hetgeen op deze planeet zich bevindt, die denken zoo als wij; welligt overtreffen zij ons in wetenschap en volmaking.
‘De zon,’ zegt mulder, ‘moet uit eene andere stof bestaan dan de planeten, daar zij het middelpunt heeft ingenomen. De zon - gij hebt welligt nimmer gedacht, Lezer, aan hetgeen de zon is of kan zijn, en dagelijks ziet gij het trotsche maaksel van Gods hand; gij koestert u in hare stralen; gij zijt van verbaasdheid opgetogen, als gij den God des dags achter het zilte vlak ziet nederdalen, om het schouwspel van millioenen zonnen voor a bloot te leggen. De zon bewaart het middelpunt des planetenstelsels; van de zon straalt licht en warmte af. Wij hebben geleerd, dat de aarde meer en meer afkoelt; zij heeft dus warmtestof en juist van buiten noodig, omdat daar de afkoeling het belangrijkst is. De zon is echter uit deze nevelmassa ontstaan, even als de planeten; zij is een bol, even als deze. Welligt is de zon nog heden in dien toestand, warin vroeger de aarde was, in dien van gloeijing. Uit stoffen zamengesteld, die misschien langeren tijd noodig zullen hebben tot zamenstelling en bevrediging, is dáár welligt het schouwspel van kokende zeeën en zich verheffende bergen; misschien zal de tijd eerlang komen, dat de zon zal verduisterd worden en de maan zal zijn als bloed; dan zal voor het menschelijk geslacht de tijd van bestaan geëindigd, de zevende dag der schepping volbragt zijn.’
De warmte der aarde is van den beginne af verminderd; maar, naarmate van die vermindering, nam de volmaking van het geschapene toe; zij nam toe tot de daarstelling van menschelijke wezens. Gedurende het bestaan van het menschelijke geslacht is de afkoeling der aarde toegenomen, is de beschaving, is de volmaking van den menschelijken geest toegenomen. Nog dagelijks neemt zij toe.
Wanneer eenmaal die zon zal zijn afgekoeld, wanneer de eerste dag van de schepping der zon zal geëindigd zijn, dan zal de achtste dag van de schepping der aarde aanbreken,

{==485==} {>>pagina-aanduiding<<}
dan zullen wij ontwaken op eene nieuwe aarde en ons geloof zal veranderd worden in aanschouwen, dan zal onze wetenschap kennis zijn, dan zullen de bewoners der planeten en manen niet meer over elkanders al of niet bestaan denken, maar zij zullen met elkander spreken; het zal de dag zijn des Heeren.
Werpen wij, met mulder en met diens woorden, nog eens eenen terugblik op onze planeet. ‘Ruw en woest, verwisselde alles, tot dat or evenwigt tusschen de krachten der stof ontstond; er traden kleine wezens te voorschijn uit dezelve; de infusoriën bereidden de stof en den vorm voor de weekdieren, deze voor de visschen, deze wederom voor de kruipende dieren; de kruipende dieren bereidden ze voor de zoogdieren, en deze laatste voor de vogelen. Te zamen, door de planten ondersteund, waren deze noodwendig, om de stof der aarde geschikt te maken tot huisvesting van eenen hoogeren geest. Zal zij daartoe altijd geschikt blijven? Nog maar zes of zeven duizend jaren huisvest zij dien geest. De omvang van kennis, de ontwikkeling van het verstand neemt toe. Niet in elke eeuw ziet men dien vooruitgaan, maar zonneklaar bij eenen terugblik in de geschiedenis. Stilstaan kan de geest niet. Streeft hij steeds voorwaarts, zoo komt er een tijd, dat die geest een ander ligchaam behoeft. Dan schijnt mij het tijdstip daar, waarop de aarde eene nieuwe gedaanteverwisseling zal ondergaan en het menschelijk geslacht zoo zal gesloopt worden, als wij het ligchaam gesloopt zagen worden van geesten, die te sterk waren om in het ligchaam te verblijven.
Het leven van eenen mensch is, in het klein, het leven van het menschelijke geslacht; de geschiedenis der aarde is, in het klein, de geschiedenis van het heelal; de bijzonderheden verschillen slechts; de typus blijft dezelfde. Millioenen gedaanteverwisselingen zullen de millioenen werelden ondergaan, eer het stoffelijk heelal volmaakt heeten kan. Die volmaking echter heeft hare grenzen. Eenmaal zijn alle krachten van alle stoffen bevredigd en in volmaakte harmonie getreden, en zijn in dezelfde mate de geesten ontwikkeld geworden. Mij dunkt, wanneer de millioenen wereldbollen zullen voldaan hebben aan het doel van hun aanzijn, aan de ontwikkeling der geesten tot boven het stof, dat dan het tijdstip daar is, waarop alle stof zal wegzinken in het niet, waaruit zij is te voorschijn geroepen, om aan de gees-
{==486==} {>>pagina-aanduiding<<}
ten, vrij en onafhankelijk, een ongestoord bestaan te verzekeren, zich in zich zelve te ontwikkelen tot in het oneindige, naar wetten, door de Godheid eenmaal vastgesteld en geregeld voor de eeuwigheid.’





Iets over de Poolsche Joden. (*)

Zoodra men, van den kant van Duitschland komende, de Poolsche grenzen over is, wordt het gezigt getroffen door de ontmoeting van een zonderling slag van menschen, dat zich in alles van de overige bevolking onderscheidt. Hunne tot op de borst nederhangende baarden, hunne lange tabbaarden met wijde mouwen, de sterkgeteekende gelaatstrekken der mans, de gitzwarte haren en oogen der vrouwen, derzelver hoog opgetorend kapsel, vreemdslachtige hals- en armsieraden leveren een tafereel, hetwelk ons, even als een Gothisch gebouw in het midden eener hedendaagsche stad, in verbeelding verscheidene eeuwen achterwaarts brengt. Het zijn de Poolsche Joden, een menschenras door geheel de wereld berucht, ware, sints bijna onheugelijken tijd volkomen ongeschonden bewaard geblevene mumiën. Hun persoonlijk voorkomen, gevoegd bij de morsigheid der stadswijken, welke zij bewonen, en de stoutheid, waarmede zij overal zamenscholen, waar slechts geld te winnen is, maken de Joden in Polen tot eene wolk, die het vrolijk gezigt des lands op eene onvriendelijke wijs verdonkert, ten ware men hen nog liever bij een heir bloedzuigers vergelijken wilde, dat daaraan deszelfs beste levenssappen onttrekt.
Treden wij het huis van eenen Joodschen herbergier binnen; hoezeer ik moet aanmerken, dat derzelver getal zeer verminderd is. Het bestaat uit een ruim vertrek ten dienste der reizigers, en een ander veel kleiner, waarin het gezin zijne woning heeft. Dit laatste gedeelte staat doorgaans opgepropt met allerlei huisraad, waaronder in de eerste plaats geheele stapels beddengoed in het oog vallen, hetwelk nogtans er zoo weinig aanlokkelijk uitziet, dat de vermoeide

{==487==} {>>pagina-aanduiding<<}
vreemdeling ter naauwernood besluiten kan op hetzelve zijne nachtrust te zoeken. Het zeer beperkte vertrek dient niettemin meestal tot huisvesting aan meer dan één gezin, te welken einde het in vakken verdeeld is, niet, gelijk men misschien zou denken, door schotwerk of andere afschutsels, maar door, met krijt op den vloer getrokkene strepen. De huiselijke kring wordt niet zelden vermeerderd door een kalf, dat voor den haard uitgestrekt ligt, en door in teenen manden opgeslotene ganzen; het schor gesnater dier vogels, gepaard aan het drenzen der kinderen en het knorren der ouders, vormt het liefelijkste kattenconcert, dat men met ooren hooren kan. Doch laat ons niet vergeten van veel kostbaarder dingen te spreken, welke deze armoedige stulpen gewoonlijk bevatten; te weten groote doch ruw bewerkte kasten vol van tafelzilver, kostbare vrouwenkleederen, schitterend van diamanten en paarlen, en vooral schuldbrieven voor ontzaggelijke geldsommen, aan de voornamen des lands tegen woekerwinst voorgeschoten.
Biedt nu de Poolsche Jood in zijn uiterlijk voorkomen een treffend contrast met het overige der bevolking aan, zoo levert zijn zedelijke toestand er een, dat nog veel opmerkelijker is.
Na den geheelen dag te hebben doorgebragt met aan zijne klanten bier en brandewijn te schenken, en met te berekenen, wat hij tusschenbeiden winnen kan, door aan een' dronken boer zijn hout, zijn hooi of zijn koren af te koopen, of hem oude kleederen daarvoor in ruil te geven, sluit de Poolsche Jood zich 's avonds in een binnenvertrekje op, en poogt er, tot laat in den nacht, de schatten van wetenschap en geleerdheid op te delven, die in de Rabbijnsche boeken begraven zijn. In de eerste plaats zal hij zich in den zwaarlijvigen Talmud verdiepen, door welks spitsvindigheden hij zijn geweten poogt in slaap te wiegen; want men moet niet denken, dat een Poolsche Jood geen geweten heeft. Vervolgens zal hij in de cabbala pogen door te dringen, en de moeijelijkste vraagstukken over den aard van ziel en ligchaam, derzelver onderling verband, het geheim der schepping en soortgelijke onderwerpen overpeinzen. Hij vergeet ook niet, de gaaf der redeneerkunst, welke de natuur hem in ruime mate heeft toegedeeld, te scherpen door het bestuderen der bovennatuurkunde van aristoteles, naar de uitlegging van maimonides, of wel der Hebreeuw-
{==488==} {>>pagina-aanduiding<<}
sche overzetting van euclides' meetkunstige beginselen. - Zoodanig was de Poolsche Jood tien eeuwen geleden, en zoodanig is hij thans nog.
Om den laatsten trek aan de schets der bijzonderheden bij te zetten, welke den Jood in Polen van het overige der bevolking onderscheiden, behoort men ook iets te zeggen van de wonderlijke bastaardtaal, welke hij spreekt, en die een mengelmoes is van bedorven Hoogduitsch, doorspekt met een aantal Hebreeuwsche woorden. Die taal dient hem ook bij het schrijven, hetwelk hij met Hebreeuwsche letters doet en van de regter- naar de linkerhand. Men beweert, dat dit Kauderwelsch door de Joden in Polen gebragt is, toen zij, door de eerste kruisvaarders mishandeld en vervolgd, de vlugt naar dat koningrijk namen, waar men hen welwillend ontving. Doch, zoo er al destijds veel Duitsche Joden naar Polen geweken zijn, is het ook zeker, dat zij er een vrij groot aantal hunner geloofsgenooten reeds gezeten vonden. Heden ten dage leven van de zes millioenen Joden, die, wegens den Abt grégoire, over de oppervlakte van den aardbodem verspreid zijn, twee millioenen in Polen alleen, waar zij een tiende deel der bevolking uitmaken. Scherp gescheiden van het overige der bewoners, zijn zij voor het land, dat hen opgenomen heeft, onbetwistbaar eene bron van verzwakking geworden; maar men zou onregt doen, bijaldien men zulks tot een verwijt wilde maken voor de regering, die niets verzuimde om hen met de massa der natie ineen te smelten; de toestand, waarin zij gebleven zijn, is blijkbaar het uitwerksel van de uitsluitende zelfzucht, die te allen tijde aan het Joodsche volk eigen geweest is.


Iets over de Baschkiren.

De Baschkiren staan nog op een' zeer lagen trap van ontwikkeling. Onder hen heerscht de grofste bijgeloovigheid. Zij hebben hunne toovenaars en waarzeggers, die in groote achting staan. Men meent, dat dezelve boeken bezitten, welke in de hel vervaardigd zijn. Die deze geschriften kunnen uitleggen, weten het verledene, tegenwoordige en toekomende. Volgens het algemeene volksgevoelen, hebben zij omgang met geesten, en kunnen, met behulp van deze,

{==489==} {>>pagina-aanduiding<<}
allerlei verbazende wonderen doen - zij verduisteren, bij voorbeeld, zon en maan, rukken de sterren van den hemel en werpen die op aarde neder, veroorzaken storm en onweder, of doen die bedaren. Hebben zij geld noodig, geen zwarigheid - zij laten het slechts den Duivel weten; deze steelt terstond het goud en zilver der rijke lieden, om er de kas van den toovenaar, die met hem in verbond staat, mede te vullen. Erft iemand eenen schat van zoodanige boeken, dan gaat ook de magt, om de geesten te gebieden, op hem over. Bij hunne kunstenarijen bedienen de toovenaars zich van bezweringsformulieren, alsmede van zekere kruiden en wortelen. De Baschkiren sidderen voor hen. - De waarzeggers zijn niet minder in aanzien. Wil iemand het toekomende weten, zoo begeeft hij zich met een vet schaap naar eenen waarzegger. Deze slagt het en spijst er van met zijne vrienden. Na den maaltijd neemt hij een onaangeroerd gebleven schouderblad van het dier, schrabt het zorgvuldig met een mes af, en legt het op gloeijende kolen, tot dat het vet er uitgebraden is en het been begint te scheuren. Dan neemt hij dit van het vuur, beschouwt het opmerkzaam en deelt eene profetie mede.
De Baschkiren gelooven, dat de sterren in de lucht hangen en met groote ijzeren ketens aan het gewelf des hemels vastgemaakt zijn. De aarde rust, volgens hunne meening, op drie ongemeen groote visschen, waarvan reeds één dood is - een bewijs, dat het einde der wereld nadert. Voorts verbeelden zij zich, dat bij de geboorte van elk levend wezen reeds in het boek des noodlots het getal der dagen bepaald is, die hetzelve op aarde zal doorbrengen, gelijk ook de hoeveelheid voedsel, die het zal gebruiken. - Vele benamingen van plaatsen kunnen getuigen van de bijgeloovigheid der Baschkiren; duivelsbergen, duivelsheuvels, duivelsvlakten, duivelsholen, duivelsdalen zijn daar in menigte.
Evenwel begint er ook onder dit volk aanvankelijke beschaving te komen. In de meeste dorpen zijn thans scholen, waar de kinderen lezen en schrijven leeren. Te Kasan en in het stadje Kargal, achttien wersten van Orenburg, bestaan zelfs gestichten voor hooger onderwijs te hunnen behoeve, waarin de Tartaarsche spraakkunst, de Arabische en Petzische talen, rekenkunde, geschiedenis, de beginselen van natuurkunde en wijsgeerte volgens aristoteles, benevens den Koran, geleerd worden. Vóór weinige jaren is te

{==490==} {>>pagina-aanduiding<<}
Orenburg het Naplinscheffsche Instituut, dus genoemd naar den stichter naplinscheff, opgerigt. In hetzelve wordt de Baschkirsche, Tartaarsche en Kirgisische jeugd onderrigt, terwijl ook verscheidene Russen er gebruik van maken. Daar is dus reden, om te verwachten, dat het licht der waarheid mede allengs in die oorden zal doordringen.


De wandelplaats van Carthagena, in Columbia.

Gelijk de Spanjaarden in het algemeen liefhebbers van wandelen zijn, en bijkans elke stad haar Paseo, of algemeene wandelplaats, heeft, even als Madrid het Prado, waar ieder zich komt vermaken, zoo verlustigen zich ook derzelver afstammelingen in de nieuwe wereld op dezelfde wijze. Gosselmann deelt eenige opmerkingen mede, welke hij op eene wandeling te Carthagena deed. Onder de bonte menigte, welke zich heen en weder bewoog, kwamen daar, zegt hij, eenige voorname Creoolsche dames, die, met echt Spaanschen gang, in hare dunne witte kleeding met korte mouwen en rokken, fier daarheen stapten, alsof zij wilden zeggen: Zoo gij ons blank vel niet bewondert, aanschouwt ten minste onze nette voetjes! In hare nabijheid kon men hier en daar een' sluipenden monnik zien, die, in zijnen zwarten mantel gewikkeld, onder eenen hoed met breeden rand zweette, terwijl dezelve, aan de eene zijde opgeslagen, hem, wel is waar, verhinderde den hemel te aanschouwen, doch geenszins belette, heimelijk blikken ter zijde te werpen, al ware het dan ook enkel, om de menigvuldige eerbewijzingen op te merken, waarmede hem de gemeene man in het voorbijgaan begroette. Een weinig verder waren eenige Negers, die op kleine ezels reden. Zij hadden groenten in de stad verkocht, en keerden nu naar huis terug, op de kleine pakzadels zittende en de beenen kruiselings over den hals des geduldigen ezels geslagen houdende. De gansche opschik van deze lieden bestond in een' ongemeen grooten stroohoed, een hemd, en een', aan het einde gekromden, kleinen stok, waarmede zij het dragende dier van achteren aanspoorden, als de gedurig herhaalde drijfwoorden: burro! anda! (ezel! voort!) niet helpen wilden. En dit was inzonderheid het geval, wanneer zij voor de lompe wagens (volantes, snelwagens) uit
het spoor wijken moes-
{==491==} {>>pagina-aanduiding<<}
ten, welke, met uitzondering van vrachtwagens en koetsen in Bogota, de eenige rijtuigen in Columbia zijn; terwijl er in de gansche overige wereld zeker niets dergelijks wordt gevonden. Zoo ze al ooit in beschaafde landen gebruikelijk waren, zal het zeker vóór eeuwen geweest zijn. Bezwaarlijk kan men deze gedrogtelijke wagens beschrijven, zoo men zich niet een' ouden, van boven midden door gedeelden, staatsiewagen met zeven vensters weet te verbeelden, in dier voege, dat de achterste helft met drie vensters en de groote achterwielen overig is, die dan door één paard, dat tusschen twee lange en lompe stokken loopt, voortgetrokken wordt, terwijl er nog een Neger op het arme dier zit, en het gedurig met zijne lederen zweep slaat, of ook wel met de sporen, die aan zijne naakte voeten zitten, de snelheid dezer keurige equipage poogt te vergrooten. Daar er geene koetsglazen in zijn, waarvoor men trouwens in de taal aldaar naauwelijks een woord heeft, zoo verschaffen de niet geslotene openingen aan het daarin rijdend paar eene schoone gelegenheid, om te zien, en van de minder gelukkige voetgangers gezien te worden. - Voorts zag men eene menigte jonge Negerinnen, wier witte geborduurde kleederen sterk afstaken bij de lange, zwarte handschoenen, kousen en schoenen. Zij gaan ook dikwijls niet alleen met bloote armen, maar barrevoets, ofschoon ze tevens eene menigte ringen aan de vingers, banden om de armen, parels om den hals en bloemen in het haar dragen. Achter deze meisjes volgden eenige Columbische jonge heeren met ligte hoeden, uit wortelvezels gevlochten, met gestreepte buisjes en witte lange broeken, die zoo wijd om de beenen waren, dat onder dezelve, nevens de met hooge hielen voorziene laarzen, waarop deze modegekken met hunnen trotschen gang zich zoo vlug bewogen, nog wel twee beenen hadden kunnen steken, terwijl
zij daarheen zweefden onder een onophoudelijk gesnap of liever luid geroep, dat zelfs door hunne rookende eigaren niet werd afgebroken. Iets verder vertoonde zich een sterk, morsig-geel inboorling, wiens glimmend zwart haar nederhing onder den breeden stroohoed, die zijn grof aangezigt beschaduwde; hij had slechts een blaauw geruit, ruim hangend hemd aan, benevens eene broek van dezelfde stof. Hij maakte eene beweging, om uit zijnen breeden, met een' dunnen baard voorzienen, mond zijne cigaar te nemen, en aan zijnen medgezel, eenen

{==492==} {>>pagina-aanduiding<<}
kastanjebruinen, kroesharigen Mulat, te geven, die, van eenen Europeschen vader en Afrikaansche moeder voortgekomen, met zijn welgevormd ligchaam den beeldhouwer wel tot modél zou kunnen dienen. Nadat hij zijne cigaar had aangestoken, verwijderden zij zich van elkander, om ruimbaan te maken voor eenige ruiters, die met strakken toom, sporen en zweep hunne kleine paarden aanspoorden, welke zij in den telgang hielden, zoo vermoeijend voor het paard, als aangenaam voor den rijder. - Aan de andere zijde stapten eenige officieren van de bezetting, wier groote, zwarte knevels, baard en bakkebaarden slechts een klein gedeelte van het bleekgele aangezigt vrijlieten, hetwelk, met de vonkelende oogen, toonde, dat, zoo al niet deze heeren zelve, ten minste hunne voorouders uit Kastilië afkomstig waren; ofschoon de driekleurige kokarde op de groote, driekante, met pluimen bezette hoeden en het Columbische wapen op de knoopen van hunne schitterende uniform aanduidden, dat zij de vrijheid van het onafhankelijk Gemeenebest tegen de onderdrukking van het oude moederland verdedigden. Voorts zag men hier en daar ook eenen Engelschman, wiens vermagerd en bleek gelaat bewees, dat hij reeds vóór geruimen tijd het koude, vochtige luchtgestel van zijn geliefd eiland tegen de drooge, verschroeijende hitte van dit vasteland verwisseld had. Nogtans gingen zij ook hier, hoezeer zij mogten zweeten, in de kleederdragt van hun vaderland, de blaauwe frak, die met hun volksbestaan zoo onafscheidelijk verbonden schijnt te zijn, als de tulband met den Turk.


Eene spoorwegöntmoeting.

Op eenen kouden, somberen wintermorgen, juist toen de trein van het station *** afreed, snelde een man, die de eerste jeugd reeds voorbij was en geene andere bagaadje had, dan een' zeer kleinen reiszak, een der rijtuigen in, waar hij nog eene plaats open vond. Hij had het zoo druk met het omslaan van den kraag van zijn' jas, die zijne kin bedekte, en met het wegleggen van zijnen reiszak onder de bank, dat dit nog niet was afgeloopen, en hij geen' tijd had, om naar zijne reisgenooten om te zien, voordat de trein reeds met snelle vaart voortspoedde. Zijne reisgenooten waren voor

{==493==} {>>pagina-aanduiding<<}
het meerendeel van de meest gewone soort, en oogenschijnlijk stuursch en slecht geluimd, misschien wel doordien zij ontstemd waren door het opstaan in den winter midden in den nacht, namelijk bij het kaarslicht. Vlak tegenover onzen held zat eene vrouwelijke gedaante. Daar zij in een der rijtuigen van de eerste klasse reed, was het naar den regel, dat men haar voor eene dame hield; en de uitdrukking van haar gelaat en al hare manieren bevestigden ook deze vooronderstelling, die evenwel, zoo de zaak naar hare kleeding had moeten worden beslist, misschien niet zoo gaaf zou zijn aangenomen. Haar mantel was van zeer grove stof en blijkbaar veel gedragen, en haar hoed was alles behalve fraai en, wat erger was, zeer uit de mode. Gedurende den togt gebeurde er niets bijzonders. De belangrijkste voorvallen zouden geweest zijn de gretigheid, waarmede twee heeren over staatkundige zaken handelden, waarover zij het gelukkig eens waren; de kortstondige populariteit, door eene oude dame verworven, die tegen den middag eenige smakelijke lekkernijen voor den dag haalde en ten algemeenen nutte ronddeelde, en de kinderachtige angst van hare kleindochter in de lange donkere tunnels. Bij andere gelegenheden zou dat laatste misschien de politieke ijveraars hebben gehinderd; maar bij hunne tegenwoordige goede luim wedijverden zij met elkander, wie door liefkozingen en grappige vertellingen de tranen van het kind het beste zou afdroogen. De eenige zwijgende reizigers waren onze held en zijn vis à vis. Eens maakte de eerste eene beweging, alsof hij zijn horologie wilde uithalen, maar keek verwonderd en misnoegd over het een of ander; en zeker, er kwam geen horologie voor den dag. Helaas, de jonge dame bezat er geen, of ik houd mij overtuigd, dat zij hem wel zou gezegd hebben, hoe laat het was; en zij was de eenige, die zijn gebaar bemerkte.
Toen zij aan de groote vereeniging waren gekomen, waar onderscheidene hanen elkander snijden, klommen de reizigers schielijk uit de wagens, en het grootste gedeelte had in een ongeloofelijk kort tijdsbestek zijn fortuin gezocht. De jonge dame evenwel was blijkbaar teleurgesteld en verlegen, daar zij verwacht had, dat er een bediende zou zijn, om haar te ontvangen; en de heer zonder horologie, die haar in het bureau volgde, waar hij verzocht te mogen wachten, geraakte plotseling in groote verwarring. De waarheid was,

{==494==} {>>pagina-aanduiding<<}
dat hij in de haast, of in de gedachteloosheid van hevige aandoening, niet alleen zijn horologie had vergeten, maar ook zijne beurs had verloren. Na een oogenblik aarzelens, ging hij naar den man, die de vracht moest ontvangen voor den trein, waarmede onze reiziger nog omstreeks dertig mijlen verder moest, en maakte, blijkbaar niet zonder eenigen weêrzin, dezen bekend met de verlegenheid, waarin hij zich bevond.
‘Mijne reis is van den dringendsten aard,’ zeide hij. ‘Ik ben geroepen aan het sterfbed van eenen bloedverwant, dien ik in de laatste twaalf jaren niet heb gezien. Ik had mijne beurs, toen ik te Londen de vracht tot hiertoe betaalde; en in mijne haast - de trein reed spoediger weg, dan ik verwachtte - moet ik haar hebben laten vallen, in plaats van haar in mijn' zak te steken. Zoo gij mij vergunt, u mijnen naam en mijn adres te geven, en mij toestaat tot *** te gaan, zoo kunt gij er staat op maken, dat ik u het geld zal zenden, zoodra ik aankom. Het is van het hoogste belang, dat ik hier niet worde opgehouden, hetgeen anders het geval zou zijn, tot dat ik antwoord kon krijgen van mijne vrienden.’
‘Het zou mij aangenaam zijn, als ik Mijnheer van dienst kon wezen,’ zeide de man; ‘maar 't is geheel tegen het reglement; misschien hebt gij wel een of ander van waarde bij u, dat gij tot pand zoudt kunnen laten. Anders, kan ik u zeggen, zou ik niet durven.... Wees zoo goed en ga wat op zij; daar zijn twee of drie heeren, die op plaatsbriefjes wachten.’
De vreemdeling wachtte, totdat het bureau weder vrij was, en toen ging hij met een' blos voort, die als bewijs van schuld had kunnen gelden: ‘Mijn goede vriend, ik moet tot mijn spijt zeggen, dat ik bij ongeluk mijn horologie te Londen gelaten heb, en het verwondert mij niet, in de verwarring van mijnen geest, bij de onverwachte tijding...’
‘Oho!’ riep de man met eenen lach, die veelbeteekenend moest zijn, ‘dat lukt niet in deze streek van het land; 't spijt me, maar hoe eerder gij uw biezen pakt, des te beter zal het voor u zijn, zou ik denken.’
Er lag in den toon van 's mans stem eene nog grootere onbeschaamdheid, dan in de woorden zelve; doch de korte stilte werd afgebroken door eene liefelijke stem, die beefde, alsof zij voor hare eigene stoutheid schrikte, en de woor-
{==495==} {>>pagina-aanduiding<<}
den: ‘Ik zal u een guinje leenen, Mijnheer!’ klonken den vreemdeling als de zoetste muzijk in de ooren.
‘God zegene uw jong en onergdenkend hart!’ riep hij met aandoening uit, terwijl hij zijnen hoed afnam, en zijne oogen die van zijne reisgenoote ontmoetten; en hij verwonderde zich op dat oogenblik, dat hij hunne bij uitnemendheid vriendelijke uitdrukking niet eerder had opgemerkt. Intusschen gleden de ontbloote, met geene ringen versierde, maar fijne vingers van het jonge meisje in een beursje, dat zeer lang scheen, omdat het bijna geheel ledig was, en haalden er een van de beide guinjes uit, die er in waren.
‘Aan wie heb ik deze tijdige en edelmoedige leening te danken, en waar mag ik het genoegen hebben het geld terug te bezorgen?’
‘Ik ga wonen weinige mijlen van deze plaats, bij mijne tante, Mevrouw lawford; zoo gij het adresseert aan maria - aan Mejufvrouw,’ voegde zij er bij, alsof zij aarzelde om dezen titel zich toe te eigenen - ‘aan Mejufvrouw marston, dan zal het mij geworden.’
‘Maar het adres van uwe tante,’ zeide de vreemdeling, ‘is mij onbekend; gij zoudt mij verpligten, zoo gij het wildet opschrijven, zoodat er geene mogelijkheid van vergissing kon bestaan.’ En, een kaartje uit zijn' zak halende, vroeg hij den bureaulist, op den koelen toon der verachting, of hij de dame eene pen met inkt wilde geven.
‘Met pleizier, lieve meid, zoo gij het begeert,’ zeide de onbeschaamde kerel, zich tot maria wendende. Deze had intusschen een potlood gevonden, en dus zijne hulp niet noodig; maar een roode gloed van gramschap brandde op het gelaat van den vreemdeling, schoon hij zichzelven genoeg meester was, om zijnen toorn niet in woorden lucht te geven. Hij wees de onbeschofte gemeenzaamheid van den bediende op de verstandigste wijze af, door zijnen arm aan maria marston aan te bieden en haar naar eenen stoel te geleiden, die op eenigen afstand stond, terwijl hij zeide: ‘Gij moet mij de eer gunnen van aan uwe zijde te blijven, tot dat uw bediende komt.’
Maria zou geene vrouw hebben moeten zijn, zoo zij niet getroffen ware geweest door de kieschheid van des vreemdelings oplettendheid. Doch, schoon van aanzienlijke afkomst en uit den hoogeren kring, zij was eene ongelukkige wees, over wier jeugd de donkere en dreigende wolk

{==496==} {>>pagina-aanduiding<<}
der behoefte hing, of, om den geijkten term te gebruiken, zij was eene arme bloedverwante, gewoon aan veronachtzaming en vernedering, die te weinigbeduidende waren om er over te klagen en toch voelbaar genoeg, om eene van natuur fijngevoelige ziel te onderdrukken. Geen wonder dus, dat de eerbiedige wijze van handelen des vreemdelings haar diep trof, toen zij hem herinnerde, dat de trein, waarmede hij vertrekken wilde, op het punt stond om af te rijden.
‘Ik kan een uur op den volgenden wachten,’ zeide hij. ‘Zulk een uitstel is zeer onbeduidend in vergelijking van dat, waarvoor uwe goedwilligheid mij heeft bewaard.’
Doch zijne beleefdheid - of dat betere gevoel, waarvan beleefdheid enkel tot het uitwendige teeken strekt - werd niet op de proef gesteld. Want op datzelfde oogenblik stommelde een bediende het vertrek binnen, waar zij stonden te wachten, en, na eene korte verontschuldiging aan Jufvrouw marston over zijn te laat komen, bragt hij haar naar het rijtuig, waarin de vreemdeling haar hielp, die met den hoed in de hand bleef staan, totdat het rijtuig eenen hoek omgeslagen en uit zijn gezigt verdwenen was.
Het oog van een achttienjarig meisje, hoe helder ook, ziet doorgaans de zaken als door een bijzonder gekleurd glas, en, zoo men de waarheid zal erkennen, de schaduwzijde van de dertig heeft voor hetzelve iets van den avond des levens; doch schoon de vreemdeling blijkbaar het derde kruisje achter den rug had, zoo waren toch zijne edele gestalte en zijne fraai gevormde gelaatstrekken dieper in maria's geheugen geprent, dan die van eenigen anderen levenden persoon.

* * *

Januarij was voorbij, en, schoon de sneeuw op den grond lag, begonnen de dagen toch te lengen en de heldere zon straalde op de ijskegels, die aan de verandah hingen van de gezelschapskamer van Mevrouw lawford, en die waarschijnlijk verstijfd bleven door den snerpenden oostenwind, die door iedere reet scheen heen te dringen. In eenen gemakkelijken leuningstoel, digt bij het brandende vuur, zat de oude dame te breiden, terwijl hare beide dochters druk bezig waren met veelkleurig borduursaaijet. Bij eene tafel aan het venster stond maria marston aan hare ochtendwerk-
{==497==} {>>pagina-aanduiding<<}
zaamheden. Zij had met de keukenmeid kelder en provisiekamer nagezien; zij had den poedel gekamd en de schoorsteenornamenten afgeveegd, en zorgde nu voor eenige fraaije hiacinten, waarop hare tante, eene liefhebster van bloemenkweeken, grooten prijs stelde. Doch een treurig ongeluk had er plaats; een van de potten gleed uit hare verstijfde vingers, (zij had dien geheelen morgen nog geen vuur gevoeld) en de bloem was van den bol afgebroken. Een heldere drop stond in ieder van hare zachte donkere oogen; want zij was vrij onzacht over hare onvoorzigtigheid doorgehaald. Haar hart was te vol van droefheid, om verontschuldigingen te maken, en zij fluisterde enkel: ‘Ik ben zeer ongelukkig.’
‘Dat kan ik u niet toestemmen,’ zeide mathilda lawford, een goedhartig meisje, en dat begeerig was, om de gedachten van hare moeder, eene zeer ligtgeraakte vrouw, op een aangenaam onderwerp af te leiden. ‘Ik weet wel, dat wij allen u heel gelukkig achtten, toen gij juist op den avond van ons bal zulk een prachtig bouquet prezent kreegt. Was het niet waarlijk een buitenkansje, dat dit zoo juist van pas kwam? En gij waart een beste meid, dat gij die tusschen ons verdeeldet. Ieder dacht, dat de bloemen uit onze eigene trekkas waren.’
‘Gij waart toch niet dom genoeg, om hen uit den droom te helpen?’ bromde de oude dame, die, behalve dat zij een kwaad humeur had, eene van die zwakke en bekrompene moeders was, wier kinderen, zoo zij goede eigenschappen hebben, deze bezitten in spijt van de slechte opvoeding. ‘Wij zouden er even fraaije hebben kunnen toonen, zoo die domme tuinman het vuur niet had laten uitgaan op kersavond; en het is niet noodig, dat men dergelijke teleurstellingen aan ieder vertelt.’
‘Ik zou meenen, dat het vooral voor u een fortuintje was, uw guinje met de bloemen terug te krijgen,’ zeide hanna op eenen toon, die te kennen gaf, dat zij vrij wat meer, dan mathilda, de dochter harer moeder was. ‘Ik houd mij overtuigd, dat gij niet verwachttet haar ooit terug te zullen zien. En het beursje van witte zijde en zilver, waarin het geld was, is keurig, een volmaakt speelbeursje.’ (Jufvrouw lawford was achtentwintig jaren oud, en was sedert eenigen tijd eene geweldige whistspeelster geworden.) ‘Ik geloof niet, dat gij het ooit gebruikt, doet gij wel, maria?’

{==498==} {>>pagina-aanduiding<<}

Dat was niet de eerste vriendelijke wenk, die nicht hanna had gegeven met betrekking tot het beursje van witte zijde en zilver; maar maria, doorgaans even vlug van begrip, als bereid om af te staan, scheen onbegrijpelijk dom of vasthoudende, zoo dikwijls dit onderwerp ter sprake kwam. De komst van den brievenbesteller gaf eene andere wending aan het gesprek, en onder de brieven was er een voor maria; hetgeen, als eene zeer ongewone zaak, niet weinig nieuwsgierigheid opwekte. De inhoud was in een oogenblik doorgelezen; maar, hoe kort de brief was, de wang van maria marston werd beurtelings wit en rood. Vervolgens barstte zij in tranen uit, liet den brief vallen, en zeide: ‘Het is spotternij, eene wreede spotternij; het kan niet waar zijn.’
Doch die officiële brief was geen spotternij. De deftige oude firma, die zich hare zeer onderdanige dienaars noemde, zou gehuiverd hebben voor zulk eene schenddaad. Neen, neen, de zaak was te goed gestaafd, om de minste twijfeling of aarzeling te dulden. Maria was niet langer arm en afhankelijk. De oude digby randle, overal bekend als een zeer zonderling karakter, en wiens dood drie dagen te voren in de couranten was aangekondigd, had aan maria in zijn testament een legaat van tienduizend pond sterling vermaakt, waarvan de rente haar tot aan hare meerderjarigheid moest worden betaald, en die vervolgens geheel te harer beschikking stonden. Het vreemdste van de zaak was, dat maria marston haren vriendelijken weldoener nooit gezien had, voor zoo veel zij wist, noch ook door hem ooit ontmoet was!

* * *

De ijskegels waren verdwenen en de bevrozene wateren ontdooid. De vogels zongen vrolijk, en de boomen begonnen hunne lichtgroene bladeren te ontwikkelen. De grijze winter was vertrokken, en de jeugdige lente had zijne plaats ingenomen. Op eenen morgen in de eerste dagen van Mei begon maria marston hare reis op den spoorweg naar de hoofdstad. Doch schoon zij eenige maanden ouder was, dan toen wij haar eerst bij den lezer binnenleidden, schoon hare kennis van de wereld was vermeerderd, en hare beurs zeer goed gevuld, zoo werd het niet gepast, welvoegelijk of veilig geoordeeld, dat zij, gelijk zij vroeger gedaan had, onbeschermd en alleen zoude reizen. Eene oude huishoud-
{==499==} {>>pagina-aanduiding<<}
ster der familie werd dus tot hare begeleidster naar Londen verkozen, waar zij andere bloedverwanten had, die haar verwachtten. Wij doen geene poging, om van deze veranderde schikkingen rekenschap te geven; wij vermelden de zaak slechts, en zullen er alleen bijvoegen, dat zij bij deze gelegenheid een' zeer fraaijen hoed droeg, het chef d'oeuvre van eene modemaakster in de provincie. Er had intusschen eene zonderlinge toevalligheid plaats; want zij werd in den wagen geholpen door denzelfden heer, aan wien zij bij de vorige gelegenheid een guinje geleend had, en die, zoo het scheen, met denzelfden trein, als zij, naar de hoofdstad terugkeerde. Hij ging, even als toen, vlak tegenover haar zitten; doch nadat er tusschen hen een glimlach van herkenning was gewisseld, merkte maria eene half minzame half misnoegde uitdrukking op zijn gelaat, toen de oude huishoudster het rijtuig binnentrad. Het was evenwel blijkbaar geen gevolg van hoogmoedigen trots bij het vooruitzigt van zulk eene burgerlijke reisgenoote; want hij bewees haar de achting, aan hare jaren verschuldigd, en hielp haar met zorg en oplettendheid. Het was eenigzins zonderling, dat er geene pogingen werden gedaan, om andere reizigers te laten in het rijtuig,
waarin dit drietal zat. Wat er dus op de reis gebeurd is, heeft men nooit regt te weten kunnen komen; want de oude huishoudster erkent, dat zij geslapen heeft, en de beide anderen weigeren, tot op den huidigen dag, hunne gesprekken mede te deelen.
Omstreeks eene maand na deze gebeurtenis ontving mathilda lawford een' langen brief van hare nicht maria. Hij liep over verschillende zaken; maar aan het einde, op een hoekje van het papier, stond het berigt, dat de schrijfster zich verloofd had, natuurlijk met den knapsten, schrandersten en aangenaamsten man van de wereld. Zij voegde er evenwel bij, dat hij niet rijk was, en zijn best deed, om als advocaat vooruit te komen, en zij drukte in aandoenlijke woorden hare dankbaarheid jegens de Voorzienigheid uit voor de erfenis, die hen altijd voor nijpende armoede zoude beveiligen. Het postscriptum behelsde eigenlijk het belangrijkste; het luidde aldus: ‘Ik zal maar best doen met u in eens te zeggen, wat gij toch vroeger of later zult vernemen - plaag er mij niet mede! - dat raymond de vreemdeling is, die mij het schoone bouquet en het beursje van witte zijde en zilver zond. Hij heeft zich bij mijnen

{==500==} {>>pagina-aanduiding<<}
oom, die hem bij geruchte wel kende, weten te doen voorstellen, en komt hier druk, sedert ik in Londen ben.’
De eene verrassing zou de andere verdringen: want de volgende post bragt een' korten en bijna onzamenhangenden brief van maria, waaruit genoeg was op te maken, om sommige van hare vroegere verklaringen te logenstraffen. Zij berigtte daarin, dat de Heer raymond, schoon hij vroeger wel een tijdlang als advocaat had geworsteld, om praktijk te krijgen, niet langer onbemiddeld, maar, na uitbetaling van enkele zonderlinge legaten, de eenige erfgenaam was van den ontzettenden rijkdom van den overleden digby randle, den ouderen halfbroeder zijner moeder. Zij waren een tijdlang, ten gevolge van lasterlijke praatjes, gescheiden geweest; maar op het ziekbed verlangde de oude man naar zijnen eenigen bloedverwant, en toen deze kwam, en het misverstand was opgelost, kwam zijn beter gevoel boven, en hij verlangde slechts te leven, om het verledene weder goed te maken en al de wenschen van zijnen neef te vervullen, ja te voorkomen. Wat hem bewoog, om aan maria marston een legaat te maken, of hoe raymond het juiste uur van haar vertrek naar Londen ontdekte, en hoe hij wist te maken, dat de overige plaatsen in het rijtuig niet werden bezet, wagen wij niet te beslissen; maar wij weten, liefde of geld doet wonderen. Waarom hij zich nog voor eenen armen advocaat uitgaf, is eene andere zaak; maar het was juist zulk eene handelwijze, als men mogt verwachten van eenen man, die, een hart gevonden hebbende, dat door de armoede niet ergdenkend en eigenbatig was geworden, en daarvan de onschatbare waarde kennende, genegen was, om het nogmaals op de proef te stellen, maar nu door het tegenovergestelde middel.


Lodewijk Devrient's eerste schreden op zijne kunstloopbaan.

Geheel Duitschland is nog vol van den roem des tooneelkunstenaars, welken wij hierboven genoemd hebben. Intusschen is er van zijne jeugd en van zijne eerste opleiding tot zijn kunstvak weinig bekend. Zelfs zijne vrienden uit lateren tijd, rellstab bij voorbeeld, hebben daaromtrent uit zijnen mond slechts weinig mogen vernemen, en vergissen zich somwijlen in de bijzonderheden, welke zij mede-
{==501==} {>>pagina-aanduiding<<}
deelen. Zoo doet rellstab hem in 1803 voor het eerst het tooneel betreden, en berigt funk, dat hij in het begin van 1805 hoftooneelist te Dessau was, beide ten onregte. Uit den mond van den, thans, even als devrient zelf, overleden souffleur grege, die bij zijn eerste engagement tegenwoordig geweest is, weet men, dat hij zich in Mei 1804 voor het eerst aan de loopbaan wijdde, op welke hij naderhand zoo veel vermaardheid verworven heeft. Zie hier wat grege aan theodor drobisch verhaald en deze in het tijdschrift Rosen wereldkundig gemaakt heeft.
In Mei van het jaar 1804, toen grege zelf, te Naumburg aan de Saale, bij den tooneeldirecteur lange als acteur en zanger geëngageerd was, verscheen, zegt hij, op zekeren avond een jonge man in het Schiethuis, waar de tooneelisten op dagen, wanneer er niet gespeeld werd, gewoonlijk bijeenkwamen. Nadat hij eenigen tijd stil in eenen hoek gezeten had, was deze vreemdeling nader aan de tafel getreden, en had het eerst aan grege te kennen gegeven, dat hij lodewijk devrient heette, zich aan de tooneelkunst wilde toewijden, en wenschte daarover met den directeur lange te spreken.
Grege deelde dit aanzoek terstond aan den tooneelmeester van het gezelschap, den Heer weidner, mede, welke devrient naar het huis van den directeur bragt. Daar lange vertrouwen in het jonge mensch kreeg, werd hij geëngageerd, en betrad (volgens funk's berigt) den 18 Mei 1804, onder den aangenomen naam van hertzberg, het eerst als bode in de Bruid van Messina het tooneel. Van talent, of ook zelfs van bijzondere vatbaarheid, deed zich bij deze zijne eerste proeve weinig spoor op, ofschoon weidner niet verzuimde zich den debutant bemoedigend aan te trekken.
Directeur lange stond derhalve reeds op het punt om hem weder zijn ontslag te geven, toen hij bemerkte, dat devrient eene fraaije hand schreef, en dat hij hem dus tot het afschrijven der rollen kon gebruiken. Onder deze voorwaarde hield hij hem bij zich. Devrient moest nu rollen uitschrijven en des avonds knechtsrollen spelen, waarvoor hij in de week een of twee thalers genoot, naar gelang er geld in kas was; iets, dat echter niet zelden ontbrak. Van Naumburg begaf het tooneelgezelschap zich naar Rudolstad en van daar naar Gera. Devrient, die onder den naam van hertzberg voor het publiek gebragt was, speelde niets

{==502==} {>>pagina-aanduiding<<}
dan episoden, en deed dit zoo stijf en houterig, dat hij meestal uitgelagchen werd. Te Gera gebeurde het hem eens, dit gevoelen van het publiek over hem op de ruwste wijs te hooren verklaren; iets, dat hem bitter zeer deed. In de kamer van den directeur, waar de tooneelbibliotheek in eene kas stond, was devrient op zekeren voormiddag bezig een stuk te zoeken, om daaruit rollen af te schrijven. Grege, die juist zijne gage wilde afhalen, was de derde man in de kamer. Een koopman treedt binnen en koopt voor een' thaler een half dozijn abonnementsbriefjes. De directeur overhandigt hem dezelve en te gelijk een personenbiljet voor de voorstelling van dien dag. De koopman, die devrient niet ziet, omdat de geopende deur der boekenkas hem verborg, barst, bij het doorlezen van het biljet, in de woorden uit: ‘Och, lieve hemel! hertzberg! Speelt die stomme os ook weder mede?’
In zoo nederdrukkende betrekkingen en onder omstandigheden, die bij een zwakker karakter elke poëtische vonk zouden verstikt hebben, had devrient het een vol jaar bij den troep van lange uitgehouden, toen eindelijk, bij eene daartoe gunstige gelegenheid, zijn genie zich eensklaps met alvermogende kracht de voor hetzelve bestemde loopbaan opende.
Te Zeitz, waarheen het gezelschap zich begeven had, moest Wilhelm Tell opgevoerd worden, van welks uitwerking men zich, in een geldelijk opzigt, zeer veel goeds beloofde, vooral daar reeds te Gera het stuk gebleken was een, gelijk de Duitschers het noemen, trek- en cassa-stuk te zijn. Toen nu de tooneelisten tot de repetitie bijeengekomen waren, en de tooneelmeester wolf, die de rol van tell speelde, reeds met de schel het teeken gegeven had om te beginnen, treedt plotseling, gloeijend van toorn, de directeur lange in den kring en berigt, dat de acteur, die de rol van rudentz vervullen moest, heimelijk vertrokken was en hem daardoor in de uiterste verlegenheid gebragt had, want dat hij nu volstrekt niet wist, aan wien hij die partij zou kunnen opdragen.
Terwijl men nu peinst en beraadslaagt, hoe best het gemis te vervullen, treedt hertzberg-devrient, die den wachter bij den staak en nog eene andere kleine rol te spelen had, uit den troep der figuranten te voorschijn en zegt: ‘Heer directeur, ik speel rudentz; geef mij de rol

{==503==} {>>pagina-aanduiding<<}
maar!’ Algemeene spot beantwoordt dit stoute aanbod. De zoogenaamde geroutineerde tooneelisten trokken den neus op, en achter de schermen hoorde men fluisteren: ‘Hij die rol spelen? Die pas beginnende lomperd? Het creatuur zal geheel het stuk doen vallen!’
Lange nogtans was van een ander gevoelen en gaf de rol aan devrient, hem zeggende dat hij ze tegen den achtermiddag eens doorzien moest en ze op de eerste repetitie des noods uit het boekje zou mogen lezen. Die repetitie werd nu tot 's namiddags ten drie ure verschoven, en devrient, die geheel het stuk afgeschreven had en, gelijk hij zeide, naauwkeurig kende, snelde naar huis, waar zijn eerste werk was het manuscript der aanplakbiljetten te veranderen, buiten zichzelven van blijdschap, dat hij thans niet meer bij den staak behoefde te staan, maar plotseling tot neef van den ouden attinghausen geavanceerd was. Grege, die te Zeitz niet ver van de Michaëliskerk woonde, ging devrient tot de repetitie afhalen, welke laatstgemelde zijn logies in het Ridderstraatje had, aan het huis van eenen linnenwever. Nog had grege de woning van devrient niet bereikt, toen hij dezen reeds, midden onder het gesnor van het weefgetouw en boven dit geraas uit, hoorde declameren, en daarbij van tijd tot tijd zoo geweldig schreeuwen, dat de voorbijgangers verschrikt naar boven keken. - Grege floot op eene zekere wijs onder het venster, om aan den ander het gewone teeken, waaromtrent men overeengekomen was, te geven; doch vruchteloos. Devrient was zoo verdiept in zijne rol en in zulk eene geestdrift, dat hij grege eerst gewaar werd, toen deze op zijne kamer voor hem stond.
De repetitie begon. Devrient speelde met een vuur en een gevoel, dat allen, in de uiterste verbazing, niet wisten, of zij hunne ooren gelooven moesten. Grege, die, afwisselend met anderen, souffleren moest, vergat in zijne bewondering den hem opgelegden ambtspligt, om aan de voordragt van zijnen vriend des te grootere oplettendheid te kunnen wijden. Devrient ontwikkelde al zijne kracht; maar op sommige plaatsen schreeuwde hij ook zoo ontzettend, dat lange hem om Godswil bad zich een weinig te matigen. Overigens, zeide hij, gaf devrient de rol zeer goed, ja boven aller verwachting fraai. Met tamelijke lijdzaamheid ontving hij deze teregtwijzingen, en de tweede repetitie ging nog beter.

{==504==} {>>pagina-aanduiding<<}

Eindelijk was de voor hem zoo gewigtige avond gekomen. Reeds ten vijf ure bevond devrient zich in de kleedkamer en tooide zich met den besten wapenrok en het schoonste baret uit lange's garderobe. Het bewustzijn eene goede rol te zullen vervullen, de hem ongewone glans van zijn costuum, de lange golvende pluim van zijn hoofddeksel brengen in hem zulk een zelfvertrouwen voort, dat hij ter naauwernood het oogenblik verbeiden kan, dat hij ten tooneele verschijnen moet. Zijne beurt is daar. Devrient komt uit, speelt, en speelt zóó, dat hij ieder verrukt. Lange en wolf (die den tell gaf) staan achter de schermen en zien elkander aan, ontzet over het zoo plotseling ontwikkelen of liever uitbersten van dit heerlijke kunsttalent. Nu komt het slottooneel, waarin gesler van tell de ongehoorde daad vordert. Devrient treedt weder op; eene plegtige, nog nimmer op die wijs uitgedrukte geestdrift verkondigt zich in geheel zijn voorkomen, en met eene alles overweldigende diepte van gevoel spreekt hij de woorden:

Ich habe still geschwiegen 
Zu allen schweren Thaten, die ich sahe, enz. 


Het publiek is zigtbaar aangedaan; maar devrient drijft het te ver, en zijn spreken ontaart in gebrul. De engelenbak vindt echter ook dit brullen voortreffelijk, en van de gespierde vuisten der katoendrukkers en linnenwevers op de schellingsplaats klinkt hem de eerste toejuiching toe, welke hij nog in zijn leven genoten had. Toen hem nu daarenboven directeur lange in de kleedkamer, ten aanhooren van al de tooneelisten, een compliment over zijn spel maakte, kende zijn geluk geene grenzen.
Na afloop van het stuk ging devrient, met de ridderlaarzen nog aan de beenen, naar de zoogenaamde Schleife, een bierhuis op den hoek der markt en der Kalkstraat, waar de acteurs gewoon waren na de voorstelling bijeen te komen. Hier glimlachten zij dan somwijlen, niet zonder zich gestreeld te voelen, bij het gunstige oordeel, hetwelk een eerzame lakenwerker over hun spel velde, ja vonden zich vereerd, wanneer een aesthetische linnenwever met goedkeuring van hunne kunstverrigtingen sprak. Ook aan den Heer hertzberg werd er heden ruime lof toegezwaaid.
Directeur lange, het zij dat de welgelukte voordragt der rol van rudentz hem de begaafdheden van het nieuwe me-
{==505==} {>>pagina-aanduiding<<}
delid beter had doen inzien, het zij dat hem een geschikte acteur voor dit vak ontbrak, gaf hem, eenige dagen daarna, eene nog grooter en gewigtiger rol, die van een' rooverkapitein in een ridderspel. Dit stuk, hetwelk, gelijk de Duitschers het noemen, in den echten kanonstijl geschreven is en in de hoofdrol van den rooverkapitein kust eenen razenden woestaard schildert, die van niets dan van wraak en bloed spreekt en geheele dorpen en riddergoederen met man en muis wil vernielen, scheen devrient bijzonder naar den zin te zijn. Om van zijnen kant aan de rol een offer te brengen, besloot hij naar Leipzig te gaan, en aldaar, waar het juist Paaschmis was, een' nieuwen gebreiden pantalon te koopen. Hij werft grege als reisgezel aan, en nu beginnen beide des morgens zeer vroeg te voet hunne pelgrimaadje van Zeitz naar Leipzig, waar zij voor de Pieterspoort, niet ver van de hoofdwacht, in het nederige herbergje de magere Hen hunnen intrek namen.
Devrient, wiens kas niet erg gespekt was, had zijne geheele hoop op eenen makker zijner jeugd uit Berlijn gevestigd, dien hij opsporen en om eenig geld verzoeken wilde. Vergeefs echter zocht hij zijnen vriend in alle huizen en handelsmagazijnen; maar gelukkig ontdekte hij in de oude kleêrkramen een paar pantalons, een' zwarten en een' witten, die volkomen aan zijnen wensch voldeden en door hem voor een' ongemeen kleinen prijs gekocht werden. Op deze wijze was de reis dan ten minste niet geheel mislukt.
Met zijn koopje onder den arm nam devrient, door zijnen reisgenoot verzeld, den terugtogt aan. De beide wandelaars hadden echter het fortuintje, achter Zwenkau eenen wagen in te halen, die kalveren naar Leipzig gebragt had en nu ledig terugkeerde. Daar beide zeer vermoeid waren, namen zij dit rijtuig in beslag, en devrient was over zijne gelukkige ontmoetingen zoo innig tevreden, dat hij eene omgekeerde voederkist, die in den wagen lag, als spreekgestoelte beklom en met zoo veel kracht van stem stukken uit zijne rollen begon te reciteren, dat alom de echo's der bosschen wakker werden. Elke boer, die hun tegenkwam, werd als medespeler behandeld en met dramatische herinneringen begroet.
Eenige dagen daarna speelde devrient de rol van den rooverkapitein, en had daarbij gelegenheid om eens regt uit te bulderen. Als een razende stormde hij de schermen uit

{==506==} {>>pagina-aanduiding<<}
en in, en bijna telkenmale nadat hij het tooneel verlaten had volgde een niet minder woedend handgeklap, waaraan zelfs de eerste plaats levendig deel nam.
Directeur lange, die niet begrijpen kon, hoe het mogelijk was, dat zulk een talent zoo langen tijd quarantaine gehouden had, droeg van nu af aan alle eerste minnaarsrollen aan hem op, tot dat devrient zich naar Dessau begaf, waar zijn repertoire zich nog gedurig uitbreidde. Ofschoon men ook hier aan zijne gaven regt deed, was niettemin Dessau te dien tijde geenszins de plaats, waar de proeven van eenen stouten voorsteller door veel geestdrift bij de toehoorders aangeprikkeld konden worden; want de beaux esprits onder de handelsjoden, die daar in den schouwburg zitting en stem hadden, leverden geen zeer ligt ontvlambaar publiek. Leipzig was eene betere plaats voor tooneelstudie, en derwaarts begaf zich in het jaar 1807 het tooneelgezelschap, bij hetwelk devrient zich toen bevond. Hier, voor een akademisch parterre, hier, voor grondige kunstkenners en liefhebbers, ontsproten voor hem de eerste echte lauwertakken, en zijne voorstelling van den Talbot in de Maagd van Orleans verwierf hem eenen naam, die later, te Breslau, tot eene vermaardheid steeg, welke hem het regt verwierf, om stoutelijk met de uitstekendste kunstenaars in zijn vak onder zijne tijdgenooten te wedijveren.


Gasverlichting.

Met den tijd verandert de mensch. Ware slechts die verandering steeds eene verbetering! roepen de Heraclieten. In het volgende geval mag men toch wel zeggen, dat, nevens het spreekwoord, ook de vrome wensch vervuld geworden is. Toen walter scott het eerst van de gedachte hoorde reppen, om steden met gas te verlichten, lachte hij daarover als over eene ziekelijke overspanning van den industriëlen geest, met welken hij, als romanschrijver, over het algemeen niet veel op had. Eenige jaren verliepen, en Sir walter scott, die te verstandig was om het nuttige tegen te werken, werd voorzitter van eene gascompagnie.



{==507==} {>>pagina-aanduiding<<}

Zonderlinge dieven-industrie.

Nog niet lang geleden is men te Londen eene zonderlinge soort van dieverij op het spoor gekomen. Sedert eenigen tijd werden, namelijk, zeer vele der fraaiste honden, vooral schoothondjes, vermist. Eindelijk kwam het uit, dat zij door opzettelijk daarop uitgaande dieven gestolen en in het geheim aan de manschap der naar Holland varende stoombooten verkocht werden, welke koopers dan, door wederverkoop in dat land, aanmerkelijk winsten deden. Op eene stoomboot, die zoo even wilde afvaren, vond en bemagtigde men niet minder dan zeventien dezer beestjes, en de Britsche policie heeft besloten, voortaan een waakzaam oog op dezen handelstak met hare overburen te houden.


Aanbeveling van het snoeven.

Dorat, een Fransch dichter, deed gaarne van zich spreken, en zou in onze dagen aan de courantiers veel voor zoogenaamde reclames hebben moeten betalen. Een jeugdig vriend vroeg hem eens, waarom hij, hoezeer in bezit van vrij veel roems, zich nog altijd deed uitbazuinen. ‘Vriendlief,’ gaf dorat ten antwoord, ‘wij doen als de boeren. De boer zaait met ruime hand, omdat hij weet, dat niet alle graankorrels opkomen.’


Gepast antwoord.

De Kardinaal dubois leed aan eene kwaal, die eene heelkundige kunstbewerking noodig maakte. Te dien einde deed hij den bekwamen boudon, oppersten Chirurgijn van het Hotel-Dieu, bij zich ontbieden. Zoodra boudon binnentrad, riep de Kardinaal hem toe: ‘Ik hoop, dat je niet met mij omspringen zult als met je kanaillepak in het gasthuis.’ - ‘Monseigneur,’ hernam de brave Chirurgijn, ‘ieder van dit kanaillepak is voor mij eene Eminentie.’


Onbeschaamdheid.

Die in Parijs slechts onbeschaamd is, kan er vrij zedeloos wezen. Eene zeer bekende schoone Gravin was juist op het

{==508==} {>>pagina-aanduiding<<}
punt, om met haren minnaar in een fiaker te klimmen, toen zij eenen lakkei ran haren gemaal in het gezigt kreeg, die haar gadesloeg. ‘John!’ riep zij, ‘hoeveel huur hebt gij?’ - ‘Zevenhonderd francs.’ - ‘Van heden af hebt gij er duizend, in dienst van dien heer; volg hem terstond!’


Krijgslist van een' vrek.

Onlangs trad te Parijs een vriend van een' der beroemdste Fransche schrijvers, doch die uiterst gierig is, bij dezen in de kamer, terwijl hij hem aldus aansprak: ‘Och, lieve vriend, ik ben waarlijk wanhopig en kom....’ Hier schelde de schrijver zijnen bediende, en zeî hem, toen hij verscheen: ‘Ga en verzoek mijne vrouw zoo goed te zijn, voor een oogenblik hier bij mij te komen.’ Vervolgens wendde hij zich tot zijnen gast met de woorden: ‘Het betreft eene dringende huiselijke aangelegenheid, maar uwe tegenwoordigheid hindert niet;’ en toen nu de vrouw binnentrad, riep hij haar te gemoet: ‘Kindlief, de bakker heeft mij gisteren zijne rekening gebragt en zal zoo aanstonds wederkomen; zeg hem toch, dat ik op dit oogenblik niet bij kas ben; gij weet immers, hoe het er meê gesteld is; schik dus de zaak, zoo goed als het gaan wil.’ Hierna, zich weder tot zijnen vriend wendende, ging hij voort: ‘Nu, beste vriend, ben ik geheel tot uwe dienst!’ - Wat zou de beste vriend doen? Hij moest een ander historietje verzinnen, en zijn grootmoedige vriend leende daaraan geduldig het oor.


Welgelegde valstrik.

Lessing had eens een' bediende, wiens trouw bij anderen verdacht gehouden werd. Hij zelf wilde langen tijd geenen argwaan bij zich laten opkomen; eindelijk evenwel besloot hij, zijnen knecht op de proef te stellen, en verhaalde nu aan den vriend, die hem gewaarschuwd had, dat hij opzettelijk geld op de tafel had laten liggen, om te zien, of de man er ook iets van zou afnemen. ‘Maar dan hebt gij ook zeker wel, om het niet te vergeten, opgeschreven, hoeveel gij er neêrgelegd hebt?’ vroeg de vriend, die lessing's verstrooidheid van gedachten kende. Verlegen keek lessing hem aan: de goede man had geheel en al vergeten het geld te tellen.







{==509==} {>>pagina-aanduiding<<}

Mengelwerk.




Over den invloed der ontdekking van Amerika op den aard en de rigting des koophandels.


Door Mr. Ph. van den Broecke, Advocaat te Middelburg. (*)

Wanneer wij het groote boek der wereldgeschiedenis openslaan, dan sluit weldra ons oog op voorwerpen, welke, om hunnen magtigen invloed op het tooneel der aarde, de aandacht van den opmerkzamen mensch in 't bijzonder tot zich trekken. Als zoodanig voorwerp mogen wij gewis den Koophandel noemen. Een noodzakelijk gevolg der menschelijke zamenleving, verliest ook hij, gelijk deze, zich in de donkere dagen der oudheid; - maar, waar de geschiedenis des menschengeslachts een begin neemt, dáár ook zien wij hem reeds eene onbeperkte magt op landen en volken uitoefenen. Wie dan zou de uitgestrektheid van dat merkwaardige veld meten kunnen? wie de veelvuldige en verschillende gebeurtenissen opsommen, uit die vruchtbare bron voortgevloeid? - Hier viert de Koophandel den lossen teugel aan de laagste neigingn van het menschelijke hart. Dáár zien wij in zijnen naam een' bloedigen oorlog ondernemen. Ginds sluit hij den redelijken mensch in boeijen en verdooft in deszelfs borst tot de laatste vonk der vrijheid, om zijn doel te beter te bereiken. - Maar hoe verandert hij van gedaante, wanneer wij hem zijne milde handen uitstrekken en geluk en welvaart rondom zich verspreiden zien! Hoe grootsch doet hij zich aan ons voor, wanneer wij in hem de bron van magt en aanzien ontdek-
{==510==} {>>pagina-aanduiding<<}
ken! Hoe belangwekkend is het, in hem den kweeker te aanschouwen van kunsten en wetenschappen! Hoe streelend is het voor het hart, wanneer wij hem door beschaving en verlichting, als zijne edelste gezellinnen, gevolgd zien!
Beschuldigt mij niet van overdrijving, wanneer ik deze heerlijke vruchten aan den Koophandel toeken: - ik roep de uitspraak der ondervinding in. Of was het niet, toen Athene, Corinthe en andere steden van het oude Griekenland door den koophandel bloeiden, dat Salamis en Plataea van deszelfs magt getuigden? Was het niet, toen de koophandel die merkwaardige plek der aarde naderde, dat kunsten en wetenschappen den dikken nevel van onkunde en barbaarschheid deden verdwijnen? Was het niet, toen alle oorden der bekende wereld aan Griekenland hunne schatten aanbragten, dat beschaving en verlichting in dat land eene zon deden opgaan, welke de verste geslachten met eerbiedige bewondering bezielde? - Is het niet door den invloed des koophandels, dat, in onze dagen, Engeland in magt en aanzien boven de andere Staten van Europa verheven is? dat het op zijnen grond kunsten en wetenschappen heerlijk ziet bloeijen? dat aan hetzelve, als beschaving en verlichting aanbrengend volk, eene eerste plaats toekomt? - Dan, waartoe in andere landen u omgevoerd? Raadpleegt ons eigen vaderland! Vraagt het Nederland af, wie het die luistervolle dagen schonk, waarin het, tot bewondering der geheele wereld, eenen oorlog voeren durfde tegen de magtigste Mogendheid der Christenheid, tot uitrustingen in staat, waarvan de latere geschiedenis naauwelijks de wederga oplevert. Vraagt het Nederland af, wie het de kunst leerde, een', schier van alle kanten, door de zee besprongen hoek van Europa, als in weêrwil der natuur, tegen de dreigende golven te beveiligen. Vraagt het Nederland af, waaraan het die ware verlichting en beschaving te danken had, welke het dikwerf boven andere volken zoo schitterend deden uitblinken. Gewis, het zal u op den koophandel wijzen.

{==511==} {>>pagina-aanduiding<<}

Zietdaar, M.H.! het ruime en belangrijke veld, waarop ik besloot, heden avond eenige oogenblikken met u te vertoeven. Ik wilde uwe aandacht bepalen bij eene voor den koophandel gewigtige gebeurtenis, - de ontdekking van Amerika. In het bijzonder wilde ik u wijzen op de omwenteling, welke die gebeurtenis met betrekking tot den aard en de rigting van den koophandel noodzakelijk moest te weeg brengen, en ook werkelijk te weeg gebragt heeft. Ik zal dus tot u spreken over den invloed der ontdekking van Amerika op den aard en de rigting des koophandels. Het noemen van dit onderwerp mijner rede zal reeds genoeg zijn, om u te doen begrijpen, dat hier geene volledige behandeling te verwachten is, zonder de grenzen eener gewone rede verre te zien overschreden. Ik zal mij dan ook slechts bepalen tot het leveren eener algemeene schets, toereikende nogtans, zoo ik hoop, om u den invloed, waarvan ik gewaagde, aanschouwelijk te maken. Om hieraan te voldoen, acht ik het noodig, mijne rede in twee deelen te splitsen. In de eerste plaats zal ik den toestand des koophandels met u nagaan, zoo als dezelve tot op de ontdekking van Amerika zich vertoont, om daarna ons oog te vostigen op die ontdekking zelve en de gevolgen, welke zij aan den toestand van den vroegeren koophandel gevoelen deed. - Verleent mij hierbij uwe toegenegene aandacht.
I. Om den toestand des koophandels, zoo als dezelve tot op de ontdekking van Amerika zich vertoont, te kunnen nagaan, moeten wij de twee hoofdsoorten, waarin die handel wordt verdeeld, afzonderlijk beschouwen, - den landhandel of den grooten handel en den zeehandel of den kleinen handel.
Willen wij den landhandel in zijn' geheelen omvang en luister beschouwen, dan kan alleen Azië ons hiertoe het geschikte tooneel opleveren. Wanneer wij het zuidoostelijk gedeelte van dat belangrijk werelddeel, en bepaaldelijk Indië, gadeslaan en hetzelve met de meer westelijke landen vergelijken, - dan begrijpen wij ligtelijk, hoe spoedig tusschen die landen een onderling verkeer moest

{==512==} {>>pagina-aanduiding<<}
plaats grijpen. Indië toch bevatte eenen, in andere landen ongekenden rijkdom van algemeen gezochte voortbrengselen. Was het niet, dat dadelijke behoeften den buitenlander tot dergelijk verkeer uitlokten, weldra bragten pracht en weelde hetzelve te weeg. Dit maakte Indië als tot het aantrekkingspunt van den koophandel, en in deszelfs boezem ontsprong weldra die rijke bron, welker milde stroomen tot op dezen oogenblik de wereld doorkruisen.
Maar zoo aanlokkelijk dit verkeer was, zoo moeijelijk was deszelfs daarstelling. Schijnbaar onoverkomelijke bezwaren deden zich hier op. Het scheen, dat de natuur, niet genoeg van Indië tot het meest gezegend land te hebben gevormd, daarenboven hare zoo overvloedige gaven binnen de grenzen van dat oord wilde insluiten en alzoo aan andere landen derzelver genot ten eenemale ontzeggen. Als met een' ondoordringbaren muur scheidde zij Indië van de andere landen af. - Wie zal het wagen, die onafzienbare steppen door te trekken, waar hij elken oogenblik door het verwoestende zwaard van roofzuchtige horden bedreigd wordt, of, aan hetzelve ontkomen, een leven behoudt, dat weldra, bij gebrek aan de noodige verkwikking, met eenen nog meer akeligen dood zal moeten worstelen? Wie zal het wagen, zich eenen weg te banen door die schrikverwekkende zandwoestijnen, waarin elke voetstap onzeker is, en waarvoor te allen tijde zelfs de magtigste veroveraars terugdeinsden? - Alleen den koopmansgeest werd het mogelijk, die hinderpalen te overwinnen. Te aanlokkelijk waren de vruchten, welke van een verkeer met Indië te wachten stonden, dan dat ter bereiking van dit doel niet alle mogelijke middelen zouden worden uitgevorscht.
Was het niet mogelijk, dat bijzondere kooplieden de moeijelijke en gevaarvolle wegen aflegden, - zoo moest men eerst vooral op middelen bedacht zijn, waardoor men zich van de noodige hulp verzekerde en men zich tegen de rondzwervende en op buit loerende horden kon beveiligen. Het beste, het eenige middel kon slechts daarin

{==513==} {>>pagina-aanduiding<<}
worden gezocht, dat tot het doen van die gewigtige togten gezelschappen van kooplieden gevormd werden, welke tevens zich zelven konden verdedigen, of wel, te zwak zijnde, zich door gewapende huurbenden lieten begeleiden.
Doch het moest den koopman vrij onverschillig zijn, of hij gerust en veilig die wegen kon doortrekken, indien hij daarmede het beoogde doel niet bereikte. Hij moest de Indische waren met zich kunnen voeren. Scheen de natuur in andere opzigten op eene stiefmoederlijke wijze zijne ondernemingen tegen te werken, - hier bood zij hem de behulpzame hand door hem een lastdier te schenken, hetwelk in eene ruime mate aan deze tweede behoefte voldeed. Met den kameel kon hij zware lasten vervoeren, behoefde geene langdurige en vermoeijende togten te ontzien, geene waterlooze streken te vermijden.
Maar nog eene andere zwarigheid deed zich hier aan den koopman op. In de uitgestrekte steppen en brandende zandwoestijnen, welke hij moest doortrekken, zag hij vruchteloos naar plaatsen uit, welke hem en zijne togtgenooten tegen het wisselvallige weder konden beschutten, en waar hij met hen de noodige rust en verkwikking, tot herstel zijner uitgeputte krachten, erlangen kon. Ook in deze behoefte wist men weldra te voorzien. Op bepaalde afstanden zag men gebouwen verrijzen, tot berging der karavanen bestemd, onder den naam van karavansera's bekend, en van welker omvang men zich eenig denkbeeld vormen kan bij de overweging, dat dezelve gezelschappen bevatten moesten, welke gewoonlijk uit honderden, ja duizenden van aankomende vreemdelingen, van hunne lastdieren vergezeld, bestonden.
Zooveel had het in, om tusschen Indië en de westelijke landen een' geregelden handel daar te stellen. - Aldus zag men dan, op bepaalde tijden en plaatsen, scharen van kooplieden met hunne kameelen en derzelver oppassers van alle kanten zamenvloeijen, om gemeenschappelijk die belangrijke togten te ondernemen. Nogtans werden die togten door dezelfde gezelschappen niet onafgebroken voortgezet. De koopman van de oevers der Middellandsche zee

{==514==} {>>pagina-aanduiding<<}
ging niet in eigen persoon aan den Ganges zijne waren afhalen. Tot den karavanenhandel werden stapelplaatsen vereischt, alwaar de aankomende vreemdelingen hunne noodige goederen vinden konden. Hieruit werd de zoogenaamde tusschenhandel geboren, waardoor men steden als uit het dorre zand verrijzen zag, welke tot eene hoogte van welvaart en weelde stegen, waarvan wij in onze Europesche steden vruchteloos naar een voorbeeld zoeken zullen. En geen wonder! Dáár kwamen, als met elken dag, duizenden van kooplieden met hunne rijkbeladene lastdieren uit alle hemelstreken bijeen, en van alle oorden der toen bekende wereld vloeiden de ontelbare stroomen van welvaart als in één middelpunt te zamen. Wilt gij van zulke stapelplaatsen eenig denkbeeld vormen, treedt dan in uwe verbeelding het grootsche Babylon binnen en vestigt uw oog op die uitgestrekte marktplaatsen, waar wij de schatten van alle natiën verzameld vinden. Hier zien wij de eerste levensbehoeften uit Mesopotamië en Armenië zaamgebragt; dáár ontdekken wij de veelsoortige en prachtige kleeden uit Fenicië en Perzië; ginds glinsteren de diamanten van Syrië en de paarlen van Taprobané ons tegen; verder trekken de kostbare schatten van Indië onze bijzondere aandacht tot zich. Niet alleen Azië, ook de twee andere werelddeelen zien wij aan die markt het hunne toebrengen. Afrika levert haar ebbenhout, elpenbeen, kostbaar borduurwerk; Europa zendt haar koper, tin, ijzer, en de fijnere metalen, zilver en goud. - En konden nu van zulk eenen uitgebreiden tusschenhandel de gevolgen wel twijfelachtig zijn? Liet de tijd het ons toe, wij zouden dezelve, voor zoo ver de fakkel der
geschiedenis ons hier voorlicht, u met den vinger aanwijzen. Wij zouden u de pracht en weelde, de kunsten en wetenschappen, waardoor dat Babylon eeuwen lang beroemd bleef, voorhouden. Wij zouden u den vermaarden tempel van Belus en het prachtige koninklijk paleis binnenleiden. Wij zouden die zeven ontzaggelijke muren, waarmede Babylon, als met zoovele verschansingen, omgeven was, en zijne honderd koperen poorten opzettelijk met u beschou-
{==515==} {>>pagina-aanduiding<<}
wen. - Hier echter moge het genoeg zijn, eene der voornaamste stapelplaatsen met een' enkelen trek te hebben geschetst.
Daar nu de natuur grootendeels de plaatsen bepaalde, welke als zoodanig bevoorregte steden dienen moesten, lag het in den aard der zaak, dat, zoolang de Aziatische landhandel bloeide, die stapelplaatsen over het algemeen dezelfde moesten blijven. Geene gewigtige omwentelingen zelfs, geene staatkundige gebeurtenissen, welke dat werelddeel troffen, konden de rigting van dien handel vernietigen, en, waar hij door plundering en verwoesting voor eenigen tijd werd belemmerd, dáár zag men hem spoedig zijne oude regten hernemen en de voorheen bloeijende steden als uit hare puinhoopen weder te voorschijn komen. - Dewijl alzoo de landhandel zijne eensgenomene rigting in het algemeen behouden bleef, levert deszelfs beschouwing niet die gedurige afwisseling op, welke wij bij den zeehandel, zelfs bij dien der oude wereld, aantreffen. Babylon en vele andere steden van Azië waren reeds de zetels van den landhandel, toen er nog geen Athene, geen Carthago, geen Cadix bestond, - en, waar wij bij deze laatste slechts de sporen van voormalige grootheid en welvaart meer ontdekken kunnen, dáár zien wij de eerste haren ouden luister nog ten toon spreiden. - In welken tijd wij dan ook den landhandel tot op de ontdekking van Amerika beschouwen, schier altijd levert hij ons denzelfden aanblik op. Of echter en welken invloed de toenmalige zeehandel op den landhandel hebbe uitgeoefend, zullen wij bij de beschouwing van eerstgenoemden trachten op te sporen. Tot deze beschouwing ga ik thans over.
Omtrent den zeehandel der oude wereld zijn de gevoelens zeer uiteenloopend. Terwijl de een den zeehandel van dien tijd als van zeer gering belang rekent, laat de ander denzelven als den gewigtigsten handel voorkomen, ja doet zelfs de Pheniciërs, niet alleen om de Kaap de Goede Hoop zeilen, maar zelfs naar Amerika stevenen. Ook hier meenen wij de waarheid in het midden te moeten zoeken.

{==516==} {>>pagina-aanduiding<<}

Reeds in de vroegste tijden treffen wij de Pheniciërs als een zeevarend volk aan. Door josua, den veldheer van Israël, uit hun land verdreven, moesten zij op den uitersten westelijken hoek van Azië, aan de boorden der Middellandsche zee gelegen, eene schuilplaats zoeken. Van allen koophandel verstoken en op hunnen onvruchtbaren bodem geen middel van bestaan kunnende vinden, sloegen zij spoedig hunne oogen op de vóór hen liggende zee, om daarop te zoeken, wat hun eigen grond hun ontzegde. De nabij gelegen houtrijke Libanon begunstigde niet weinig hunne ondernemingen, en welhaast zag men Phenicië tot eene belangrijke hoogte van rijkdom en magt opgevoerd. Wilt gij dien rijkdom en die magt van naderbij leeren kennen, slaat dan de gewijde geschiedenis op. Hoort jesaja over Tyrus spreken: ‘De zee was haar een vruchten gevende akker, het zaad des Nijls, de oogst der rivieren, en zij was der volken markt.’ Verder hooren wij hem diezelfde stad de kroonen-uitdeelster noemen, wier kooplieden vorsten, wier handelaars wereldgrooten waren. Hoort elders tot den Vorst van Tyrus zeggen: ‘Uwe woonplaats en zetel was als een aardsch paradijs. Allerlei edele gesteenten bedekten u. Fijn lijnwaad was uwe kleeding. Muzijk van rinkelbommen en fluiten vergezelde u, toen gij den troon beklomt. Gij waart een uitgespreide overdekkende cherub en stondt op eenen heiligen berg. Gij wandeldet in het midden van fonkelende steenen, en uwe schatkisten waren vol goud en vol zilver!’
Was het te verwonderen, dat de andere aan de Middellandsche zee gelegen volken, bij het zien van zulke groote aan den koophandel verknochte voordeelen, door het voorbeeld der Pheniciërs spoedig tot navolging werden uitgelokt, en er op die uitgestrekte plas eene vaart werd te weeg gebragt, hoedanige men thans aldaar vruchteloos zoeken zal. De luister, welken wij in de oude wereld Tyrus, Corinthe en Carthago door den koophandel verspreiden zien en, in latere dagen, in Amalfi, Genua en Venetië wedervinden, wordt thans aan de boorden

{==517==} {>>pagina-aanduiding<<}
dierzelfde zee slechts in flaauwe stralen teruggekaatst.
En echter, - welke drukke handel op de Middellandsche zee en later op de Arabische en Perzische golven gedreven werd, - immer was en bleef die handel aan den landhandel ondergeschikt en hing van dezen af. De Grieksche en Carthaagsche schepeling kon de Indische waren niet aan de bron zelve afhalen, en de Arabier, die met zijn vaartuig Indië bereiken kon, moest zich met den Arabischen en Perzischen zeeboezem vergenoegen en zijne ingescheepte goederen aan de karavanen overgeven. De toenmalige zeehandel was dus slechts een bijwerk van den grooten of landhandel te noemen. - Doch bragt niet, zou men vragen kunnen, het omvaren der Kaap de Goede Hoop door de Pheniciërs hierin eene gewigtige verandering te weeg? Daardoor toch kon men den zoo lastigen landhandel missen en, zonder te ontschepen, de lading naar Europa en de noordkust van Afrika overvoeren. - Het kan niet anders, of die vaart, welke niet meer aan twijfel onderhevig schijnt, heeft op den Aziatischen landhandel geen' merkbaren invloed uitgeoefend. De toenmalige scheepvaart bepaalde zich tot eene vaart langs de kusten. Zoolang deze vaart zich niet verder dan tot de Middellandsche zee en de Arabische en Perzische golven uitstrekte, was dezelve weinig aan gevaren blootgesteld; maar wanneer men met de wereldzee in aanraking kwam, dan moest die vaart gevaarlijk en moeijelijk worden. Tevens maakte dit de reis om Afrika van langen duur. In het derde jaar, zegt herodotus, die van dezen togt gewaagt, kwamen de Pheniciërs, die de Roode zee waren uitgevaren, door de zuilen van Hercules (de tegenwoordige straat van Gibraltar) in Egypte terug. Tot zulk een' gevaarvollen en langdurigen togt kon dus de koopman weinig worden uitgelokt, en het verloren gaan van dien weg moge ons een bewijs te meer zijn, dat
dezelve geene afbreuk aan den landhandel kan hebben toegebragt. - Ook de latere omzeiling der Kaap de Goede Hoop door vasco di gama zou daarin niet spoedig eene verandering hebben te weeg gebragt. Nog zou het eene kustvaart gebleven zijn,

{==518==} {>>pagina-aanduiding<<}
en hoe moeijelijk en gevaarvol die reis moest wezen, blijkt uit de reeds vroegere pogingen van den Portugees bartholomeus diaz, daar deze de kaap niet bereiken kon en onverrigter zake moest wederkeeren.
Alzoo bleef dus de zeehandel slechts een uitvloeisel van den landhandel; - van den meerderen of minderen bloei des laatsten hing steeds het lot des eersten af.
Maar Azië, hoe verre ook in vele opzigten boven de andere werelddeelen begunstigd, moest niet te allen tijde de hoofdzetel van den handel zijn. Was het eenmaal het schitterende tooneel geweest van aardsche grootheid, - eenmaal ook moest het een treffend toonbeeld van aardsche vergankelijkheid worden. In Europa moest een man verschijnen, die Azië's landhandel eene nimmer te herstellen breuke zou toebrengen en de kluisters vernietigen, welke den zeehandel van den landhandel afhankelijk hielden. - Hierbij, M.H.! wil ik u meer opzettelijk bepalen, door thans in het tweede deel mijner rede, gelijk ik mij voorstelde, ons oog te vestigen op de ontdekking van Amerika en de gevolgen, welke zij aan den toestand van den vroegeren koophandel gevoelen deed.
II. Weinige tijdvakken boezemen den vriend der geschiedenis meer belang in, dan hetwelk de vijftiende eeuw omvat. Heerlijk treedt hetzelve uit den doodslaap der middeleeuwen te voorschijn. Inzonderheid vinden wij in die eeuw de aardrijkskunde weder, welke, als van de aarde verbannen, in de woestijnen van Arabië eene veilige schuilplaats gezocht had. Spoedig zag men haar in Europa op hare beoefenaars een' gewenschten invloed uitoefenen. Niet lang bleef het bij bloote bespiegelingen, welke de aardrijkskundige kennis aan de hand gaf, - welhaast wilde men die bespiegelingen zien verwezentlijkt. Van de Portugezen vooral maakte een algemeene geestdrift zich meester en, gelukkig voor hen, stelde zich een man aan het hoofd, in wiens geboorte en invloed, gepaard aan eene zeldzame kunde en wijsheid, zij voor den goeden uitslag hunner ondernemingen een' gewenschten waarborg vonden. Die man was Prins hendrik van portugal. Hij was

{==519==} {>>pagina-aanduiding<<}
het, die de dwalingen verbande, - door eene valsche wijsbegeerte als gewettigd, - welke den zeeman tot nog toe hadden afgeschrikt, den togt naar de zuidkust van Afrika te ondernemen. Hij was het, die, bij de overtuiging, dat genoemd werelddeel kon worden omgezeild, het plan tot dusdanigen togt beraamde, maar zijne daartoe aangewende pogingen nimmer heeft mogen bekroond zien. - Geen wonder, dat de Portugezen, bij eene zoo groote geestdrift tot het doen van ontdekkingsreizen, door een' zoo magtigen Vorst ondersteund, aller oogen tot zich trokken, en onder hunne bewonderaars niet zelden navolgers telden. Onder deze laatsten treedt christophorus columbus te voorschijn. Maar hem bezielen grootere plannen, dan bij de Portugezen immer waren opgerezen. Nog bepaalden zich de togten, door dezen ondernomen, tot het varen langs Afrika's westkust. Nog schroomde de schepeling, de vaste teekens van den nabij gelegen oever uit het oog te verliezen, en werd met angst vervuld bij een' blik op de onmeetbare wereldzee, welke de oudheid met verschrikkelijke en nog nimmer wederlegde fabelen had opgevuld. Aan columbus was de moeijelijke taak aanbevolen, die vooroordeelen zijner tijdgenooten te overwinnen en midden door den Oceaan eenen weg te banen, aan welks einde hij hun eene nieuwe wereld voorspelde. Met de aardrijkskundige kennis van zijnen tijd toegerust, meende hij daardoor tot het besluit te moeten komen, dat men aan gene zijde van den Oceaan land ontdekken zou. Hiervoor geloofde hij in de schriften der Ouden een' onbetwistbaren grond te vinden, ja zelfs schenen hem de heilige boeken daarvan de volle verzekering te geven. Hiervan sprak hij ook niet meer als van eene, op natuurkundige gronden steunende waarschijnlijkheid, maar als van eene stellige waarheid. Het zij wij hem in den huiselijken kring of in bijzijn zijner vrienden, het zij wij hem aan het
koninklijke hof of te Salamanca voor eene junta van geleerden zijn gevoelen hooren verdedigen, - overal spreekt hij op beslissenden, ja profetischen toon. Het denkbeeld streelde hem, de waarheid van dat gevoelen

{==520==} {>>pagina-aanduiding<<}
eenmaal op eene schitterende wijze aan te toonen. Dan, hendrik van portugal was niet meer in leven, in wien hij een' eersten beschermer en medewerker zou gevonden hebben en, door deszelfs invloed, reeds vroeg het doel van dien wensch bereikt, welks vervulling hij thans met de zwaarste opofferingen koopen moest. Columbus ondervond het op de treffendste wijze, met welke moeiten en bezwaren de man heeft te worstelen, die, zijne tijdgenooten in kunde en geleerdheid vooruitgesneld, de ingekankerde vooroordeelen poogt uit te roeijen. Niet slechts door eene onkundige menigte wordt columbus als een dolzinnige dweeper uitgekreten, - de zoogenaamde geleerden van dien tijd zoeken hem in een nog hatelijker daglicht te stellen, door zijn gevoelen met den Bijbel in openbaren strijd te noemen. Hierdoor echter niet afgeschrikt, vervoegt hij zich aan het hof van Portugal, en tracht den Koning tot eenen togt naar de andere zijde des Oceaans te bewegen. Vruchteloos zijn zijne pogingen. Ook in Genua en Venetië is hij niet gelukkiger, ja zelfs wordt hij door eerstgenoemde Republiek, waar hij geboren was, op eene smadelijke wijze afgewezen. Maar zich als een werktuig beschouwende in de hand der Voorzienigheid, bestemd om eenmaal eene als ongeloofelijk beschouwde waarheid aan het licht te brengen, wordt hij door geene teleurstellingen ontmoedigd, door geene drukkende armoede van zijne pogingen terug gehouden. Spanje stelt hem nog een' weg open, en dezen zal hij inslaan. - Ziet gij dien vreemdeling, in schamele kleederen gewikkeld, aan de poort van dat klooster stilstaan en voor het kind, dat hem vergezelt, eenige verkwikking afbedelen? ..... Het is de toekomstige ontdekker der nieuwe wereld, - het is de groote columbus! Alles is hem ontvallen, - maar zijn geliefkoosd plan verlaat hij niet, en het oogenblik, waarop hij, aan
armoede en verachting prijs gegeven, dit plan voor eeuwig schijnt te moeten vaarwel zeggen, - datzelfde oogenblik wordt de voorbode van zijn' onsterfelijken roem! In den kundigen prior van dat klooster mag hij, als voor de eerste maal, een' onpartijdigen, een' onbevooroordeelden mensch aan-
{==521==} {>>pagina-aanduiding<<}
treffen. Hij weet het, die geleerde, dat de waarheid niet aan goud en purper verbonden is. Hij herkent haar aan hare onbedriegelijke trekken, zoo als wij die hier nog onlangs hoorden afmalen. (*) Onbevangen en met onverdeelde belangstelling hoort hij columbus zijn verheven denkbeeld ontvouwen; nog weinige oogenblikken - en dat denkbeeld is ook het zijne. Door den invloed van dezen prior weet columbus zich een' weg te banen tot het hof van ferdinand en isabella, en dáár mag hij weldra zijnen vurigsten wensch vervuld zien. Op den derden Augustus 1492 nam zijne gewigtige onderneming eenen aanvang, en den twaalfden October van datzelfde jaar aanschouwt hij zijne nieuwe wereld.
Deze ontdekking, waardoor columbus over zijne vijanden op de schitterendste wijze zegevierde, deed Europa als uit een' droom ontwaken. Columbus was de eerste, die, zonder zich om den vasten wal te bekreunen, zijne houten woning aan het onstuimige en onafzienbare waterveld durfde toevertrouwen en een' weg inslaan, dien vóór hem geen sterveling betreden had! - Het gelukkig slagen zijner herhaalde ondernemingen, vergezeld van de voordeelen, welke den winstzoekenden koopman in het verschiet tegenlachten, moest spoedig een' algemeenen geest van navolging bij de aan zee gelegen volken opwekken. Dien geest ontwaren wij in de ontdekkingsreizen der Portugezen en Spanjaarden. Wij ontdekken denzelven in het magtige Engeland, hetwelk door zijne stoute togten zoo vele landen in bezit nam, dat het, om met zekeren schrijver te spreken, over de geheele wereld als het ware een net geworpen heeft. Ook vinden wij inzonderheid dien geest in de geschiedenis onzer voorvaders, waar de namen van eenen barends en van heemskerk, van eenen van noord en tasman met onverdoofbaren glans prijken. - Alzoo werd dan de wijde wereldzee, waarin de oudheid het einde der aarde meende te zien, het tooneel der stoutste onderne-
{==522==} {>>pagina-aanduiding<<}
mingen, en spoedig kon de Europeaan, zonder buitengewoon gevaar, met eigen bodem om Afrika naar het rijke Indië stevenen.
Zal het noodig zijn, M.H.! - bij een' terugblik op den koophandel der oude wereld, zoo als wij dien leerden kennen, - thans nog met vele woorden den invloed te beschrijven, welken de ontdekking van Amerika in hare gevolgen op dien koophandel moest uitoefenen? Eene nadere vergelijking tusschen den landhandel en den zeehandel zal denzelven volkomen doen in het oog vallen.
Welke moeijelijkheden en bezwaren aan den landhandel verbonden waren, hebben wij vroeger gezien. Daaruit vloeide noodzakelijk voort, dat Europa, zoolang dit werelddeel aan den landhandel cijnsbaar bleef, de Oostindische waren langs de allerbogtigste wegen ontvangen moest. Het gestadig laden en ontladen bragt eene groote vertraging te weeg. De gevaarvolle karavanentogten werden door eene lastige riviervaart of eene vaart op de Middellandsche zee afgewisseld. Zulk een vervoer moest ook noodzakelijk in den prijs der waren eene aanzienlijke verhooging te weeg brengen. Bovendien was, als gevolg daarvan, de landhandel in het vervoeren van waren zeer beperkt, daar dezelve zich slechts tot ligte goederen moest bepalen. Zoo waren dan ook specerijen, reukwerken, ligte kleedingstoffen, edele gesteenten en edele metalen als bij uitsluiting de voorwerpen van den landhandel. Hoe groot de kracht van den kameel, als lastdier, ook zijn moge, dezelve was niet toereikend, om met voordeel zoodanige goederen te vervoeren, welke zwaar wogen of eene groote ruimte besloegen.
Geheel anders is het met den zeehandel gelegen. Niet alleen dat deze de waren, waartoe de landhandel zich bepalen moet, met veel mindere moeiten en kosten vervoeren kan, zoo strekt hij zich ook tot zwaardere goederen uit. Men moge den kameel het schip der woestijn noemen, - echter zouden er honderden van die lastdieren met eene aanzienlijke schare van menschen noodig zijn, om den last te vervoeren, welke een enkele onzer bodems, met eenige weinigen bemand, van Indië naar Europa kan overbren-
{==523==} {>>pagina-aanduiding<<}
gen. Daarom bleef b.v. de rijst, de koffij, de suiker en andere zwaarwigtige waren, eer de zeehandel de groote handel geworden was, aan Europa bijna geheel en al onbekend. In den zeehandel is men daarenboven niet, gelijk in den landhandel, tot het afhalen zijner waren aan gezette tijdperken gebonden; elken oogenblik staat voor den koopman de weg open.
Maar al deze voorregten, welke de zeehandel boven den landhandel bezat, konden op den laatsten geenszins terugwerken, zoolang deze den eersten aan zich verbonden hield. Doch werd eenmaal op de wereldzee de weg gebaand, langs welken de Europeaan een onmiddellijk verkeer met Indië konde aangaan, dan moest de zeehandel in die regten treden, welke de natuur hem geschonken had. Die stond werd geboren met de ontdekking van Amerika, en van toen af zag men den wereldhandel de stille woestijnen van Azië met de rustelooze watervlakte voor eeuwig verwisselen! - Europa werd de hoofdzetel van den zeehandel. Ik zou u langs de kusten van dat werelddeel voeren kunnen en den invloed van dien handel in verschillende landen aantoonen. Maar kunnen wij van dien invloed wel eene meer gelukkige schets vinden, dan dien de geschiedenis van ons eigen vaderland bevat? Wilt gij dien invloed in weinige, maar fiksche trekken leeren kennen; wilt gij de ware hoogte aanschouwen, tot welke onze voorvaders door den zeehandel zijn opgeklommen; - hoort dan de volgende woorden, - woorden, niet door eene gespannene verbeeldingskracht of door eene overdrevene vaderlandsliefde ingegeven, maar door de onpartijdige hand eens vreemdelings te boek gesteld. ‘Ten opzigte van den zeehandel,’ schreef deze nu twee eeuwen geleden, (*) ‘ten opzigte van den zeehandel streven de Nederlanders, niet slechts in stoutheid, maar ook in beleid alle andere volken voorbij. Gelijk Athene de meesteresse was van Griekenland, zoo is de Nederlandsche Republiek de meesteresse van Europa. Niemand durft hen, van welke

{==524==} {>>pagina-aanduiding<<}
zijde ook, aantasten, want hunne vloten en legers zijn altijd gereed. Zij zijn, in den volsten zin, beheerschers der zee, en geen volk of Koning is grooter, dan zij.’
En thans, M.H.!.... thans vinden wij in ons Nederland bewaarheid, wat wij reeds vroeger deden opmerken, namelijk, dat de zeehandel eene meerdere afwisseling, dan de landhandel, oplevert. Datzelfde Nederland, dat eens het magtige Spanje in de heerschappij der zee was opgevolgd, moest weldra, in den loop der tijden, aan Engeland den schepter afstaan, en in dat rijk vinden wij thans het schitterendste tafereel van rijkdom en magt, dat ons de zeehandel kan aanbieden. Maar wat zeg ik? Wie onzer zal hier in de toekomst doordringen en ons de vruchten doen aanschouwen, welker kiemen de zeehandel in zijnen schoot nog besloten houdt? Immers, wanneer wij op de wereldkaart die veelvuldige aan zee gelegen landen, nog door onbeschaafde volken bewoond, aandachtig gadeslaan en er bij bedenken, dat ook dáár eens de dag zal aanbreken, waarop beschaving en verlichting de plaats van onkunde en barbaarschheid zullen innemen; - hoe gering moet dan niet, bij een' blik in die toekomst, zelfs de tegenwoordige zeehandel genoemd worden. Voorzeker, zulk eene gedachte verspreidt over de ontdekking van Amerika een' schitterenden glans!
Nogtans, M.H.! het moge eene waarheid zijn, dat wij den zeehandel nog slechts in zijne kindschheid aanschouwen, - het is eene waarheid tevens, dat de landhandel, welke vóór de ontdekking van Amerika de groote handel was, thans, ten gevolge dier ontdekking, de kleine handel worden moest. Wilt gij deze waarheid ten volle bevestigd zien, wendt dan nog eenmaal het oog naar het Oosten. Ja, eenige weinige steden van Azië mogen ons het flaauwe afdruksel des voormaligen landhandels nog vertoonen kunnen, - vruchteloos zien wij uit naar die rijke en prachtige steden, welker wederga de wereld welligt nimmermeer aanschouwen zal. Verdwenen zijn die steden, gelijk die landhandel verdwenen is. Puinhoopen en wildernissen, als predikers der vergankelijkheid, toonen den reiziger,

{==525==} {>>pagina-aanduiding<<}
die ze durft naderen, naauwelijks de plaatsen aan, waar eertijds die steden haren luister ten toon spreidden, en op vele derzelve kan ook thans worden toegepast, wat eenmaal de Profeet gezegd heeft, toen hij het lot van Babylon voorspelde, - eene voorspelling, welke wij heden ten dage op de treffendste wijze vervuld zien: ‘Dáár legeren zich de dieren der woestijn, de huizen der bewoners zijn de woonplaatsen der uilen. Dáár wonen de struisvogels, en de boschduivels dansen dáár. De jakhalzen huilen in hunne paleizen, wilde honden in de verblijven der wellust.’





Iets over de verwoestingen, in de dennenbosschen op de Veluwe door rupsen aangeregt.

Weledele Heer!

Op den 6 Julij l. l. werden van wege de Commissie van Landbouw in Gelderland de Heeren o. baron van wassenaer katwijk, w.j.e. baron van lijnden tot hemmen en Dr. a. brants gecommitteerd, ten einde onderzoek te doen naar de verwoestingen, welke in de dennenbosschen op de Veluwe, vooral onder de Heerlijkheid Rozendaal bij Arnhem, door rupsen werden aangeregt.
Daar het bleek, dat deze tot dezelfde soort behoorden als die, welke in 1808 dergelijke verwoestingen in ons land hadden veroorzaakt, zoude het voor bovengenoemde H.H. van veel belang geweest zijn, indien zij zich uitvoerige berigten aangaande gezegde ramp hadden kunnen verschaffen, met name omtrent de middelen, in der tijd tot afwering derzelve aangewend, den invloed van deze, den aard en de uitgestrektheid der verwoestingen zelve.
Het kwam uit dien hoofde den schrijver dezes nuttig voor, den loop der tegenwoordige ramp mede te deelen, en die mededeeling aan te vullen door nadere berigten tot aan den afloop derzelve toe.
Hij neemt de vrijheid, eene plaats hiervoor in UEds. geacht

{==526==} {>>pagina-aanduiding<<}
Maandschrift te verzoeken, en heeft zich bij deze eerste mededeeling er bij bepaald, om UEd. den zakelijken inhoud van het Rapport der voornoemde H.H., met eenige uitbreiding en geringe wijzigingen, toe te zenden.
Ten einde in zijn voornemen vollediger te kunnen slagen, neemt hij de vrijheid, allen, die hem eenige berigten, zoowel aangaande de tegenwoordige ramp als aangaande die van 1808, zouden kunnen mededeelen, daartoe beleefdelijk uit te noodigen.

UEd. Dv. Dienaar a. brants.


Joppe, bij Gorssel, 24 Julij 1844.

De plaats, waar de verwoesting door de dennenrupsen het eerst en het hevigst is waargenomen, is dat gedeelte van het Rozendaalsche bosch, het Plekdeel genaamd, hetwelk naar het Noorden ligt, en aan de N.O. en W. zijden door heidevelden is omgeven. Dit gedeelte, groot 46 bunders, is zoodanig verwoest, dat er in het geheel geen hoop op herstel van hetzelve is. Hetzelfde is het geval met ongeveer de helft van den Imbosch onder Dieren, welk bosch 340 bunders groot is, als ook met 45 bunders van den Sijsel onder Ede. Wijders zijn de rupsen in meer of minder aantal bespeurd in bosschen bij de Ginckel, bij Heelsum, in de Dortkamp, op den Wageningschen berg, in het stads bosch op Klarenbeek bij Arnhem, en in onderscheidene dennenbosschen, die het Plekdeel omgeven.
De uitgestrektheid der verwoeste bosschen kan men nu reeds op 200 bunders schatten; terwijl de oppervlakte, waarover zich de rupsen verspreid hebben vooralsnog niet na te gaan is, (*) hoewel zij zich reeds van Dieren tot aan Ede, over eene uitgestrektheid van 6-7 uren gaans, vertoonen.
De verwoesting, die deze rups aanregt, welke zich bijna uitsluitend van de naalden der grove den (Pin. sylv.) voedt,

{==527==} {>>pagina-aanduiding<<}
en niet dan in den uitersten nood die der fijne den (Pin. abies), de bladsteelen der berken en de stijve bladeren der blaauwbes afknaagt, bestaat daarin, dat zij, bij overgroote vermenigvuldiging, de dennennaalden geheel en al wegvreet, zoodat de scheuten, van blad beroofd, na eenige dagen beginnen uit te harsten, te verwelken en neder te hangen, zoodat niet slechts de jongste scheuten, maar zelfs het twee- en driejarige hout week wordt: de eind- en zijknoppen, schoon doorgaans niet opgevreten, zullen zich derhalve in het volgende jaar niet kunnen ontwikkelen. Een zoodanig bosch heeft, op eenen afstand gezien, den schijn, als ware het door boschbrand verschroeid. Zoo lang de rupsen nog klein zijn, bespeurt men hare verwoesting niet; doch later neemt deze ongeloofelijk snel toe: zoo werd in het Plekdeel eerst den 24 Junij het aanwezen der rups ontdekt, en acht dagen later waren alle naalden weggevreten; de rupsen begonnen toen de stammen te verlaten, en deze waren van den voet tot aan den top met dezelve bedekt; de grond was zoodanig met dezelve bezaaid, dat men niet gaan kon zonder er honderden te vertreden.
Waar de rups in minder groot aantal aanwezig is, vreet zij slechts enkele naalden, en deze nog maar gedeeltelijk, weg; zoodanig bosch zal hierdoor niet verhinderd worden nieuwe scheuten te maken, doch in meer of mindere mate aan het kwijnen komen.
De rups, die gezegde verwoestingen aanregt, is reeds vroeger hier te lande waargenomen, te weten in 1808 en vroegere jaren, toen zij in Noordbraband en Gelderland, ook onder Rozendaal, schade moet hebben veroorzaakt. Men vindt hieromtrent eenige berigten in het Magazijn van Landbouw, van j. kops, Deel III, bl. 467, Deel IV, bl. 224 enz. Uit dezelve blijkt, dat de aangetaste bosschen in Noordbraband te gronde zijn gegaan: uit Gelderland is ons alleenlijk door eene mededeeling van den tegenwoordigen Burgemeester der gemeente Rozendaal bekend, dat in 1808 een gedeelte van den Imbosch zoodanig vernield is, dat men hetzelve tot houtskool heeft moeten verbran-
{==528==} {>>pagina-aanduiding<<}
den. Door het daarstellen van afgravingen heeft men de verdere verspreiding der rups aldaar verhoed.
De rups zelve vindt men bij sepp, Nederl. Vlinders, Deel III. Tab. 24, afgebeeld en beschreven. Bij ochsenheimer en treitschke komt zij voor onder de Noctua, Sub N. 59, als Trachea piniperda. Ten cate heeft dezelve, in zijne Verhandeling over de verwoestingen door schadelijke Dennenrupsen, onder den naam Phalaena noctua piniperda beschreven en afgebeeld, onder welken naam zij ook voorkomt in de Ned. Fauna, Natuurk. Verhandel. van de Holl. Maatschappij te Haarlem, Deel XIV, bl. 363.
De beste afbeelding en beschrijving, met opgave der middelen ter verdelging, vindt men in ratzeburg, die Waldverderber, enz. door corberon vertaald onder den titel van: Les Hylophtires et leurs ennemis, Nordhausen et Leipzig, 1842.
Reeds in het laatst der maand Maart vertoont zich de vlinder dezer rups (*) en legt eenigen tijd daarna hare eijeren op de naalden der grove den, en wel een of weinige eijeren afzonderlijk op eene verschillende naald. Niet vóór de maand Mei, doorgaans eerst in Junij, ziet men de jonge rupsen voor den dag komen; na 5 of 6 weken hebben deze haren volledigen wasdom, verlaten alsdan de boomen, en kruipen omstreeks het midden van Julij in het mos en de afgevallene naalden, die den grond bedekken, om zich in poppen te veranderen, welke aldaar, zonder in eenig spinsel te zijn ingehuld, den winter over blijven liggen, om zich vroeg in het voorjaar tot vlinders te ontwikkelen. De pop zelve is 18-20 Ned. streep lang, bruin gekleurd, en bezit, behalve eene meerdere grootte, als kenmerkend verschil van de straks te vermelden soort, aan het achtereinde des ligchaams twee haarfijne puntjes, die haar ten steunpunt dienen bij de geringe plaatsverande-
{==529==} {>>pagina-aanduiding<<}
ring, welke zij bij de ontwikkeling tot vlinder verrigten moet. Het is echter niet deze soort alleen, die tegenwoordig zich in overmaat in de dennenbosschen ophoudt. Eene menigte vlinders, die men verkeerdelijk voor die van bovengenoemde rups houdt, vertoont zich overal tegen den avond; zij zijn kenbaar aan derzelver wilde, hoogst onregelmatige wijze van vliegen.
Het zijn de vlinders van Geometra piniaria (linn.) afgebeeld bij sepp; Deel I, Tab. 4, en Nederl. Fauna, bl. 304, schoon minder nadeelig dan de voorgaande, echter eene soort, die in Duitschland reeds meermalen groote schade heeft veroorzaakt. Van deze heeft men dus binnen weinig tijds de rupsen te verwachten. Dezelve bereiken niet de volle grootte van die der vorige soort, maar gelijken in kleur veel op dezelve, als zijnde groen met gele en witte strepen; zij zijn echter daaraan zeer kenbaar, dat het hoofd ook groen van kleur is, en dat zij slechts tien pooten hebben, terwijl bij die der vorige soort het hoofd rood of bruin gekleurd is en dezelve zestien pooten bezitten. Zij zullen zich beginnen te vertoonen, wanneer die der vorige soort zich verpopt hebben. Daar echter de leefwijze van beide in velerlei opzigt overeenkomt, zal men dezelfde middelen van verdelging op beide kunnen toepassen.
Beide leven op de grove den; beide leggen hunne eijeren verspreid op de dennennaalden, waarin de oorzaak gelegen is, dat de bosschen niet op één punt, maar over derzelver geheele uitgestrektheid door deze rupsen worden aangetast. Beide kruipen, om zich te verpoppen, in de laag afgevallen naalden, die den grond bedekt, en niet dan bij volslagen gebrek aan deze bedekking in den grond, en dan nog slechts als dezelve zeer los is. Alleen dit voorname verschil bestaat er in hare huishouding, dat eerstgenoemde als vlinder uitvliegt in Maart, laatstgenoemde in Julij; dat eerstgenoemde als rups voorkomt in Mei, Junij en Julij, laatstgenoemde in Julij, September en October en zich eerst in het laatst dier maand verpopt, terwijl eerstgemelde zulks reeds in Julij verrigt.
Wat de vraag betreft, wanneer Noctua piniperda, de

{==530==} {>>pagina-aanduiding<<}
rups, welke tegenwoordig in overmaat aanwezig is, het eerst mag zijn verschenen: hieromtrent hebben wij alle reden om te vermoeden, dat zij reeds in het vorige jaar, zoo niet vroeger, in de verwoeste bosschen voorhanden is geweest; eensdeels uit het berigt der arbeiders, die op het einde van dezen winter, in genoemde verwoeste bosschen alleen, eene menigte vlinders hebben opgemerkt; anderdeels doordien wij in het mos eene menigte ledige bekleedsels van poppen dezer soort hebben aangetroffen. Wij gelooven dien ten gevolge, dat, even als op dit tijdstip sommige aan het Plekdeel van Rozendaal belendende bosschen, zoo als het stadsbosch van Klarenbeek en andere, reeds met deze rups bezet zijn, doch in te gering aantal om door dezelve vernield te worden, en zoo, dat zulks niet zigtbaar is voor hem, die het aanwezen der rupsen niet vermoedt, zulks in het vorige jaar in de verwoeste bosschen het geval zal geweest zijn; en wij vreezen dus, dat gezegde bosschen, indien men geene voorzorgen neemt, zich het aanstaande jaar in denzelfden toestand zullen bevinden, als thans die der verwoeste bosschen is.
Weinige rupsen en vlinders onttrekken zich zoo zeer aan het oog als deze, zoo lang zij gering in aantal zijn, 1o. doordien de vlinder vroeg in het jaar uitvliegt, 2o. door de kleur der rupsen zelve, en 3o. doordien deze zich niet in een gedeelte van het bosch ophouden en dit kaal vreten, maar zich over eene groote oppervlakte verspreiden en slechts enkele naalden voor de helft wegknagen, veroorzaakt zulks, dat, het bosch overal gelijkelijk dunner in blad wordende, men haar aanwezen niet bespeurt. Daarbij houden zij zich niet gaarne in jong welig plantsoen op; boomen van 20-30 en meerdere voeten hoogte, welker laagste takken reeds niet meer welig wassen, zijn hare regte woonplaats; in zoodanig bosch zijn zij volstrekt niet met het oog waar te nemen; alleen door het schudden der stammen kan men in sommige gevallen hare tegenwoordigheid ontdekken, daar zij bij geringe beweging der takken zich laten vallen. Daar nu de den een gewas is, dat, bij een zeer gering bladvermogen, in staat is welige scheuten te

{==531==} {>>pagina-aanduiding<<}
maken, zoo kan deze rups jaren achtereen onbemerkt aanwezig zijn, tot dat zij zich in zoodanige overmaat vertoont, dat men, onbewust van haar vroeger voorhanden zijn, geneigd is haar van elders aangetogen te gelooven, waarvoor echter geenerlei reden bestaat.
Wat het nemen van voorzorgen aanbelangt, gelooven wij, dat er tot het verdelgen van dit insect in zijnen toestand van rups bijna geene mogelijkheid bestaat. Men kan door het schudden der stammen eenige uit de boomen doen vallen en deze dooden, doch dit getal zal betrekkelijk gering blijven. Wij hebben beproefd, in hoeverre het uitstrooijen van ongeleschte kalk en roet door den daaruit zich ontwikkelenden ammoniakdamp haar zoude kunnen schaden; zulks baatte echter niets; andere berookingen achten wij, uit vrees voor boschbrand, gevaarlijk, of even onuitvoerbaar, nutteloos en kostbaar als voormelde.
Het beperken der rupsen in de bosschen, waarin zij zich bevinden, door middel van afgravingen, zal wel het eenige zijn, waarvan men zich gevolg beloven kan; doch, daar de verspreiding van dit insect niet zoo zeer door het voorttrekken der rups zelve als door den vlinder, welke zijne eijeren over eene groote oppervlakte verspreidt, plaats heeft, moet dit middel, alleen aangewend, als ontoereikend beschouwd worden. Men zal dus bedacht moeten wezen, om hetzij de pop, hetzij de vlinders zelve te vernielen, en zulks is mogelijk, doordien de pop noch tusschen de bladeren noch aan de schors der stammen, maar altijd in de losse blad- en mosbedekking van den grond van het bosch zelve gelegen is.
In Duitschland, waar men op sommige plaatsen groote kudden zwijnen bezit, is het toelaten van deze in de bosschen een zeer bekend, en met goed gevolg bekroond middel; de zwijnen zoeken de poppen op en verslinden dezelve gretig; doch bij ons, waar dit middel niet voorhanden is, zal men, schoon met minder hoop op goed gevolg, andere middelen, die tot gelijke uitkomst leiden, moeten te baat nemen.
Zoo zoude men, op kleine eigendommen, de naalden

{==532==} {>>pagina-aanduiding<<}
en het mos, waarin de poppen gelegen zijn, op hoopen bijeen kunnen brengen. Hierdoor zal het grootste deel dezer poppen, die kort aan de oppervlakte gelegen moeten zijn, opdat de vlinder zich behoorlijk zoude kunnen ontwikkelen, nu diep onder een' mos- en bladhoop begraven, in de onmogelijkheid komen, om door dezen heen te arbeiden, ten einde zich te bevrijden.
Beter doch kostbaarder zoude het zijn, deze hoopen met levende kalk en roet, ten einde ontwikkeling van ammoniakale dampen te doen ontstaan, of wel met eene of andere stof, die het broeijen derzelve bevordert, te vermengen; dit zoude den dood van vele poppen te weeg brengen; het omwerken der hoopen zoude de overige vernielen, en eene uitmuntende meststof zoude ter vergoeding der onkosten daargesteld worden. Het doelmatigste evenwel ware het wegvoeren van deze blad- en moslaag naar den mesthoop.
Bij zeer uitgestrekte eigendommen zoude dit onuitvoerbaar kunnen worden; men zoude aldaar de mos- en bladbedekking met den greep kunnen omkeeren, in afwachting of het winterweder de blootgelegde poppen zoude dooden.
Hiertoe zal men de bosschen in de maand November, wanneer zoowel de Geometra piniaria als de Noctua piniperda zich verpopt hebben, moeten onderzoeken, en alle bosschen, in welke men derzelver poppen aantreft, in voege voorschreven behandelen. Indien zulks naauwkeurig plaats greep, zoude men zich kunnen vleijen, dat hierdoor aan de ramp een eind gemaakt werd; doch wij vreezen, dat, bij het niet genoegzaam bekend zijn, in welke bosschen de rupsen aanwezig waren, vele derzelve niet zullen worden onderzocht. Uit deze heeft men derhalve vlinders te verwachten. Mogten zich die in Maart of in April vertoonen, zoo zal men die zooveel mogelijk moeten wegvangen, hetgeen bij deze soort, uithoofde van het verschijnen in het gure jaargetijde, uitvoerbaar kan zijn, dewijl zij zich alsdan stilzittende als verkleumd aan de stammen ophouden. Van het hoogste belang is echter, dat men in de maanden Mei en Junij de bosschen nogmaals oplettend

{==533==} {>>pagina-aanduiding<<}
en aanhoudend onderzoeke, en, bijaldien men deze geheel of gedeeltelijk met rupsen bezet vindt, op dezelve de maatregelen tegen het voorttrekken der rupsen aanwende; want, hoewel deze niet trekken in den eigenlijken zin, maar ongaarne den boomstam schijnen te verlaten, en, even als thans in het Plekdeel, bij millioenen op de boomstammen hetzij den hongerdood sterven, hetzij ten gevolge van den steek van sluipwespen omkomen, zoo trachten toch de grootste en sterkste de naburige bosschen te bereiken.
Men zal uit dien hoofde afgravingen moeten bewerkstelligen. Eene volledige omgraving van het besmette gedeelte van het bosch verdient in de meeste gevallen de voorkeur. Zoodanige afgraving kan bestaan uit eenen greppel, die 3-4 palmen wijd en 2-3 palmen diep is. De boord, welke aan de zijde is van het stuk, dat men beveiligen wil, behoort niet slechts steil, maar, zoo veel zulks doenlijk is, overhangende te zijn: de ondervinding heeft ons doen zien, dat de rupsen, bij droog weder althans, tegen zulk een' boord niet kunnen opkruipen; daardoor verzamelen zij zich in overgroot aantal in den greppel. Zulks lokt eene aanmerkelijke menigte harer vijanden aan, die ter hare verdelging aansnellen; bovendien zoude men in den greppel zelven zoogenaamde fosses d'appât kunnen graven, zijnde kleine hier en daar gegravene kuilen, waarin de rupsen zich vooral in groot aantal verzamelen: men gaat deze van tijd tot tijd na, en, wanneer dezelve met rupsen gevuld zijn, graaft men andere naast dezelve, vult de aanwezige met de hierdoor verkregene aarde, en versmoort aldus met geringen arbeid een ontelbaar aantal rupsen. Wij raden dit met des te meer vertrouwen aan, dewijl hierdoor in 1808 de ramp onder Rozendaal schijnt gestuit te zijn. Intusschen zal men hierbij niet mogen berusten, maar den daarop volgenden winter tot het onderzoeken der mos- en bladlaag, en, zoo noodig, tot het verwijderen derzelve, moeten overgaan.
Daar heeft bij deze rups eene zeer gewone doch niettemin belangrijke omstandigheid plaats. Gelijk overal, bij ver-
{==534==} {>>pagina-aanduiding<<}
breking van het evenwigt in de natuur, deze terstond werkzaam is om dat verbroken evenwigt te herstellen, zoodat elke overmatige vermeerdering van eenige diersoort terstond wordt achtervolgd door hetgeen die vermeerdering kan beteugelen, zoo is zij ook hier reeds krachtdadig werkzaam, om de vermeerdering dezer rupsen tegen te gaan.
Onder de veele diersoorten, die tot het verwoesten der rupsen krachtdadig medewerken, bekleeden sluipwespen en vliegen eene voorname plaats. Zij leggen hare eijeren op of in de naakte huid der rupsen, deze hierbij gewond wordende; komt het masker, dat zich uit zulk een ei ontwikkelt, binnen het ligchaam der rups te liggen, en wel in de laag vet, welke onder de huid gelegen is; het masker voedt zich van dit vet alleen, en kan alzoo binnen het ligchaam der rups zijnen vollen wasdom bereiken, zonder dat de rups daardoor sterft (*); doch dit heeft altijd ten gevolge, dat de rups geene krachten heeft om zich te verpoppen, en, zoo zij zich al verpopt, zich nimmer tot vlinder ontwikkelen kan, maar, in stede van eenen vlinder, eene sluipwesp of vlieg oplevert, welker poppen men als ovale bruine tonnetjes bij de overige in het mos vindt, doch ligt aan derzelver vorm van deze onderscheiden kan. Aan de rupsen is het aanwezen van zoodanig masker merkbaar door derzelver doffe kleur, door traagheid, door eigendommelijke bewegingen, die zij uitvoeren indien men ze aanraakt; verder verraadt het zich door een klein zwart plekje, welks plaats, schoon meestal op den rug, echter geenszins bepaald is; dit plekje toont den steek van de sluipwesp aan. Het zekerste kenmiddel is echter om de rups in de lengte te openen en onder water te onderzoeken, als wanneer men de maskers zonder moeite ontdekt. Bijkans alle rupsen vonden wij in het verwoeste gedeelte van het Plekdeel door maskers bewoond. Op eene oppervlakte van 5-6 vierkante voeten vonden wij in het mos

{==535==} {>>pagina-aanduiding<<}
38 rupsen, die zich begonnen te verpoppen; deze zijn alle geopend, en in 33 derzelve hebben wij maskers gevonden; daarbij vonden wij 12 rupsenpoppen, waarvan 2 door sluipwespen bewoond, 3 door keverwormen ledig gevreten; het mos wemelde van allerlei dieren, die op dezelve jagt maken, als duizendpooten, kevers, keverwormen enz.; zoodat, indien men de menigte der vijanden, die haar omringden, nagaat, men wel kan aannemen, dat de weinige, die wij niet besmet vonden, evenmin ter ontwikkeling zullen komen als de besmette.
Zulke middelen wendt de natuur echter alleen bij zoodanige vermeerdering aan, die eene dadelijke verwoesting kan veroorzaken; wij vonden deze dan ook slechts in het geheel verwoeste bosch van het Plekdeel; (de Imbosch is door ons niet onderzocht.) In de minder beschadigde bosschen, waar de rupsen niet in die hoeveelheid aanwezig waren, dat zij nu reeds dezelve zouden kunnen verwoesten, vonden wij geheel andere omstandigheden: de rupsen waren daar veel grooter, helderder van kleur, niet of zeer weinig door maskers bewoond en oogenschijnlijk gezond. Tot voorbeeld daarvan noemen wij een twintigjarig dennenbosch, ten westen van de boschwachterswoning van het Plekdeel gelegen. Er bestaat dus gegronde reden om te vooronderstellen, dat uit de verwoeste bosschen in het volgende jaar slechts weinige vlinders, doch daarentegen een groot aantal vijanden van derzelver rupsen zullen te voorschijn komen; terwijl uit de minder verwoeste bosschen vele vlinders te verwachten zijn. Uit dien hoofde zal men geene maatregelen van voorzorg mogen verzuimen.
De ondervinding leert wel, dat doorgaans aan eene ramp zonder ons toedoen plotseling een einde gesteld wordt, ten betooge waarvan ik uit vele voorbeelden slechts één, waarvan ik ooggetuige was, hierbij voeg. In den zomer van 1839 werden op het buitengoed het Joppe de populieren grootelijks door de rups van Bombyx salicis aangetast en geheel van bladeren beroofd. Meer dan de helft dier rupsen bevond ik toen door vliegenmaskers bewoond, (zie Tijdschrift voor Nat. Geschied. van j. van der hoeven

{==536==} {>>pagina-aanduiding<<}
en w.h. de vriese, Deel VI, bl. 326) en zulks had ten gevolge, dat in het volgende jaar geen enkele dezer vlinders aan te treffen was. De tegenwoordige ramp is echter te dreigend, en heeft althans op sommige plaatsen nog niet eene hoogte bereikt, om zich geheel op den invloed der maskers te verlaten; doch, bij het besteden van eenige moeite en kosten van onze zijde, mag men met grond vertrouwen, dat genoemde omstandigheid grootelijks zal medewerken om de tegenwoordige ramp een einde te doen nemen, zoodat de zekerheid van deze medewerking een spoorslag kan zijn tot het nemen van afdoende maatregelen, die wij ons vleijen hierboven te hebben medegedeeld.





Napels in het jaar 1843.


Door Paul de Musset.

1. Ongebedene Dienaren. St. Lucienkaai.

Wie immer van Napels gehoord heeft, dien zal de wensch niet vreemd gebleven zijn, het oude Parthenope eens met eigene oogen te aanschouwen. Wat mij betreft, ik had dit zoo lang en zoo hevig gewenscht, dat ik mij in mijn hoofd een half waar, half verdicht Napels gebouwd had, hetwelk ik bij mijne aankomst gansch en al moest afbreken. Wie eenmaal besloten heeft dit classische land te gaan zien, die drale daarmede niet lang, want de wezentlijkheid is hier schooner dan de schepping der verbeeldingskracht en de herinnering aangenamer dan het vooruit gevormde denkbeeld.
Den 8sten Februarij van dit jaar, des morgens ten 8 ure, toen wij de landspits van Procida omvoeren, zag ik voor de eerste maal de eigenlijke golf van Napels; en ik moest erkennen, dat ik mij eenen Vesuvius naar mijn eigen hoofd, een eiland Capri naar willekeur, een mislukt Ischia, een valsche kaap Misenum, een verkeerd Chiaja, een Portici vol fouten en een onvolledig Napels zaamgesteld had. Ik begroette de betere wezentlijkheid met verrukking, en van den anderen kant zeide ik echter ook niet zonder leedwezen de droombeelden vaarwel, met welke ik mij zoo lang ver-
{==537==} {>>pagina-aanduiding<<}
lustigd had en die het gewrocht van mijnen geest waren. Wie toch heeft zoo weinig eigenliefde, dat hij zijne eigene schepping, al ware zij dan ook nog zoo onvolkomen, met onverschilligheid in duigen ziet vallen?
Op het stoomschip Leopold had ik onder anderen drie reisgenooten, welken het even zoo ging als mij. Een hunner was een voorname Spanjaard, die de bommen van Barcelona ontvlood, de ander een edelman uit Bologna, die voor zijn vermaak reisde, en de derde een jonge Piemontees, eene soort van levenslustige sancho pansa, die op weg naar Konstantinopel was. Wij hadden besloten voorshands bij elkander te blijven en in een en hetzelfde huis ons verblijf te huren. Onze landing was het wonderlijkste tooneel, dat mij in mijn leven is voorgekomen. Drie lastdragers (facchini) zouden toereikend geweest zijn, om onze pakkaadje weg te voeren. Er schoten er vijftien toe, die op ons goed aanvielen, als ware het hun prijs gegeven, en onze koffers op eene kleine kar smeten. Voor die kar spanden er zich zoo velen, als slechts daaraan plaats konden vinden; de overigen schaarden er zich om heen, nadat zij zich met onze mantels beladen hadden, en een hunner, met een' parapluikoker gewapend, plaatste zich aan de spits van den drom en sloeg regts en links om zich heen, om ruimte voor den stoet te maken, die op vollen galop naar de stad rende. Een hoop in lompen gehulde straatjongens vormde eene huilende achterhoede. Ongetwijfeld stond ons met groote letters op het voorhoofd geschreven, dat wij voor de eerste maal naar Napels kwamen, want de meeste onzer overige reisgenooten hielden hunnen intogt zonder gedruisch. Als in zegepraal trokken wij op de beschrevene wijs het slotplein, het plein van het palazzo reale en den reuzendam, dat is het schoonste en sterkst bevolkte deel der stad, door. Te Parijs zou bij zulk een' optogt alles staan gebleven zijn en gelagchen hebben; hier, binnen Napels, sloeg niemand er acht op, want elken morgen ziet men tooneelen van
gelijken aard.
Na lang zoeken vonden wij woningen naar onzen zin op den Luciendam. Met moeite ontsloegen wij ons van onze facchini, die ons nog verder hunne diensten wilden opdringen, door hun het dubbele te betalen van hetgeen hun toekwam. Op de straatjongens deden woorden in het geheel geene werking, en geld lokte hen nog slechts sterker aan. Wij moesten onze toevlugt nemen tot bedreigingen, en,

{==538==} {>>pagina-aanduiding<<}
toen ook deze niet hielpen, tot eenen schop onder het achterste, aan den onbeschaamdsten uit den hoop toegedeeld. Dit argumentum ad hominem was van vrucht: het gespuis verstoof als kaf. De verstandige en geestige stendal heeft gezegd: ‘Wie in Italië reizen wil, moet steeds een stukje klinkende munt in het holle van zijn hand houden.’ Hij had gelijk; maar te Napels moet men het geld in de eene en een' stok in de andere hand houden, om met den laatsten aan al te lange verhandelingen en bedriegelijke kunstgrepen een eind te maken. Deze houten beweegreden heeft eene onwederstaanbare kracht; het is de handtastelijke uitdrukking der furia Francese, die in het zuiden zoo zeer gevreesd wordt.
Bestaat er op de wereld ergens een plekje, waar men gelukkig wezen kan, zoo is het de St. Lucienskaai. Vandaar overziet men, uit zijn venster, met éénen blik geheel de baai van Napels. Vóór zich heeft men den Vesuvius, den zeeoever van Castellamare en van Sorrento, ter linker hand de bogt, welke Napels tot naar Portici beschrijft, regts de zeeëngte van Campanella, door welke de schepen hunnen weg naar Sicilië nemen, en achter die straat het hooge rotseiland Capri, aanhoudend in zijnen blaauwen sluijer gehuld. De zee, die onafgebroken tegen de muren van het kasteel del Uovo klotst, wiegt ons des avonds door haar eentoonig geruisch in eenen zachten slaap. Des daags begroeten gedurig de voor anker liggende fregatten andere binnenloopende schepen met hun geschut. Stoombooten gaan en komen meermalen elken dag, en het oog kan tot op ontzettenden afstand in de reine lucht hare rookzuilen vervolgen. Kleine witte zeilen doorsnijden allerwegen de reede. Des avonds zweven de bij toortslicht werkende visschers als lichtwormpjes langs de kust. Des morgens zendt de zich in zee spiegelende zon ons vuurslangen toe, die kronkelend langs wanden en zoldering van ons slaapvertrek heenloopen. De Vesuvius schijnt duizenderlei kunsten uit te denken, om ons op het balkon vast te houden. Hij verandert van kleur en voorkomen, naar mate de zon van stand verandert, en doorloopt in éénen dag al de trappen van de toonschaal der kleurtinten. Nu eens verschuilt hij zijn hoofd in eene paruik van wolken; dan weder toont hij, scherp geteekend, al de omtrekken zijner kruin. Evenzeer neemt zijn rook de grilligste gedaanten aan; meestal is hij wit en streepswijs

{==539==} {>>pagina-aanduiding<<}
gepluimd als eene maraboutveder, soms ook zwart en loodregt als de stam van eenen in den krater geplanten reuzenboom. Menigmaal belooft de vuurberg, daarbij als in geheime verstandhouding met de Napelsche kasteleins, uitbarstingen, welke hij niet laat gebeuren. 's Nachts verspreidt hij alsdan een rood gloeijend schijnsel, als van een uitgaand doch telkens weêr opvlammend licht, en laat den inwoneren van Portici een dof gerommel hooren, dat de op hun vertrek staande vreemdelingen onbepaald terughoudt. Elk oogenblik wordt men door deze schijnvertooning misleid. IJlings springt men het bed uit, omdat men de eerste kenteekenen eener uitbarsting meent te ontwaren, die eerst een jaar daarna gebeurt. De St. Lucienskaai is de verzamelplaats eener uitgelezene bevolking van visscherlieden, schuitenvoerders en oesterkoopers - allen vrolijke, grappige en muzikale bollen. Des avonds laat hoort men er de heerlijkste stemmen zingen, deels in de open lucht, deels bij de limonadeverkoopers. Zondags wordt er naar den eenvoudigen klank van een tambourin gedanst. Alles, wat men hoort, brengt in eene vrolijke stemming. De hardnekkigste Engelsche spleen moet te Santa Lucia het veld ruimen; de rijkste voorraad van verveling, zwaarmoedigheid of gemoedsonrust, welken men uit het Noorden medegebragt mag hebben, vervliegt tegenover deze baai van Napels, waar zelfs het hart van den somberen, afgeleefden tiberius weder warm werd (*).
Eerlijke lezer, die niet afgeleefd en boosaardig zijt als tiberius, reis naar Napels, maar kies dan ook uw verblijf te Santa Lucia. Daar woont het waar geluk (†). Uit on-
{==540==} {>>pagina-aanduiding<<}
dervinding wetende, dat beschrijvingen geen portret leveren, zal ik niet vruchteloos pogen de zuidlandsche natuurtooneelen verder te schetsen, maar liever over zoodanige dingen spreken, waarvan de pen ten minste dragelijke begrippen kan leveren.

2. De Napolitaan. De Lazzarone.

Het volk te Napels is het allerbeschaafdste van de wereld, en, gelijk alle beschaafde volken, heeft het onderling strijdige eigenschappen. Oude overleveringen, die opgehouden hebben waar te zijn, stellen het in een ongunstig daglicht voor. Ik voor mij heb den Napolitaan steeds beminnenswaardig, goedhartig, gezellig en geestig gevonden; daarbij opregt, wanneer hij geen reden heeft om te misleiden - vertrouwend en bijgeloovig als een kind; listig en doortrapt, waar zijn eigenbelang in het spel komt, maar zoo kluchtig in zijne bedriegerijen, dat de bedrogene zelf moet lagchen, wanneer de zaak aan den dag komt. Bij alle volksklassen te Napels is verlustiging de gewigtigste aangelegenheid des levens. Met zulk eene rigting des gemoeds, die den mensch tot goede verstandhouding met zijnen naaste dwingt, kan hij niet wel boosaardig zijn. De Napolitaan is des morgens rusteloos en ongedurig als een booze geest, en in den loop van den dag traag en slaperig; wordt hij tot het uiterste gebragt, zoo is hij onversaagd, maar van den anderen kant te antiek wijsgeerig om zeer kitteloorig omtrent het punt van eer te zijn; hij is hartstogtelijk in het spel en in de liefde, maar niettemin ligt getroost over verlies en ontrouw.
De Franschen, zeî karel V, schijnen gekken te zijn en zijn het niet. Heden ten dage zou hij anders oordeelen: hij zou vinden, dat zij zoo groote gekken zijn als zij schijnen. De Napolitaan daarentegen is verstandiger, dan hij er uitziet. Zijne schutterige drift verbergt veel levenswijsheid. Terwijl de Franschman een geluk najaagt, dat hem vliedt, is de Napolitaan door zichzelven gelukkig. In plaats van zich kunstbehoeften te scheppen, geniet hij met lust het weinige, dat hij heeft, en zet het niet op het spel, om naar meer te streven (*). De hemel heeft hem de kost-
{==541==} {>>pagina-aanduiding<<}
baarste gaven geschonken: vrolijkheid, zonder welke de Keizer den lastdrager moet benijden; matigheid, die bron der gezondheid, en tevreden afzien van hetgeen hem te hoog is. De zorg voor het bewaren wat men heeft is hem te moeijelijk. De minnaar, die zijn afscheid krijgt, wordt de vriend van zijnen opvolger, en vergenoegt zich met eene stelling, die de trotschheid van eenen Franschman tegen de borst zou stooten. De makker, die u noodigt met hem in een logement te gaan eten, laat zonder bedenken de betaling van het gelag aan u over. Wanneer hem bij eene woordwisseling een hard woord ontsnapt, begrijpt de Napolitaan niet, hoe gij het gezegde zoo hoog kunt opnemen. Voor geld geeft hij alles, wat gij verlangt.
De Napolitaan spreekt evenzeer met zijne handen en met zijn geheele ligchaam, als met zijne tong. Overdrijving is voor hem behoefte. Om het eenvoudigste, onbeduidendste ding te zeggen, kiest hij de sterkstmogelijke uitdrukking. De Spanjaard voelt meer dan hij zegt; de Engelschman even weinig als hij zegt; de Napolitaan voelt levendig en zegt driemaal meer dan hij voelen kan. Ontbreekt het hem aan kracht van rede, zoo vergoedt hij dit door kracht van geschreeuw. Op de St. Brigittenmarkt maakt de visscher, die een zootje katvisch te verkoopen heeft, zoo veel gedruisch en ophef om de koopers aan te lokken, alsof hij eenen walvisch veil had. Geef hem voor zijne waar den halven carlin, dien hij eischt, en kom dan na weinige oogenblikken terug, zoo vindt gij een geheel veranderd mensch. Dezelfde man, die zich te voren als een razende aanstelde, zit thans bedaard in zijne mand en rookt zijn pijpje, of ligt in de schaduw te slapen, en er zou al eene vrij sterke som gelds noodig wezen, om hem weder op de beenen te brengen. Vraagt gij hem 's morgens, terwijl gij met hem handelt, waar hij te huis behoort, zoo zegt hij: te Nappoli, en verhaalt u daarbij, met vlugge welbespraaktheid, nog de geschiedenis zijner geheele familie op den koop toe. Doe hem dezelfde vraag eenigen tijd nadat gij van hem gekocht hebt, zoo antwoordt hij al geeuwende: te Nabole, en sluit daarbij de oogen, als wilde hij zeggen: Laat mij toch met rust! - Een blank tweecarlinenstuk is een schat, dien de Lazzarone nu en dan eens in de handen van een ander ziet, maar dien hij zelf nimmer bezit. Houd hem een' piaster voor zijne oogen en zeg hem: Zie, dit krijgt ge, wanneer

{==542==} {>>pagina-aanduiding<<}
gij u door mij laat uitteekenen - hij springt uit zijnen van wilgetienen gevlochten sopha op, laat pijp en siesta in steek, en loopt u na als een poedel, dien men een kluifje voorhoudt. Gij plaatst uw levend model voor u in de hem natuurlijke en gemakkelijke houding, te weten rustend op de regter heup, den neus in de hoogte, de linker vuist in de zijde en de muts op één oor. Gij ontwerpt uwe schets en belooft u reeds een fraai herinneringsblad. Maar na vijf minuten begint de Lazzarone te geeuwen, zijne leden te rekken, heen en weder te wiegelen als een kind. Nog vijf minuten langer, en zijn geduld is geheel ten einde; hij neemt zijn afscheid en laat, des noods, den piaster in den steek. De geringste dwang is hem onverdragelijk, en zijne herkregene vrijheid troost hem gemakkelijk over de verloren winst.
Niettegenstaande de groote armoede, die te Napels heerscht, is het getal der misdaden er naar evenredigheid geringer dan te Londen, waar de policie nog daarenboven zooveel waakzamer is. De Lazzarone geeft zich veel moeite om eene kleinigheid te verdienen, en heeft hij die, zoo is hij daarmede zeer gelukkig. Een arme schuitenvoerder, in wiens vaartuig een vriend van mij zijne parapluie had laten staan, liep uren lang in de stad rond, om den eigenaar er van te vinden, en gaf toen het vergetene aan de meid over, zonder om de welverdiende belooning te wagen. Is de Lazzarone in nood, dan bedelt hij met onstuimigen aandrang om een bajoc; doch als hij een mensch uit de verlegenheid helpt, dan denkt hij om geen loon. Hij zal, bij voorbeeld, zien dat aan iemand, die te paard zit, de stijgriem breekt; hij loopt toe, knoopt de riem vast: en denk niet, dat hij daarna de hand zal ophouden, om eene fooi te krijgen; hij wenscht den ruiter goede reis en loopt heen. Doch anders is het, wanneer hij met iemand eenen koop sluit. Dan vraagt hij, zonder zich te schamen, de driedubbele waarde, en maakt er zich geen geweten uit, hem nog daarenboven te bedriegen, alles met de uiterste vriendelijkheid en beleefdheid. In de maand Februarij reed ik menigmaal in eene huurkoets, achter welke een kleine, koperkleurige Lazzarone gewoonlijk als lakkei plaats nam. Zijne kleeding bestond in een rijdbuis, een zwarte das en verder niets; het donkerkleurige smeer op zijne beenen gaf aan deze het voorkomen, alsof zij in laarzen staken. In Maart had mijn gewezen lakkeitje zich in een viooltjes verkooper veranderd. Zoo dikwijls hij mij

{==543==} {>>pagina-aanduiding<<}
nu aan de poort der Villa Reale gewaar werd, drong hij mij eenen ruiker op, zonder daarvoor iets aan te nemen, omdat ik hem vroeger menigen goeden drinkpenning gegeven had. Toen ik hem eindelijk betaling wilde opdringen, weigerde hij ze aan te nemen, maar verzocht, bij wijs van een weêrkeerig geschenk, om eene Havanna-sigaar. Ik was hem namelijk een vriend en geen kalant. Waar overigens vriendschap en dankbaarheid niet in het spel zijn, is de Napolitaansche guaglione een even erge schavuit als de gamin van Parijs. Terwijl hij voor het Madonnabeeld op de knieën ligt, schuift hij zijne hand in den zak van zijn' buurman en steelt diens zakdoek, zonder met bidden op te houden.
De gemeene Napolitaan onderstelt bij den vreemdeling, of ook bij zijne geburen, eene sterke dosis ligtgeloovigheid, omdat hij anderen naar zichzelven beoordeelt. De schuitenvoerder, die ons naar Ischia overzette, wendde gedurende de geheele overvaart eene menigte diplomatische kunsten aan, welker zeer zigtbaar doel geen ander was, dan ons een paar stuivers meer, dan den bedongen prijs, uit den zak te lokken. Hij verhaalde ons, eindelooze historiën van zichzelven en van de lieden, welke hij gevaren had, en al die vertellingjes liepen op de duidelijk te radene zedeles uit: Hebt medelijden met een' armen drommel en ziet bij de betaling op geene kleinigheid! Een van ons gezelschap had een donker uitzigt. Uit scherts fluisterde een ander den schipper in het oor: Die daar is een Barbarijër, wiens volk daar ginds, achter die kaap, op de loer ligt, en die u voor tijdverdrijf zal doen opknoopen. En de schuitenvoerder, het dolle sprookje geloovende, wierp zich voor den vermeenden zeeroover op de knieën en smeekte om genade. Een Lazzarone, die aan zijne vrienden eene door hem naar Sorrento of Amalfi gedane reis vertelt, siert zijn verhaal op met fabeltjes van magneetbergen en griffioenen. Terstond nadat hij op deze wijs anderen voor het lapje gehouden heeft, gaat hij naar Santa Maria del carmine, om aan het daar aanwezige Christusbeeld de haren te zien afsnijden, en gelooft stijf en sterk, dat de haren van het beeld inderdaad gegroeid zijn.
De drie woorden, welke men in Italië het menigvuldigst hoort, zijn simpatico, seccatore en jettatore. Sympatisch heet bij den Italiaan een mensch, dien men wel mag lijden. Deze hoedanigheid wordt door hem niet ten gevolge van langdurige ondervinding, maar op den eersten blik toege-
{==544==} {>>pagina-aanduiding<<}
kend. Het woord seccatore omvat al de onderscheidene klassen der lastige, toedringelijke en onaangename menschen. In het Fransch heeft men geene algemeene benaming, om deze verschillende soorten gezamentlijk te bestempelen (*); in het Engelsch is er het woord bore voor aanwezig; in het Hoogduitsch zou men unausstehlich kunnen zeggen. Het woord jettatore daarentegen is bijna in geene taal hoegenaamd over te zetten, omdat het denkbeeld zuiver Italiaansch is. De jettatore is mager, gerimpeld, van een ziekelijk voorkomen; hij heeft een' langen neus als de snavel van een' vogel, op dien neus een' bril, voorts eene dorre, beenachtige hand en een' honend vertrokken mond. Hem te ontmoeten, brengt onmisbaar ongeluk aan, zoo men niet, als afweringsmiddel, den wijsvinger en de pink tegen hem uitsteekt of ook een talisman bij zich draagt, zoo als bij voorbeeld horentjes of kralen, die dan ook te Napels het tooisel van elk geslacht, ouderdom en stand zijn. In de winkels, in de kantoren der notarissen, en in de gezelschapszalen der voorname huizen, prijken, tot hetzelfde doeleinde, groote ossenhorens uit
Sicilië, die glad gepolijst en doorschijnend als agaat zijn. Wee dengene, die, wanneer hij voor de eerste maal in een huis komt, onvoorzigtig eenen stoel omwerpt, eenig stuk porselein breekt, of een kind op den voet treedt! Men slaat hem met wantrouwende blikken gade, en wanneer hij wederkomt vindt hij niemand te huis - of het moest zijn, dat hij een uiterst sympatisch gezigt had. De Rinaldo en de historiën-verteller, omgeven van hunne zoo ligt beweegbare toehoorders, houden midden in een vers of in een verhaal op, zoodra zij een' bril en daarachter een verdacht gezigt ontdekken, en strekken terstond aan het angstwekkend verschijnsel de twee vingers tegen. Het bijgeloof aan de jettatura heerscht door geheel Italië, maar te Napels heeft het zijnen hoofdzetel.

(Het vervolg hierna.)




{==545==} {>>pagina-aanduiding<<}

Het avontuur in het bosch.

Het voorval, dat wij onder dit opschrift mededeelen, heeft ten minste de verdienste van tot in deszelfs kleinste bijzonderheden waar te zijn; iets, waarop niet alle verhalen, vooral van rooversontmoetingen, kunnen roemen.
In het najaar van 1828 was Napels, zoo als gewoonlijk, vol buitenlanders, die overvloed aan geld en aan verveling hadden, en zich gedurende den winter aldaar van beide wenschten te ontslaan. Het weder was liefelijk, en in den omtrek der stad kruisten zich allerwegen gezelschappen in rijtuig en te paard, om de hooggeroemde plaatsen van verlustiging te bezoeken, welke de reizigersgids van Mrs. stark u opgeeft. Op eenen helderen Septemberochtend trok onder anderen een vrolijke drom van rijders en rijderessen door eene der poorten van Napels naar buiten, voornemens om den dag in een bosch ettelijke migliën van de stad door te brengen. Het gezelschap bestond uit eenen ouden Engelschen Baronnet, zijne gemalin, zijne twee dochters en eenige andere jonge juffers, omzwermd door eenen toereikenden stoet van heeren. Onder deze laatsten bevond zich Kapitein overbury. Nog op eenigen afstand van het woud maakten de twee dochters van onzen Baronnet gebruik van het voorregt der schoone dames, om elken inval van luim of grilligheid in te volgen, en eischten, dat de Kapitein, in plaats van den regten weg naar het punt hunner bestemming in te slaan, haar langs eenen omweg door het bosch, natuurlijk te voet, derwaarts zou geleiden. Een tijdlang hoorden onze drie deserteurs nog het rollen der achteraankomende koets van den Baronnet; doch ongevoelig verwijderde zich het voetpad meer en meer van den grooten weg, en, eer zij het bemerkten, bevonden zij zich in eene volstrekt stille eenzaamheid. Zij gingen nogtans voort, daar zij zeker meenden te zijn toch niet te ver te kunnen afdwalen. Na een half uur wandelens bleef de Kapitein plotseling staan, en maakte de hem verzellende meisjes oplettend op verscheidene menschenhoofden, die zich van tijd tot tijd tusschen de struiken van het digte kreupelhout vóór hen lieten zien, en die, zoo het scheen, slechts aan hoogst verdachte
personen behooren konden, daar ieder hoofd eene muts droeg, welke met eene groene veder gesierd was. Zulk eene verschijning was het

{==546==} {>>pagina-aanduiding<<}
kleine gezelschap niets minder dan aangenaam, vooral daar destijds de Napolitaansche roovers in eenen nog meer vreeswekkenden naam stonden dan heden ten dage. De jonge Engelsche dames, die op het tooneel of in romans het verschijnen van bandieten meestal niet ongaarne gezien hadden, gevoelden zich gansch niet behagelijk in de nabijheid eener bende wezentlijke roovers. Intusschen zij hadden moeds genoeg om den raad des Kapiteins te volgen, en, zonder eenig teeken van vrees of argwaan te geven, regtstreeks los te gaan op de plaats, waar de verdachte vreemdelingen zich verborgen hielden. Juist waren zij bij het bewuste boschje gekomen, toen deze lieden, bespeurende dat zij ontdekt waren, te voorschijn traden en den weg voor onze wandelaars sloten. De troep bestond uit twaalf met lange snaphanen gewapende manspersonen, allen van eene rijzige gestalte en in regt schilderachtige kleeding, rijkelijk behangen met heiligenbeelden en met amuletten tegen het kwade oog, die zij aan zilveren ketentjes om den hals droegen. Een hunner had daarenboven een groene sjerp om het lijf, blijkbaar het teeken van zijnen rang als opperhoofd der bende.
Zonder eene vraag van hunne zijde af te wachten, ging Kapitein overbury op deze fraaije lieden aan, en vroeg hen den weg naar eene opene plaats in het bosch, welke hij hun naauwkeurig beschreef. De gewapende met de groene sjerp vatte overbury scherp in het oog, en, toen deze dien blik onverschrokken doorstond, zeide hij, na eenige oogenblikken zwijgens: ‘Weet gij, wie wij zijn?’
‘Volstrekt niet,’ gaf overbury ten antwoord: ‘Hoe zouden wij u kennen? Wij zijn Engelschen en eerst onlangs te Napels aangekomen. Waarschijnlijk zijt gij kooplieden.’
‘Neen, Signor, ik ben natoli,’ hernam degeen, die onder de onbekenden het woord voerde.
Trots zijne zelfbeheersching beefde Kapitein overbury, daar hij den naam hoorde van den meest gevreesden roover uit geheel den omtrek van Napels, een' man, over wiens vermetelheid en wreedheid duizend vertellingen van mond tot mond gingen. Niettemin, hij overmeesterde zijne gemoedsbeweging, ligtte beleefd den hoed, en verwachtte, wat het den beruchten natoli nu verder believen zou te zeggen of te doen.
‘En wie zijt gij?’ vroeg de bandiet.

{==547==} {>>pagina-aanduiding<<}

‘Ik heb reeds de eer gehad u te zeggen, dat wij reizende Engelschen zijn,’ antwoordde Kapitein overbury. ‘Begeert gij nog verdere vragen aan ons te doen, zoo ben ik bereid u te antwoorden. Zoo niet, dan verzoek ik u ten vriendelijkste, ons wel te willen veroorloven, onzen weg voort te zetten.’
‘En wie staat mij borg, dat gij onze schuilplaats niet verraden zult?’ vroeg natoli.
‘Het woord van eenen Britschen officier,’ hernam de Kapitein. ‘Ik geloof niet, dat er beter borgtogt kan gegeven worden.’
Natoli keerde zich tot zijne gezellen en pleegde fluisterend met hen raad. De beide jonge dames, welken, bij het hooren van den gevreesden naam, de schrik door merg en been gedrongen was, herstelden zich eenigermate van hare ontsteltenis, en, half gerust gesteld door den gang, dien de ontmoeting scheen te nemen, zagen zij meer bedaard hetgeen nu volgen zou te gemoet. Nadat natoli ettelijke oogenblikken met de zijnen beraadslaagd had, keerde hij zich weder tot de wandelaars en sprak: ‘Vreemdelingen, gij kunt uws weegs gaan. Wij vertrouwen u, omdat wij redenen hebben, de Engelschen als eene eerlievende natie te beschouwen. Alvorens echter moet gij ons plegtig verzekeren, geen' mensch ter wereld te openbaren, wat u hier bejegend is, tot op het oogenblik, dat wij u veroorloven, er van te spreken.’
‘Ik beloof het,’ hernam overbury; hetzelfde zeiden de twee meisjes.
‘En zou ik u nu nog wel om eene dienst mogen verzoeken?’ vroeg natoli.
‘Waarin zou die moeten bestaan?’ was de tegenvraag van den Brit.
‘Wij hebben besloten het land te verlaten,’ gaf de Rooverkapitein ten antwoord; ‘maar de waakzaamheid der policie is ons hierin hinderlijk. Wanneer gij ons tot ons oogmerk behulpzaam kondt zijn, zoudt gij dan genegen wezen het te doen?’
‘Ja,’ antwoordde overbury. ‘Doch gij moet mij zeggen, wat ik daartoe te doen heb; en wanneer de stappen, welke gij van mij verlangen zult, met mijne eer bestaanbaar zijn, zoo kunt gij op mij rekenen.’
‘Nu dan, zoo luister wat ik zeggen zal,’ zeî natoli.

{==548==} {>>pagina-aanduiding<<}
‘Wanneer gij door iemand in den naam uwer vrienden van het land aangesproken wordt, zoo kunt gij zeker zijn, dat die persoon een door ons gezonden bode is. Overigens zult gij u in geen gevaar wikkelen. Hebt gij mij begrepen?’
‘Volkomen.’
‘Zoo vaar dan wel, Signore,’ voegde hij, beleefdelijk den hoed ligtende, er bij; ‘zijt uwe vrienden van het land indachtig.’ Na deze woorden verdween het twaalftal in het digtste kreupelhout.
Zonder verdere ontmoeting bereikten Kapitein overbury en de twee juffers, welke hij geleidde, behouden de afgesproken plaats, waar het overige gezelschap hen wachtte. Op de vraag, wat de reden van hun lang uitblijven was, antwoordden zij kortweg, dat zij verdwaald geraakt waren. Met zoo natuurlijk een antwoord vergenoegde zich ieder, en, behalve zij zelven, dacht niemand verder aan iets anders, dan aan het ontbijt, dat zij met gescherpten eetlust onder den blooten hemel nuttigden, en aan de gezelschapsspelen, door welke het gevolgd werd. Des avonds keerde men te zamen naar Napels terug, om des anderen daags weder een soortgelijk togtje naar eenen anderen kant te doen. De beide jonge dames droomden den geheelen nacht van niets anders dan van bandieten; doch wijselijk namen zij het vaste voornemen, om aan niemand, zelfs niet aan de amie du coeur, van haar avontuur in het bosch een woord te spreken, en, ondanks de sterke verzoeking om het te breken, bleven zij haar besluit getrouw. - Het rad des tijds en der menschelijke dwaasheden draaide inmiddels onopgehouden voort, en in den zwaai der winterverlustigingen had Kapitein overbury zijne zonderlinge ontmoeting reeds bijna vergeten, toen op zekeren avond, terwijl hij door de Toledo-straat slenterde, eene oude vrouw, die hem strak in het oog keek, zijne aandacht tot zich trok. De blik dier oude had iets geheimzinnigs, zoodat de Engelschman zich niet onthouden kon haar voor eene bespiederes aan te zien. Hij zette nogtans zijnen weg voort; toen hij vervolgens den hoek eener straat omsloeg, hoorde hij zich aanspreken, en omziende werd hij dezelfde verdachte vrouw gewaar, die hem zeker nagegaan moest zijn, en nu, zonder te blijven staan of hem aan te zien, de woorden sprak: ‘Ik kom van uwe vrienden van het land. Morgen avond zullen zij bij het laatste huis van Chiaja
zijn. Zult gij komen?’

{==549==} {>>pagina-aanduiding<<}

‘Ja,’ antwoordde Kapitein overbury. De oude nam nu eenen rasscheren tred aan, en verloor zich onder het volksgedrang.
Overbury begaf zich reeds in den namiddag van den volgenden dag naar de hem aangeduide plaats, en wachtte er tot lang na zonsondergang op zijne vrienden van het land. Zij lieten zich echter niet zien, en gemelijk keerde hij naar zijne woning terug. Verscheidene dagen verliepen, en daar de vrienden niets verder van zich lieten hooren, kwam hij eensklaps op de gedachte, dat zijn avontuur in het bosch misschien niets anders was dan eene komedie, bij welke geveinsde bandieten zich te zijnen koste verlustigd hadden. Het niet verschijnen der vrienden aan het eind van Chiaja verklaarde hij zich door de onderstelling, dat hun misschien de lust vergaan was om de grap verder voort te spelen.
Veertien dagen later, evenwel, sloop dezelfde oude vrouw weder den Engelschen Kapitein op zijde en fluisterde: ‘Gij hebt stipt uw woord gehouden, maar de vrienden konden niet komen, omdat de policie op de been was. Weldra zult gij meer vernemen.’ En, zonder den Engelschman tijd te laten om eene vraag te doen, verdween de oude wederom onder de menigte.
Twee dagen daarna deed overbury een kuijertje langs de haven. Een monnik kwam achter hem gegaan, bleef een oogenblik naast hem staan en zeide: ‘Wilt gij overmorgen op dit uur ter bewuste plaats verschijnen? Ditmaal zult gij er uwe vrienden van het land zeker aantreffen.’
Overbury gevoelde min of meer lust, om den monnik bij zijne pij te pakken en hem in handen der policie over te leveren, opdat deze eens mogt uitvorschen, wie zich zulke ongepaste scherts met vreemdelingen veroorloofde. Gelukkig echter viel hem nog bij tijds in, dat de zaak met dat al toch wel ernst kon wezen, en dat zijn gegeven woord hem verpligtte, zich hetgeen voorviel te laten welgevallen, al had hij ook grond om te vermoeden, dat men met hem spotte.
‘Ik zal komen,’ riep hij den monnik, die zich reeds weder verwijderde, achterna.
‘Goed,’ hernam deze, zonder om te zien, en vervolgde zijnen weg.
Verwachtende andermaal gefopt te zullen worden, ging overbury op den bepaalden tijd naar Chiaja. Dezen keer nogtans liet men hem niet lang wachten. In de schemering

{==550==} {>>pagina-aanduiding<<}
verscheen natoli zelf, verzeld door drie anderen, groette den Engelschman en zeide: ‘Wij danken u voor uwe naauwkeurigheid en betuigen ons leedwezen, dat wij niet zoo naauwkeurig hebben kunnen zijn. Ons voornemen is nog steeds, dit land, zoo spoedig doenlijk, te verlaten, wilt gij ons daartoe uwen bijstand verleenen?’
‘Wanneer het in mijn vermogen is,’ hernam overbury.
‘Dit is het,’ ging natoli voort. ‘Eene Engelsche brik ligt nabij de kust. Een woord van u zou ons misschien op dezelve plaatsen verschaffen kunnen, om naar Griekenland over te steken.’
‘Ik ken inderdaad den bevelvoerder dier brik,’ merkte overbury aan, ‘en niet onmogelijk ware het, dat ik van hem verkreeg, wat gij verlangt. Maar wie staat mij borg, dat gij in ernst het oogmerk hebt, om dit land te verlaten?’
‘Is u de borgtogt van een' Napolitaanschen edelman genoegzaam?’ vroeg natoli.
‘Ongetwijfeld,’ hernam de Kapitein.
‘Nu, dan zult gij dien hebben,’ zeî de bandiet en verwijderde zich met de overigen.
Overbury snelde naar de stad terug, om nog tijdig genoeg op een bal te kunnen verschijnen, waartoe hij door een' der voornaamste heeren van het Koningrijk genoodigd was. Gedurende dit bal trad een rijke Marchese, wiens kennis hij onlangs gemaakt had, op hem toe, en, terwijl hij hem een snuifje bood, fluisterde hij: ‘Gij kunt uwe vrienden van het land vertrouwen.’
Hierdoor waren nu alle twijfelingen van overbury, of hij niet nog altijd, gelijk men zegt, voor het lapje gehouden werd, uit den weg geruimd. Hij sprak dus met den Luitenant der brik, en verwierf van dezen de belofte, dat hij, des avonds vóór dat hij het anker ligten wilde, eene boot op de bepaalde plaats zou zenden, om eenige vervolgde carbonari af te halen. Sedert zijne ontmoeting met den monnik was overbury elken avond aan de haven gaan wandelen en had er telkens den monnik op zijnen weg ontmoet. Door hem liet hij natoli van de toezegging en van den tijd, wanneer zij vervuld zou worden, verwittigen. Op het bepaalde uur verscheen hij zelf met de boot bij Chiaja. De vrienden van het land waren in velden of wegen niet te zien. Overbury had reeds een uur gewacht, toen eindelijk een man kwam aansluipen, die zich aan den oever door het

{==551==} {>>pagina-aanduiding<<}
wachtwoord amico dalla campagna deed kennen. Hij berigtte, dat zijne vrienden niet gewaagd hadden te verschijnen, omdat de Koning met een talrijk gevolg dien avond in de nabijheid vischte. Natoli liet den Kapitein verzoeken, naar de naaste landspits westwaarts te willen roeijen, waar de inscheping zonder gevaar geschieden kon.
Overbury voer dan naar de aangewezen kaap en nam de daar wachtende bandieten op. Bij het afscheid aan boord van de brik onthief natoli hem van het verder nakomen zijner belofte. Niettemin oordeelde overbury best te zwijgen, totdat hij eenige jaren later vernam, dat natoli, die, met zijne medgezellen behouden op Hydra aangekomen, onder de voor hunne vrijheid vechtende Grieken dienst genomen had, in een hardnekkig zeegevecht gesneuveld was.


De sleutel en het hart.

(Een Verhaal van eenen Engelschen Dorpspredikant.)

In den winter van 1810 zat ik eens des avonds laat voor een helder brandend vuur in eene oude pachterswoning. Buiten loeide de wind, en vond zulk eenen ruimen toegang tot mijn luchtig vertrek, dat hij eenen molen zou hebben kunnen in beweging brengen. Onder zulke omstandigheden mij naar bed te begeven in een ander vertrek met eenen verbazend wijden schoorsteen, dat daardoor nog meer aan den wind blootstond, vorderde meer moed, dan ik verzamelen kon. Ik wierp dus nog een takkebos op het vuur, schoof mijnen stoel wat naderbij en begon eene nieuwe pijp te stoppen, daar sigaren in dien tijd nog vrij onbekend waren, en er in die streek Dorpspredikanten gevonden werden met slechts vijftig pond 's jaars, tot welke ook ik behoorde. Rolla, een oude jagthond en een der schrandersten van mijne parochiekinderen, hief het hoofd op bij deze beweging, en wilde blijkbaar bedenkingen maken tegen mijn langer opblijven, toen zijne opmerkzaamheid op eens op iets anders werd gevestigd. Hij leide zijnen neus digt aan den grond, kwispelde met zijnen staart heen en weder, als de zwengel van eene pomp, en brak eindelijk in een luid geblaf los. Dat eerste werd door een tweede, nog luider, gevolgd. Daar hij gedurig onrustiger werd en niet gewoon

{==552==} {>>pagina-aanduiding<<}
was zich zonder reden te beangstigen, opende ik het venster, om te zien, of er ook iemand rondom het huis rondsloop. De nacht was evenwel zoo donker en de storm zoo hevig, dat ik spoedig het venster weder sloot, eenen blik op een jagtgeweer met dubbelen loop wierp en mij weder in den leuningstoel nederzette. Na weinige minuten hoorde ik duidelijk paardengetrappel, en niet lang daarna een luid geklop op de benedendeur.
Ik wil wel bekennen, dat ik niet zonder eenigen angst de grendels hoorde wegschuiven. Het huis lag op eenigen afstand van de stad, te midden van een dozijn hutten, die benevens eene andere pachthoeve eene parochie uitmaakten, in eene woeste heuvelachtige streek, die aan de moerassen van Cambridgeshire grensde. Een reiziger kon hier bezwaarlijk verdoold zijn, daar er slechts één pad, dat alleen bij helderen dag zigtbaar was, van den grooten weg herwaarts voerde; en wie zich slechts twee voet ver van dien weg afwendde, moest terstond zijne vergissing bemerken. Spoedig bleek het, dat de aankomende noch een verdoolde reiziger noch een bloeddorstige moordenaar was, maar een boerenknaap uit een naburig dorp. Hij was doornat en bemodderd, en eene groote ruwheid stond op zijn gelaat te lezen.
‘Gij moet terstond,’ zeide hij met zonderlinge gebaren en wijd opengespalkten mond, ‘gij moet terstond bij Mr. wilderspin komen. Hij ligt, geloof ik, op het uiterste.’
Daar ik mij herinnerde, dat de Predikant uit de naburige gemeente sedert drie maanden bedlegerig en ongetwijfeld te krank was om uit te gaan, zoo maakte ik mij gereed, hoe onaangenaam het mij ook zijn mogt, om zijne plaats te vervangen. Met behulp van den knaap, van wien ik aangaande de ziekte van Mr. wilderspin niets vernemen kon, dan dat zij hem plotseling was overvallen, zat ik weldra op den rug van een' stijven knol en reed zoo snel, als de aard der omstandigheden, dat is de toestand van den weg en de nacht, mij toelieten, naar Washmere toe. Den heuvel afdalende, reed ik den grooten weg over en sloeg een der afschuwelijkste paden in, dat naar het moeras voerde. Rondom en voor mij was vlak land, dat meest onder water stond. Boom noch struik was te zien, met uitzondering van eenige spookachtige wilgen. De noordoostewind huilde over de vlakte en joeg mij regen en hagel in het gezigt, terwijl eene

{==553==} {>>pagina-aanduiding<<}
hooggezwollen gracht mij een nog onaangenamer vooruitzigt aanbood, zoo bij ongeluk mijn paard eenen misstap deed. Eindelijk, dank zij meer het instinkt van het dier, dan mijn bestuur, bereikten wij de lange, donkere straat van Washmere, waar Mr. wilderspin koning en heer was.
Dit plaatsje, dat er nu smerig en vervallen uitziet, is zeer oud en wedijverde vroeger zelfs met St. Ives in grootte en belangrijkheid. Het slot is het verblijf geweest van meer dan ééne adellijke familie, wier wapens, nu herhaaldelijk overgewit, nog in de oude kerk te zien zijn. Thans was het echter, benevens het grootste deel van het vlek, in bezit van het voorwerp van mijn tegenwoordig bezoek. Washmere zelf intusschen was niet dieper van deszelfs vroegere heerlijkheid vervallen, dan zijn tegenwoordige heer en eigenaar afweek van de betere soort van oud-Engelsche landedellieden, die hem waren voorgegaan. Mr. wilderspin was beroemd als een cresus. Hij had niet alleen groote bezittingen in landerijen, maar men zeî ook, dat hij geweldige hoopen gouds bewaarde, niemand wist, waar, noch ook, hoe hij ze verkregen had. Doch, hoe het ook daarmede zijn mogt, zoo veel was zeker, dat de man zeer sober leefde, zóó sober, dat oppervlakkige beschouwers hem van gierigheid beschuldigden. Dezelfde eerlijke lieden gaven buitendien te kennen, dat zijne begrippen van eerlijkheid niet zeer streng waren, en naar gelange van de omstandigheden ruimer of bekrompener werden. Zijne familie bestond uit eene eenige dochter en eenen neef. De eerste was tegen zijnen zin getrouwd, en, zoo men naar den haat mogt oordeelen, dien hij den vermetelen schaker toedroeg, moest zij haren vader zeer dierbaar geweest zijn. De neef was een brutaal jong mensch, die grooten invloed op zijnen oom had en groote sommen gelds van hem wist te verkrijgen, waarover de buren verbaasd stonden, en de eerwaarde tobias snuffleton, de Predikant van de plaats, zich ergerde. Te vergeefs stelde deze den oom de zondigheid voor van zijn gedrag, als hij Mr. richard de middelen schonk, om zich aan zijne uitspattingen over te geven. Te vergeefs predikte hij, dat de Godvergeten
jonge man aan het hoofd van een gezelschap stond, dat zich de vrolijke broederschap des Duivels noemde; de oude man was of ongenegen of buiten staat, om de losbandigheid van zijnen neef tegen te gaan. Op zekeren dag vond men den eerwaarden snuffleton op de

{==554==} {>>pagina-aanduiding<<}
markt, het hoofd uit eene bierton stekende, wier deksel om zijnen hals was vastgemaakt. Van dat oogenblik af hielden zijne predikatiën op, en de invloed van richard over zijnen oom nam gedurig toe.
Toen ik mijnen togt langs de slecht geplaveide straat voortzette, hoorde ik een voor den tijd des nachts ongewoon gedruisch. Ik zag lichten flikkeren, hoorde honden blaffen, en vrouwen schreeuwden, ondanks den nederstroomenden regen, hare burinnen uit het geopende venster toe. Er moest zeker iets bijzonder belangrijks zijn voorgevallen. Naderbij komende, vond ik het gewoel nog heviger en een tooneel van verwarring en geschreeuw, dat volstrekt niet paste bij de woning van eenen zieke. Het huis was groot, maar droeg het kenmerk van verval, gelijk men dat in de geheele omstreek vond. Het stond op eenigen afstand van den weg en onderscheidde zich door de nabijheid van eenige notenboomen. Het voorplein kon ieder ongehinderd optreden door een roestig ijzeren hek. Dezelfde achteloosheid, hetzelfde gemis van toeziend onderhoud was overal blijkbaar.
Ik gaf mijn paard aan eenen arbeider over, waarvan er verscheidene, zonder iets te doen, heen en weder liepen, en trad de huisdeur binnen. ‘Naar boven! Naar boven maar!’ schreeuwden een dozijn paar lippen van oude wijven, die in den gang en in de keuken verzameld waren; en zonder veel complimenten, zoodat ik zelfs mijnen druipnatten overjas niet kon uittrekken, werd ik de trappen op, eenen naauwen gang door en in de ziekekamer geschoven.
Ofschoon aan ziekten in hare afzigtelijkste gedaante gewoon, was ik toch niet voorbereid op het schouwspel, dat mij wachtte. Het vertrek was niet hoog, maar ruim. Aan den zolder zag men balken van zwart geverwd eikenhout, en ook de muur was tot op eene hoogte van acht voet met zulk hout beschoten. In den eenen hoek was een groote schoorsteen, waarvan het bovendeel met snijwerk versierd, geschilderd en zelfs verguld was. Daartegen over was eene sombere bedstede, op dezelfde wijze versierd. De gordijnen waren gescheurd en, even als de dekens, met bloed bevlekt. Op het hoofdkussen, dat ééne massa van bloed scheen te zijn, lag een man, dien ik met moeite als Mr. wilderspin herkende. Zijn gezigt was bleek, de oogen waren half gesloten, de lippen geopend en de tanden stijf

{==555==} {>>pagina-aanduiding<<}
opeengedrukt. De man was geheel in windsels, die evenwel niet stevig genoeg schenen, om den bloedstroom te stelpen, die in kleine druppels op het kussen vloeide. In eene zijner handen, die vreeselijk gekwetst was, hield hij een gescheurd stuk linnen vast, waarvan het andere einde werd gehouden door eenen man met een' valen hoed, met grijzen, wijden overjas en ongepoetste laarzen. De dochter van den gewonde, eene bleeke, magere vrouw, stond tegenover hem, en zag nu eens haren bloedenden vader, dan het bezorgde gelaat van den dorpsheelmeester aan.
‘Een erg geval! Een vreeselijke toestand!’ riep deze, toen ik bij het bed kwam; ‘de keel gekwetst, de carotis doorsneden, een geweldig bloedverlies; hij zal doodbloeden. Hier is een moord gepleegd, daar wil ik mijne geheele praktijk onder verwedden. Gij zoudt wèl doen, zoo gij een glas water dronkt, Mijnheer!’
Ik had het inderdaad noodig, want het onverwachte van dit gezigt bragt mij eene onmagt nabij.
‘Toen mijn vader eerst in dezen vreeselijken toestand werd gevonden,’ zeide Mrs. elliot, ‘noemde hij herhaalde malen den naam dendy, en daarom zijn wij zoo vrij geweest om u te sturen; ik vrees evenwel, dat het vruchteloos zijn zal.’
‘Dat vrees ik ook,’ voegde de geneesheer er bij. ‘Als de arme man zijne zaken niet reeds bezorgd heeft, dan is er weinig hoop, dat het nu nog geschieden kan.’
Op het noemen van mijnen naam sloeg Mr. wilderspin de oogen met starre blikken op, en, toen hij mij scheen te herkennen, maakte hij eene beweging met de hand. Ik trad naderbij, en, daar ik uit de blikken van den kranke, die hij nu her- dan derwaarts sloeg, begreep, dat hij alleen met mij wenschte te zijn, gelukte het mij eindelijk den gelaarsden apotheker het veld te doen ruimen.
Toen ik de woordeu begon te spreken, van welke ik meende, dat zij den stervende belang zouden inboezemen, nam zijn gelaat eene vreeselijke uitdrukking van smart en hulpeloosheid aan. Hij was te zwak, om in wanhoop uit te barsten; doch in zijne blikken lag iets, als ware nu elke hoop verloren, zoo hij die nog had gekoesterd. Hij was als iemand, die zich eener groote misdaad is bewust, en toch geen moed of kracht heeft, om genade af te smeeken. Het was een verschrikkelijk schouwspel, en jaren

{==556==} {>>pagina-aanduiding<<}
lang daarna stond nog deze blik vol zwijgenden doodsangst voor mijne oogen. Langzamerhand kwam er eene verandering op zijn gelaat, en uit zijne bewegingen maakte ik op, dat hij verlangde, dat ik hem zoude oprigten. Ik deed dit met veel moeite. Nu zocht zijne regterhand zijne borst en scheen eene poos met de plooijen van zijn hemd te spelen, zijne lippen bewogen zich snel, maar geen geluid deed zich hooren. Eindelijk kwam er een straal van vreugde over zijn gelaat, en met sidderende hand legde hij een' kleinen gouden sleutel in de mijne. Hij spande al zijne krachten in, om te spreken. Een oogenblik vonkelde zijn oog, en met eene inspanning, waartoe hij straks daarop niet meer in staat scheen, bewoog hij hevig de beide armen en steunde: ‘Het hart! Het hart!’ Dat waren woorden zonder beteekenis; zijne wonden braken op nieuw open, en hij stikte in het bloed.
Men kan zich begrijpen, welk eene opschudding deze gebeurtenis in de buurt veroorzaakte. Overheidspersonen onderzochten de plaats, heelmeesters openden het lijk, en de lijkschouwing besliste: ‘opzettelijke moord door een of meer onbekenden.’ Aller vermoeden nogtans, bijna tot morele overtuiging gestegen, viel op george elliot, den schoonzoon van den vermoorde. Men zeide, dat men hem meer dan eens den ouden wilderspin wraak had hooren zweren, en in den bewusten nacht uit den blaauwen Ooijevaar, waar hij buitengewoon veel gedronken had, in geweldige spanning had zien weggaan. Kort daarna was hij teruggekeerd met een verschrikt gelaat en met bloed aan zijne hand, had haastig weder op nieuw gedronken en daarop de herberg weêr verlaten, zoodat men sedert dien tijd niets meer van hem had gehoord of gezien.
Het was blijkbaar, dat men door een venster, dat op den tuin uitzag, in de kamer was geklommen en den moord met een scheermes had gepleegd, zeker dat van den vermoorde zelven, daar het eenige mes, dat hij bezat, niet werd gevonden. Daarentegen ontdekte men het verbrokene lemmer van een mes, dat in het slot van eene groote kist bij het bed stak; en het vroeger genoemde stuk linnen was zonder twijfel van den halsdoek des moordenaars afgerukt, toen deze zich uit den greep van zijn slagtoffer had willen losmaken. Ofschoon noch het mes noch het linnen herkend werden als van elliot afkomstig, zoo hield men de ove-
{==557==} {>>pagina-aanduiding<<}
rige bewijzen toch voor voldoende, om een bevel tot gevangenneming tegen hem uit te vaardigen. Het was echter vruchteloos; er was geen spoor van hem te vinden.
Intusschen beproefde ik den sleutel, die blijkbaar van vreemd makelij was, aan ieder slot in het kasteel, waarop hij slechts eenigzins zou kunnen passen. Nergens paste hij. Ook was er niet de geringste aanwijzing, wat de stervende had kunnen meenen. Zoo verliep de tijd, zonder dat men verder iets ontdekte, behalve dat de vlugteling naar Amerika was ontkomen. Het geheim bleef onopgelost. De gebeurtenis bleef dus enkel in mijn geheugen bewaard, en den kleinen sleutel hing ik aan mijn' horologieketting.

(Het vervolg hierna.)


Geheimenissen-literatuur.

Sedert den verbazenden opgang, door sue's Mystères de Paris gemaakt, regent het dergelijke geschriften. Of de goede smaak en de zedelijkheid zoowel bij dat van sue, als bij de lateren zullen winnen, laten wij onbeslist, maar zouden toch gaarne verwijzen naar het oordeel, in den Tijdspiegel over het boek van den dag geveld, en naar de harde woorden, daarover in het Engelsche Athenaeum van April gesproken, waarmede schrijver dezes zich volkomen vereenigt. Een der praktijken in deze literatuur, die over dieven en boeven loopt, schijnt te zijn het stelen van namen van bekende schrijvers, om die te plaatsen voor boeken, waaraan die schrijvers part noch deel hebben. Zoo komen er ook bij ons uit zoogenaamde Londensche Geheimenissen door w. harrison ainsworth, waarvan geen letter door ainsworth geschreven is. Op dit oogenblik ligt een brief van zijne hand voor ons, waarin hij onder anderen zijn voornemen mededeelt, om in November aanstaande eenen aanvang te maken met de uitgave van een werk van dergelijken aard. Hoe nu van een boek, dat in het oorspronkelijke nog moet geschreven worden, vóór maanden hier reeds eene vertaling kan bestaan, laten wij over aan de scherpzinnigheid onzer lezers. Wij willen alleen ainsworth regt laten wedervaren, en den lezer doen weten, dat noch het goede noch het verkeerde van het bovengenoemde boek voor zijne rekening komt.



{==558==} {>>pagina-aanduiding<<}

Liefhebberij aan stervenden en dooden.

Selwyn, een voorname en rijke Engelschman, geboren in 1719 en gestorven in 1791, bekleedde verscheidene ambten, welker werkzaamheden zich voor hem tot de ontvangst zijner bezoldiging bepaalden, en was bijna zijn geheele leven lang lid van het Parlement, zonder daarin immer het woord gevoerd te hebben. De tijd, welken hem deze nominale bezigheden overlieten, besteedde hij met het voldoen van zijnen smaak voor kunst, voor zeldzaamheden en voor moden. Op zijne menigvuldige reistogten naar Parijs had hij steeds eene menigte bestellingen van dien aard voor de schoonen aan het hof van george III te bezorgen. Zonderling genoeg ging in dezen man de lust in al wat schoon en vrolijk was gepaard met eene neiging om lijken te zien en doodstraffen bij te wonen. Te Londen verzuimde hij nooit tegenwoordig te zijn, wanneer iemand ter dood gebragt werd. Buiten Londen beperkte hij zich tot die strafoefeningen, waarbij uitstekende misdadigers het schavot betraden. Vernam hij, dat er iets dergelijks stond plaats te hebben, zoo reisde hij met extra-post naar de vertoonplaats. Toen damiens te Parijs met paarden vaneengescheurd werd, ontbrak selwyn geenszins onder de opzettelijk daarhenen gereisde toekijkers, en een half uur na de volbragte straf was hij reeds weder op den terugweg naar Londen. Toen Lord holland op sterven lag, vernam hij, dat selwyn naar zijnen toestand was komen vernemen. ‘Keert hij nog eens weder,’ zeî de stervende, ‘zoo laat hem boven komen. Leef ik, dan zal het mij pleizier doen hem te zien; ben ik dood, dan is het pleizier aan zijnen kant.’


Zoo gewonnen zoo geronnen.

Theodoor hook was een der vruchtbaarste schrijvers en tevens een der vrolijkste bollen van Engeland. Ofschoon hij met zijne geschriften veel gelds verdiende, stak hij bijna altijd in schulden. De Prins Regent, die het leven zoo rijkelijk genoten had, dat walging en verveling hem van alle zijden bestormden, kreeg lust, dezen beroemden wekker van gezellige vreugde te zien, en noodigde hem bij zich.

{==559==} {>>pagina-aanduiding<<}
Hook onderhield den Regent zoo goed, dat deze bij het uitgaan tot hem zeide: ‘Heer hook, ik hoop u nog meermalen te zien en te hooren.’ Dit gebeurde ook werkelijk, en nadat de Regent bij herhaling het genoegen van zijn gezelschap genoten en ondershands vernomen had, dat hook veel gelds schuldig was, zeî hij eens, luid genoeg, dat zijne aanwezige Ministers het hooren konden: ‘Men moet voor hook iets doen.’ Acht dagen daarna was hook, die alles verstond, behalve alleen zijn geld te rade te houden, tot schatmeester op het eiland Mauritius benoemd, met eene bezoldiging van tweeduizend pond. Hook ging scheep, werd op het Afrikaansche eiland de ziel aller vrolijke gezelschappen, en liet de zaken der schatkist gaan zoo zij best konden. Eindelijk deed de Gouverneur de kas opnemen en er openbaarde zich een te kort van 18,000 pond. Hook werd gevankelijk naar Engeland gezonden en, na een lang proces, veroordeeld, om aan de schatkist 12,000 pond, die door zijne nalatigheid verloren gegaan waren, te vergoeden; doch, wie niet betaalde, was hook. Daarentegen deed hij den Koning (den gewezen Prins Regent) een pleizier, dat aan dezen wel 12,000 pond waard was: hij schreef den John Bull tegen de Koningin en hare aanhangers. Te gelijker tijd schreef hij ook romans en was medeärbeider aan tijdschriften. Op deze wijs verdiende hij in één jaar wel vijftig duizend gulden. Maar deze voor eenen schrijver zoo overmatig groote inkomsten waren bij hook, alsof men water in eene zeef goot. Toen hij stierf, liet hij niets na dan schulden.


Eigenaardige eisch.

De geleerde voiture (onder de regering van lodewijk XIII) verloor eens al het geld, dat hij bezat en bleef nog 200 pistolen schuldig. In dezen toestand schreef hij aan zijnen trouwen vriend costar den volgenden brief: ‘Gisteren heb ik al mijn geld in het spel verloren en eene eereschuld van 200 pistolen gemaakt. Ik heb beloofd, dit geld nog heden te betalen. Hebt gij het, zoo verzuim niet het mij zoo snel mogelijk toe te zenden; hebt gij het niet, zoo neem het op. Hoe het er ook mede zij, leenen moet gij het mij, al moest gij ook alles, wat gij bezit, verkoopen. Want ik gun niemand anders het pleizier, dat gij hebben zult, uwen vriend

{==560==} {>>pagina-aanduiding<<}
te redden. Den brenger zal ik de quitantie medegeven. Goeden morgen! Voiture.’


Geestige vleijerij uit den ouden tijd.

Cambyses vroeg eens aan eenigen zijner vertrouwde hovelingen, of zij dachten, dat hij zijnen vader cyrus in roem en grootheid evenaarde. Het antwoord op deze vraag was, dat hij hem verre overtrof, want dat hij, bij alles, wat cyrus bezeten had, nog den Oceaan en Egypte had bijgevoegd. Cresus echter, die ook tegenwoordig was, stemde met deze meening niet in; hij vleide, even als de overigen, maar vleide fijner. ‘O Vorst,’ sprak hij tot cambyses, ‘naar mijn gevoelen evenaart gij uwen vader niet, want gij bezit geenen zoon, zoo als hij er ons een' heeft nagelaten.’


Schranderheid van eenen hond.

Zekere Heer N. uit den omtrek der stad Langres in Frankrijk had een' hond, van welken hij zich wenschte te ontdoen. Daar hij echter het dier niet van het leven berooven wilde, besloot hij, hetzelve op de straten van een naburig stadje, waarheen hij zich begeven moest, opzettelijk te verliezen. De hond, die onderweg meer beknord dan geliefkoosd was, scheen een donker vermoeden te hebben van hetgeen zijn meester tegen hem voornemens was, en hield zich zoo digt mogelijk bij hem. De heer was dus wel gedwongen, hem met zich in de herberg te nemen, waar hij den nacht ging doorbrengen. Toen hij den volgenden morgen wilde opstaan, ontbraken hem eene zijner kousen en zijn vest. De kastelein verzekerde, dat niemand in de kamer gekomen was en de kleedingstukken dus niet ontvreemd konden zijn. Men verloor zich in gissingen, tot dat men eindelijk het vermiste in een' hoek des huizes wedervond, waar de hond er op lag. Dit kan men bezwaarlijk anders dan daaruit verklaren, dat het dier zijnen heer had willen beletten zonder hem te vertrekken, en de meester, door dit blijk van trouw en onderstelde schranderheid getroffen, besloot den hond te houden.


Schoon gezegde van boerhaave.

De beroemde boerhaave plagt te zeggen: ‘Armen zijn steeds mijne beste betalers, want God is hun borg.’

Mengelw. No. X, bl. 488, reg. 19 v.b. staat: wegens, lees volgens.






{==561==} {>>pagina-aanduiding<<}

Mengelwerk.

Iets over opvoeding.


Eene Voorlezing, door M.D. van Otterloo, Onderwijzer te Valburg.

Onder de menigvuldige nuttige, gepaste en proefhoudende regelen en zedelessen, welke het boek van vader cats bevat, bekleeden voorzeker die, welke betrekking hebben op de opvoeding der jeugd, eene voorname plaats. Dezelve zijn in de meeste zijner dichtwerken als ingeweven, doch worden in een kort bestek bijeengevonden in den Spiegel van den ouden en nieuwen tijd, waarin wij ook, zoo als de waardige man zich uitdrukt, ‘eenige grondregels vinden, in welke plutarchus en andere goede schrijvers het geheele beleid van dit stuk vervat hebben.’ En, inderdaad, de daar gegevene grondregels zijn hoogst belangrijk; zij getuigen, even als andere leefregelen en spreuken, van de diepe menschenkennis en van den vromen zin des geliefden volksdichters. Zij rusten allen op de onveranderlijke grondslagen van zedelijkheid en Godsdienst, en, ofschoon vóór bijna twee eeuwen te boek gesteld, zijn het ook nog in onzen tijd dierbare kleinooden, diamanten uit eene voorouderlijke nalatenschap, welke de waarde van hedendaagsche snuisterijen verre te boven gaan.
De opvoeding der jeugd is en bljft toch altijd eene belangrijke, ja eene hoogst belangrijke zaak, wel waardig om overdacht te worden, ‘want in de goede opvoeding der jonkheid bestaat de hope der toekomende eeuw.’ Mijn voornemen is, om over dit gewigtig onderwerp te

{==562==} {>>pagina-aanduiding<<}
spreken. Gaarne had ik, de door cats gegevene grondstellingen ten leiddraad nemende, het geheel der opvoeding met u behandeld; vrees voor te groote uitvoerigheid heeft mij echter doen besluiten, mij voor als nog slechts bij de 2de, 3de en 4de der genoemde grondstellingen te bepalen. - Bij ieder derzelve zal ik eenige oogenblikken stilstaan, om te doen opmerken, dat, hoezeer dikwijls uit het oog verloren, zij toch aller behartiging dubbel waardig zijn. De les van den grooten kunstenaar der oudheid: schoenmaker! houd u bij uwe leest, zweefde mij voor den geest, toen ik mij neêrzette, om over een onderwerp voor deze spreekbeurt na te denken; ik aarzelde niet dezelve op te volgen, wel overtuigd, dat niemand het mij ten kwade zal duiden, dat ik mij als een eenvoudig schoenmaker bij mijne leest houde. En ook gij, ouders! wat ligt u nader aan het hart dan uw kroost? Wat geeft u grootere vreugde dan het wel, wat grootere smart dan het wee uwer kinderen? Gij, ik ben er van overtuigd, gij zult uwe belangstelling mij niet onthouden.
Wat is opvoeden? Welk is het doel der opvoeding? Wien noemt men goed opgevoed? De beantwoording dezer vragen zal ons vooraf eenige oogenblikken moeten onledig houden.
Wat is opvoeden? - Opvoeden is het in stand houden, versterken, ontwikkelen en leiden van de in den jongen mensch aanwezige krachten en vermogens; het is hem vormen naar zijn oorspronkelijk beeld. ‘God schiep den mensch naar Zijn beeld en gelijkenis,’ zegt de oudste oorkonde van de geschiedenis der menschheid. Het oorspronkelijk beeld ligt dus in de Godheid, de grondschets van hetzelve is in het kind aanwezig. De opvoeding moet deze schets uitwerken, dezelve, zooveel mogelijk, van alle vreemde bijvoegselen en versierselen vrij houden, en de krachten en vermogens des kweekelings zoodanig leiden en rigten, dat deze later, als hij de hand des opvoeders verlaten heeft, zelf aan de voltooijing en volmaking dier grondschets werkzaam wil en kan zijn, d.i. dat hij geleerd hebbe zich zelven op te voeden. De aardsche natuur, het

{==563==} {>>pagina-aanduiding<<}
ligchaam, is dus der opvoeding heilig; want in hetzelve moet het hemelsche, de ziel, ontwikkeld worden.
Welk is het doel der opvoeding? - Het doen te voorschijn komen van al het edele, dat de Godheid in den mensch gelegd heeft en ontwikkeld wil hebben. ‘Wees volmaakt, gelijk uw Vader, die in de hemelen is, volmaakt is,’ zeide jezus; en deze uitspraak bevat het doel van alle Christelijke opvoeding. Zij moet de vermogens van ligchaam en ziel harmonisch ontwikkelen, en slechts dàn is zij waar, wanneer zij met dit verheven, met dit Goddelijk doel overeenstemt. Alles, wat zij buitendien bewerkt, is louter schijn; het van buiten aangebragte verdwijnt, de gewaande voortreffelijkheid gaat verloren; het van vreemde bouwstoffen opgetrokken gebouw valt ineen, en het oorspronkelijk goed wordt onder deszelfs puinhoopen begraven en verstikt.
Wien noemt men goed opgevoed? - In den burgerstand noemt men veelal hem goed opgevoed, die eenige jaren de school bezocht heeft en die in staat is een ambt te bekleeden of een handwerk uit te oefenen, waardoor hij in zijne eigene nooddruft kan voorzien. - In de hoogere standen, hem, die eene of meer vreemde talen spreekt of schrijft (met of zonder fouten, dit doet niets ter zake); die over staatkunde, Fransche romans en muzijk kan praten; die bij eene uitgezochte kleeding den echten conversatietoon voegt; die, in één woord, geverseerd is in de groote wereld, en die daarbij ‘eerst geld, eerst rijkdommen en dan deugd zoekt te verwerven.’ Rousseau noemt hem goed opgevoed, die het best het kwade en het goede des levens weet te verdragen; nog anderen hem, die de kunst verstaat om te leven of te sterven. Maar geen van dezen kunnen wij, naar het denkbeeld, dat wij aan opvoeding hechten, goed opgevoed noemen. Alleen hem kennen wij dit toe, die aan een naar zijnen aanleg ontwikkeld oordeel een edel gevoel en eenen edelen smaak paart; die zijn hart kan ontsluiten voor edele gevoelens; die zijn gevoel rigt op hetgeen waar, schoon en goed is; die zacht, zedig, bescheiden is; die voor den grijze op-
{==564==} {>>pagina-aanduiding<<}
staat en den oude van dagen eert; die God vreest en Zijne geboden houdt, en in de opvolging van die geboden zijn hoogste goed zoekt en vindt; die, in één woord, geleerd heeft zich zelven op te voeden en voor te bereiden voor zijne verhevene bestemming.
Gaan wij nu over tot de meer opzettelijke behandeling der genoemde grondstellingen.
De eerste derzelve is deze: dat de jonckheyt overhant naer gelegenheyt van saken, dient gepresen of berispt te worden. - Het goede in het kind te prijzen, het kwade in hetzelve te laken, komt velen zoo natuurlijk voor, dat het bijna overtollig schijnt, dit als eenen opvoedkundigen regel voor te schrijven. Maar lof en berisping zijn naauw verwant met eer en oneer; beide werken op een' der magtigste hartstogten, op de eerzucht; een hartstogt, van welks leiding en besturing het geluk of ongeluk des kinds grootendeels afhangt; dus dubbel waardig, dat wij er ons eenige oogenblikken mede onledig houden. (*)
Eerzucht, zucht naar eer en onderscheiding, bezielt verreweg het grootste deel der stervelingen. Voorwaar eene edele zucht! Kwalijk begrepen, te ver gedreven, ontaardt zij echter in ijdele roemzucht, hoogmoed of eigenbaat. Dan doet zij den mensch afdwalen van den regten weg en brengt hem op zijpaden, welke hem van zijne bestemming verwijderd houden. Wèl begrepen, brengt zij hem daarentegen die bestemming nader en leidt hem op tot een weldadig, tot een onberispelijk leven; want dan doet zij hem streven naar achting bij de menschen, en wel naar achting bij de edelen en braven onder de menschen.
‘Onze eer mag de drijfveer onzer handelingen niet zijn. Wie edel handelt, dien verzelt de eer als eene schaduw. Maar hij mag niet om der schaduw wil handelen! Die

{==565==} {>>pagina-aanduiding<<}
legen de zon opgaat, ziet zijne schaduw niet, welke hem van achteren volgt: zoo zal ook hij, die voor het oog van God met een rein gemoed tracht te handelen, even weinig waarde aan de toejuiching als aan de afkeuring der menschen hechten.’ Dit gezegde van den Graaf von stolberg bevat veel schoons en waars; maar wij weten het, de mensch, de zwakke, de zinnelijke mensch bereikt niet in eens deze hoogte; niet dan langzamerhand leert hij het goede doen omdat het goed is, omdat het zijne bestemming is het te doen. Neen! achting bij de menschen te verwerven, is meestal zijne drijfveer. En streeft hij nu alleen naar de achting der braven, der edelen onder de menschen, dan weet hij ook, dat deze alleen den deugdzame ten deel kan vallen. Hij zal dus de deugd leeren beminnen en hoogachten; hij zal haar beoefenen; daardoor zal zij hem allengs tot gewoonte worden, en eindelijk zal hij haar niet meer alleen beminnen omdat zij hem in de achting der edelen doet deelen, maar alleen omdat zij hem zijne bestemming nader brengt en meer gelijkvormig doet zijn aan het Hoogste Wezen. Zijne eerzucht, die achting bedoelde, kan hem alzoo ten gids verstrekken op zijnen levensweg, en zal hem opleiden om het schoone: doe wel en zie niet om, in beoefening te brengen.
Beziel het kind met deze eerzucht, en (wij vragen het) kan het dan wel anders dan een braaf mensch worden?
‘De wijsheid van onze eeuw,’ zegt echter da costa, ‘verrigt alles door bedeeling van eer en oneer, maar verstompt op die wijze het gevoel voor beide, of overprikkelt die zoodanig, dat zij lieve, onnoozele kindertjes tot duivelen maakt van hoogmoed, tot duivelen van nijd.’ Wij mogen dezen wenk niet verloren laten gaan; want het is niet de taal van blinde vooringenomenheid, maar, in vele opzigten, die der waarheid. Is toch niet bij velen de geheele opvoeding daar henen gerigt, om den kinderen vroeg te leeren om vertooning te maken, om boven anderen uit te munten, om met hunne deugden en hoedanigheden, om met hunne reeds verkregene kundigheden te pronken?

{==566==} {>>pagina-aanduiding<<}
Is het niet alsof vele ouders hunne kinderen willen noodzaken om van zich te doen spreken, om de aandacht tot zich te trekken, om, in één woord, met alles te schitteren? Zij hebben, ofschoon meer naar onze zeden gewijzigd, hetzelfde denkbeeld van eer als de Romein lucius veratius, die, bloot om van zich te doen spreken, elken voorbijganger een' klap gaf en de daarvoor bepaalde boete dadelijk betaalde, of als de bekende herostratus, die, om zijnen naam door den nakomeling te doen uitspreken, het schoone kunstgewrocht, diana gewijd, aan de vlammen opofferde.
Immers velen zijn onuitputtelijk in het prijzen hunner kinderen. Heeft het schootkindje gewezen, hoe groot het is, hoe lief het moeder heeft, of meer andere kunstjes aangeleerd, dan moet het die in het oneindige voor alle ooms en tantes herhalen. De kleine echter, die meer behagen in vrije dan in voorgeschrevene bewegingen heeft, begint dit gedurig herhalen van hetzelfde weldra te vervelen; de belofte van lekkernijen wordt dan te baat genomen, om hem daartoe over te halen, en, zoo als natuurlijk is, is ieder onuitputtelijk in den lof des kinds; elk prijst het, juicht het toe, ziet er zelfs iets buitengemeens in, doch vergeet, dat de kleine, door dit gedurig prijzen, bij verdere ontwikkeling, met zich zelven wordt ingenomen; dat hij alleen zal leeren om er mede te kunnen schitteren, en dat het denkbeeld, dat hij voor alles eenig loon moet ontvangen, langzamerhand, zoo vast zal inwortelen, dat het later niet dan met moeite kan uitgeroeid worden. Heeft het drie- of vierjarig kind eenige versjes van buiten geleerd, - en welk welopgevoed kind kent er op dien leeftijd niet reeds een dozijn? - dan moet het die voor elken komende en gaande opdreunen. Ieder vindt het lief en aardig, prijst het sterke geheugen, de naïve wijze van reciteren, en strooit, zoo doende, met milde hand, het zaad der verderfelijke eerzucht, die hoogmoed werkt, in het kinderlijke hart. Treedt iemand onverwacht de woning binnen, dan zet het kind zich in postuur, ziet den binnenkomende aan, en begint met

{==567==} {>>pagina-aanduiding<<}
luider stemme den voorraad van zijn geheugen uit te kramen. En waarom? Om de betuiging te hooren, dat het een lief en aardig kind is, dat vader en moeder trotsch mogen zijn, zulk een lief, aardig en vlug kind te bezitten, en dat het, als het zoo voortgaat, eens een groot, wij zouden liever zeggen een groote, man kan worden. Het kind slurpt intusschen ongemerkt het gif der ijdelheid in. Later kunnen vader en moeder niet begrijpen, hoe het toch komt, dat hun kind zoo eigenwijs en verwaand is, en altijd alles beter wil weten dan zij zelven. - Munt het kind op school boven zijne makkers uit; maakt het daar eenige vorderingen, is het naarstig en leergierig, dan is het veelal zoo als spandaw zingt:

Het zaad der eerzucht in den boezem, 
Dat vroege ontwikk'ling noodig heeft, 
Ontkiemt nu snel; de vrucht draagt bloesem, 
Vóór nog natuur haar bladren geeft. - 
Heil ons, die dezen kunstgroei zagen! 
De plant mogt rijpe vruchten dragen, 
Daar 't kind, met wijsheids merg doorvoed, 
Van dingen spreekt in duistre woorden, 
Waarvan nog nooit zijne ouders hoorden, 
Hen menigmaal verstommen doet. 
 
Neen! 't is niet langer uit te houên; 
Der oud'ren blijdschap stijgt in top: 
Wie mogt ooit zulk een kind aanschouwen? 
Met geestdrift rijst nu ieder op, 
En ziet een' buurman binnenkomen; 
Doch deez' heeft naauw de maar vernomen, 
Of zegt: mijn knaap is net als hij. 
Wel nu! laat beide dan studeren: 
Ligt zullen ze eens het land regeren, 
Hervormers zijn der Maatschappij. 


Maar neen, dat zullen, dat kunnen zij niet. Er wordt wel bepaald, wanneer zoon de lagere, de Fransche, de Latijnsche school, ja wanneer hij zelfs de akademie zal verlaten; doch men gaat in dit alles met zoo veel overhaasting te werk en heeft zoo veel lof ten beste, dat hij,

{==568==} {>>pagina-aanduiding<<}
bij het verlaten der laatste oefenplaats, wel veel van alles, doch van niets genoeg geleerd heeft, om de groote plannen der ouders tot wezentlijkheid te kunnen brengen. De lof, dien hij reeds vroeg inoogstte, zal hem de voordeelen van zijn vlug verstand en getrouw geheugen doen missen. De zucht tot schitteren en blinken, zoo vroeg bij hem aangekweekt, heeft hem tot oppervlakkigheid geleid. En deze, een gevolg van veel en haastig leeren, maakt ongeschikt tot diep doordenken en veelzijdige beschouwing. Zij is daardoor oorzaak van dwaling, valsche begrippen en verkeerde gevolgtrekkingen, welke niet alleen voor den dwalende, maar zelfs voor zijne medemenschen allernoodlottigst kunnen zijn; want het is zoo als jean paul zegt: ‘uit den nevel der dwaling barst het onweder der hartstogten los.’ Raadpleegt de geschiedenis der omwentelingen, en gij zult u van de waarheid dezer woorden kunnen overtuigen. De zoo vroeg geprezen veelweter bekomt daarenboven een ongelukkig karakter. Het kinderlijk geloof in het heilzame en gepaste der ouderlijke raadgevingen gaat bij hem verloren, en maakt plaats voor de neiging, om, met groote eigenwijsheid, op dezelve iets af te dingen, of om over derzelver gepast- of ongepastheid te redeneren; de kinderlijke gehoorzaamheid, zonder welke geene goede opvoeding denkbaar is, ontaardt in onwilligheid; gepaste vrijmoedigheid en nederige bescheidenheid, die kenmerken van groote verstanden, blijven hem te allen tijde vreemd, en met drieste onbescheidenheid zal hij in lateren leeftijd zijn eens aangenomen gevoelen staande houden en zelfs tegen beter weten aan zoeken door te drijven. - Mist echter het kind de zoo hemelhoog geprezene vlugheid en vatbaarheid, is het, zoo als men het noemt, niet vlug, dan leeft het meestal vergeten en onopgemerkt daar henen; het wordt telkens met den vluggere vergeleken, daardoor nog meer terneêrgedrukt, ja zelfs met haat en nijd vervuld. En zijn de zedelijke
hoedanigheden van dezen, in het oog der ouderen, veelal boven alle bedenking verheven, zoo zijn die van genen steeds verre van de volkomenheid verwijderd. Hij, door zijnen

{==569==} {>>pagina-aanduiding<<}
Schepper in denzelfden rang geplaatst, wordt niet zelden met smaad en schande bejegend. ‘En schande is,’ naar jean paul, ‘de koude afgrond van den inwendigen mensch, een geestelijke hel, waarin de veroordeelde niets kan worden, dan op zijn best een duivel.’ - Is het wonder, dat de ongelukkige later allen moed verliest, en óf tot ondeugden overslaat, óf een vergeten en nutteloos leven leidt?
En is nu deze mindere vlugheid in het leeren, die tot zulke ongelukkige gevolgtrekkingen aanleiding geeft, alleen te zoeken in de beperktere geestvermogens, of zou die oorzaak ook elders gevonden kunnen worden? Het kan geenszins ontkend worden, dat de geestvermogens van velen slechts voor eene geringe mate van ontwikkeling vatbaar zijn; doch de ondervinding leert toch ook, dat velen, die in de school, als onvatbaar en stomp, verre beneden hunne makkers staan, bij hunne spelen en in hunnen omgang met anderen eene schranderheid en gevatheid aan den dag leggen, welke allen, die hen omringen, eene achting voor hunne meerderheid afdwingt, welke zij hun om hunne geringe mate van kennis zouden hebben onthouden. Zou dus de geringe mate van ontwikkeling van velen niet veeleer daarin moeten gezocht worden, dat het onderwijs, en vooral het eerste onderwijs, door den knaap ontvangen, niet naar zijnen aanleg, vatbaarheid en genegenheden berekend is geweest, en dat het zijne vermogens niet zoodanig heeft aangegrepen, als te zijner ontwikkeling noodig was? Wij erkennen de groote moeijelijkheid, om het onderwijs zoodanig in te rigten, dat het altijd doel treffe; doch de moeijelijkheid ontslaat ons niet van de verpligting, om het onze ter bereiking van een gewenscht doel aan te wenden; en gij, ouders! die meer in de gelegenheid zijt om uwe kinderen, in hunnen omgang met hunne speelmakkers en bij hunne spelen, gade te slaan, onthoudt ons uwe opmerkingen niet. Wijt niet altijd de geringe vorderingen uwer kinderen aan hunnen onwil of aan hunne beperkte geestvermogens, maar zoekt eerder die oorzaak in de onvolledige kennis van den aard en de gesteldheid

{==570==} {>>pagina-aanduiding<<}
hunner zielsvermogens, welke daardoor niet op de regte wijze worden aangegrepen, en dus onontwikkeld blijven sluimeren, als niet eene onverwachte, eene niet geachte omstandigheid aanleiding geeft, dat zij eensklaps uit die sluimering ontwaken en als van zelve ons den weg aanwijzen, langs welken zij voor meerdere ontwikkeling vatbaar zijn. De geschiedenis van vele mannen, die in de wetenschappen beroemd zijn geworden, en zich verre boven de hun in de school voorbijstrevende makkers verheven hebben, kan voor dit alles ten bewijze strekken. De later zoo beroemde newton had in zijne jeugd geene de minste geschiktheid voor het aanleeren van wetenschappen; men besloot dus hem tot den landbouw op te leiden. Linnaeus werd om zijne achterlijkheid in het leeren bij eenen schoenmaker besteed; jacobi om dezelfde reden bij eenen koopman. Niemeijer verklaart zelf, dat hij op zijn zestiende jaar nog een weetniet was. Doch genoeg; wij kennen er immers ook onder hen, met wie wij onze jeugd doorbragten, die weinig of niets van zich lieten verwachten, die het gemakkelijk viel in alles voorbij te streven, en die later niet alleen in de beoefening van vele takken van wetenschap uitmuntten, maar daarin zelfs eene hoogte hebben bereikt, op welke wij nimmer den in onze oogen dommen schoolmakker zouden verwacht hebben; terwijl velen, die door hunne vorderingen steeds lof en prijs verdienden, op verre na niet hebben beantwoord aan de verwachtingen, welke men van hen had opgevat, maar als 't ware op de in hunne jeugd zoo ruimschoots ingeoogste lauweren zijn gaan rusten, en zich ten hoogste eene oppervlakkige kennis in sommige vakken hebben eigen gemaakt.
Maar hoe dan geprezen, hoe dan berispt?
Vergunt mij, deze vraag grootendeels te beantwoorden met de woorden van den achtingwaardigen früauf, hoofdbestuurder der opvoedingsgestichten te Zeist: (*) ‘Gelijk men niet dikwerf moet dreigen, zoo ook moet men niet

{==571==} {>>pagina-aanduiding<<}
dikwerf belooningen toezeggen. Het laatste is wel gemakkelijker na te komen dan het eerste, maar waar de belooning gewoon wordt verliest zij aan waarde. De spoorslag van eer en schande moet met veel voorzigtigheid gebruikt worden; anders maakt men of ijdele of eerzuchtige menschen, die slechts om teekenen van onderscheiding boeleren, of schaamteloozen, die, bij den uitwendigen schijn der eere, jegens de eer zelve onverschillig worden. Het kind moet vroeg tot de overtuiging komen, dat de inwendige bewustheid van wèl gedaan te hebben de beste belooning is, en dat regt doen de gewone orde der dingen zijn moet, voor welke wij geenen bijzonderen bijval hebben te wachten; dat echter elke daad of gezindheid zichzelve beloont of bestraft, zoodat de bijkomende, daarop gestelde belooning of straf slechts noodig is ter ondersteuning van deze waarheid, en ons bedreigen slechts daarin bestaan moest, dat wij met ernst opmerkzaam maken op deze natuurlijke gevolgen.
Wie erlangt voor elk regtschapen bedrijf eene belooning en een eereteeken? en hoe ellendig en klein komt hij ons niet voor, die dit verwacht, en bij elke goede daad in het rond ziet, of dezelve behoorlijk is opgemerkt geworden! Aldus moeten wij de kinderen ook niet gewennen eeremerken of andere uitwendige teekenen van ons te verwachten, als zij hunnen pligt doen. Maar onze onwillekeurige goedkeuring zullen wij hun niet onthouden, en zij moeten gevoelen, dat het ons tot blijdschap verstrekt dezelve te kunnen uitspreken.’ - De trage alleen worde somwijlen door uitzigt op belooning tot meerdere werkzaamheid aangezet; de vlijtige leere zijn hoogste loon steeds vinden in achting en liefde. Bezielt beide vroeg met liefde voor al wat goed en edel is, voor al wat wel luidt, opdat zij later, hun hoogste loon zoekende en vindende in der braven en der edelen achting, er tevens hunne hoogste eer in stellen, om den Eenige, die op aarde heilig was, in heiligheid en deugd naderbij te komen.
De tweede grondstelling, waarbij ik de aandacht bepalen wilde, is deze: dat men de jeugt niet te deun moet hou-
{==572==} {>>pagina-aanduiding<<}
den, maar deselve matelijcke uitspanningen dient te geven. - De jeugd te deun houden is, te zuinig, te karig, te beschroomd zijn om dezelve behoorlijken tijd tot spel en uitspanning te geven. - De verstandelijke vermogens des kinds moeten ontwikkeld, noodzakelijke kundigheden aangeleerd worden; maar de ontwikkeling des geestes mag die des ligchaams niet in den weg staan. De boog kan niet altijd gespannen zijn; ook het aardsche deel van den mensch, het ligchaam, mag niet verwaarloosd worden, want hetzelve dient het hemelsche, de ziel, ten verblijve, en is zoo naauw met deze verbonden, dat de minste stoornis in de werkzaamheid van het eene op die van de andere eenen hoogst nadeeligen invloed oefent. Oefening der ligchaamskrachten, vrije beweging, - vrolijk spelen en dartelen bevorderen de ontwikkeling des ligchaams, geven hetzelve wasdom en veerkracht en werken heilzaam op de gezondheid. En echter wordt er nog tegenwoordig zóó groote waarde gehecht aan het leeren, aan het vroeg weten, aan vroeg verkregene kundigheid, dat de ontwikkeling des geestes geheel op den voorgrond gesteld en zelfs ten koste van het ligchaam verkregen wordt. De kinderen moeten immers vroeg leeren, reeds jong moeten zij de school bezoeken, en daar, zoo als jean paul zegt, ‘het stuitbeen, tot grondslag hunner opvoeding maken.’ Geene harmonische ontwikkeling van ligchaams- en zielskrachten mag daar de sluimerende vermogens tot het ontvangen van onderrigt geschikt maken, maar het voor het jonge kind zoo schadelijke leeren moet dadelijk aangevangen en met kracht doorgezet worden. Het haast u langzaam, die gulden les bij alle onderwijs, mag niet in toepassing gebragt worden. In een omzien moeten de onontbeerlijkste kundigheden, en daarbij aardrijkskunde,
geschiedenis en wat niet al? aangeleerd worden. Vandaar dan ook, dat de onderwijzers veel overeenkomst beginnen te krijgen met de tuiniers; want even als dezen in de lente wedijveren om vroeg jonge groenten ter markt te brengen, even zoo beijveren zich genen, om het kinderlijk verstand door alle mogelijke broeimiddelen vroeg rijp te maken, en de kin-
{==573==} {>>pagina-aanduiding<<}
derlijke hoofden op te vullen met eene menigte zaken, die later grondiger en met minder moeite en tijd kunnen aangeleerd worden; op zijn zestiende jaar doet men immers meer met eenen vinger, dan vroeger met beide handen. Alles in de natuur komt op den door haar aangewezen tijd te voorschijn; zij wil geene overhaasting; zij duldt dezelve niet dan ten koste van groote en buitengewone inspanningen. De door kunst vroeg rijpe vrucht is niet alleen minder volkomen, maar de plant, de boom, die haar voortbrengt, zal aan duurzaamheid en levenskracht verliezen, wat de vrucht aan tijd wint. Even zoo is het met de vermogens des kinds; dezelve ontwikkelen zich langzaam en trapsgewijze; overhaasting wordt veelal door stilstand of achteruitgang gevolgd. Schoon en waar is hetgeen herder te dezen opzigte zegt: ‘In het kind ligt eene bron van menigerlei leven opgesloten, slechts nog met damp en nevel omhuld. Het is een bloemenknopje, in hetwelk de geheele boom, de geheele bloem opgesloten ligt en kiemt. Dat men dit levenszwangere knopje niet te vroeg openbreke! Laat het zich onder het loof der kinderlijke onschuld of, zoo als wij zeggen, der domheid verschuilen. Het is eene onberekenbare schade, die schoone, maagdelijke bloem open te breken; - zij kwijnt dan levenslang. Gevoelt gij het verrukkelijke van het morgenrood, deszelfs bekoorlijke eerste schemering niet? Wacht! de groote zon zal heerlijk te voorschijn komen. - In onzen tijd echter, nu alles vroeg rijp wordt, kan men ook met de ontwikkeling van jonge menschen geene te groote haast maken. Daar staan zij dan ook, die jonge mannen, kinderen van
honderd jaren,’ - met oude hoofden op jonge schouders!

(Het vervolg en slot hierna.)







{==574==} {>>pagina-aanduiding<<}

Het ijzer.


Eene Voorlezing, door Dr. S. Bleekrode. (*)

Het is en blijft eene strelende gedachte, dat alles ten dienste van den mensch is geschapen. De Natuur wekt, roept en leidt den mensch tot al hetgeen er met wetenschap is te doorgronden en met kunst aan te wenden, tot alles wat voor zijne verstandsontwikkeling noodzakelijk en voor zijne stoffelijke volmaking behoefte is geworden.
Wanneer wij den mensch in de maatschappij en dus de menschelijke maatschappij beschouwen, zoo als hij dáár onvermoeid zich beweegt, dan is het onmogelijk, zijne beweging in de zedelijke wereld van die in de stoffelijke wereld immer te scheiden, noch omgekeerd, hoewel niet elke beweging vooruitgang is en op de hevigste worsteling niet zelden door stilstand, zoo niet door achteruitgang, verpoozing volgt. De waarheid van deze stelling wordt steeds duidelijk, wanneer wij, door wetenschap en kunst in het gebied der Natuur rondgeleid, eenen blik werpen op den wederzijdschen band van den zedelijken en stoffelijken toestand der Maatschappij. Er mogen enkele zijn, die zich geweld aandoen, om, wegens den in onzen tijd bijzonder gehaten naam van materialisme, den stoffelijken invloed op beschaving en ontwikkeling in wetenschap en kunst weg te redeneren, maar het blijft bij eene bloote redenering, zonder dat de werkelijkheid er door verandert.
Gijl. weet, M.H., dat de Overlevering, de Mythe, en volgens deze de dichters der oudheid, de verschillende tijdperken, die in de geschiedenis der menschheid elkander opgevolgd zijn, door zeer materialistische namen hebben gekenschetst. Terwijl de gulden en zilveren eeuw reeds lang als het verloren Paradijs terug gezocht moeten worden, is de ijzeren eeuw ons ten deel gevallen en tot erfenis nagelaten.
Wij willen niet beginnen, M.H., met het ijzerachtige van

{==575==} {>>pagina-aanduiding<<}
onzen leeftijd na te gaan, hoewel, zoo als een Duitsch wijsgeer zich uitdrukt: elk tijdperk ijzeren is voor dengene, die er de hardheid van ondervindt; wij zullen het ijzer, zoo als de wetenschap en de kunst het ons doen kennen, beschouwen; en wanneer gijl. mij hierin met ul. gewone vereerende aandacht zult gevolgd zijn, dan vlei ik mij ul. overtuigd te zullen hebben, dat de ijzeren eeuw, verre van te zijn vervlogen,

‘Zoet en prangend, keer om keer, 
't Vlug vernuft, door gouden prikklen, 
Opvoert tot een hooger sfeer!’ 


Niet zoo als wij het ijzer kennen, wordt hetzelve in de Natuur gevonden, uit den schoot der aarde opgedolven. Wij roemen het als eene vaste stof, onder alle andere stoffen uitmuntende door de sterkste kracht van zamenhang, de grootste hardheid en veêrkracht, en de hoogste onsmeltbaarheid.
Het ijzer komt in de Natuur onder zoovele verschillende vormen voor en is zoo algemeen verspreid, dat het moeijelijk is, om al de bijzonderheden in één beeld zamen te vatten. Het is niet overdreven, wanneer ik beweer, dat het tot de zeldzaamheden behoort, eene delfstof te hebben gevonden, in welke het scheikundige onderzoek niet eenig spoor van ijzer kan aanwijzen. Maar verder, M.H., als gloeijende kogels wordt het nu eens verheven door de luchtruimte geslingerd, druppelt dan weder ongemerkt met den milden regen vruchtbaar op het aardrijk; ginds, in gloeijende stroomen uit de ingewanden der aarde gebraakt, teekent het in deszelfs kruipenden gang dood en verwoesting, hier loopt het met het bloed door de fijnste kanaaltjes des dierlijken ligchaams rond en voedt en sterkt het leven.
Maar onder al deze vormen komt ons metaal niet zóó voor, als wij het kennen, als wij het verwerkt zien. Zuiver ijzer is eene zeldzaamheid in het rijk der delfstoffen, slechts op enkele plaatsen en schaarsch komt het in den gedegen staat voor, en hierdoor onderscheidt het zich allezins van de edele metalen. Niet als laatstgenoemde wordt het ijzer slechts gevonden, maar door wetenschap en kunst moet het worden gewonnen; want sedert den tijd, dat tubal-kaïn als eerste

{==576==} {>>pagina-aanduiding<<}
metaalverwerker is opgetreden, heeft men, zelfs bij al de vorderingen, die er in onze dagen gemaakt worden, den laatsten graad van volmaaktheid niet kunnen bereiken.
Het ijzer is het minst kostbare metaal geworden, en deszelfs algemeene en uitgebreide nuttigheid heeft de Schepper wijselijk bevorderd, doordien het onder de zwaardere metaalsoorten die uitzondering maakt, dat hetzelve geene vergiftige eigenschappen op het leven uitoefent; ja! veeleer het verzwakte leven ondersteunt, het door vergif ondermijnde ligchaam herstelt.
Niet minder moeijelijk valt het, M.H., om de uitgebreide aanwending des ijzers in korte trekken te schetsen, en ik zeg niet te veel, dat zonder het ijzer geene vorderingen in wetenschap en kunst plaats hebben, ja zelfs, dat onze steeds voortgaande ontwikkeling van nijverheid met de verbeterde practijk der ijzerbewerking hand aan hand gaat. Waar het zwaard bloedige sporen teruglaat of de zeis milden zegen verspreidt; waar eene stalen magt vergruist of eene teedere hand de naald bestuurt; waar ketenen driften beteugelen of het anker veiligheid verschaft; waar de pen de vlugtigste gedachte overbrengt of een ijzeren spoor ons snel ten doele leidt; waar een trotsch gevaarte door de kracht des vuurs de golven doorklieft of een gebouw door onbrandbaarheid ons beschermt; waar het kompas den ongebaanden weg door den onafmetelijken oceaan wijst of de uurwijzer den nooit moêgerenden tijd volgt en meet - daar overal, M.H., is het ijzer het eenigste middel!

Onder al de stoffen, welke wij als ijzerhoudende kennen, zijn er slechts tien, die tot het voortbrengen van ijzer in metallischen staat of tot het daarstellen van andere benoodigde ijzerwaren verwerkt worden; want alléén die ertsen zijn hiervoor geschikt, welke het ijzer met zuurstof verbonden, en dan in geoxydeerden toestand bevatten. Dat deze verwerking der ertsen eene meerdere kennis en beschaving vordert, leert ons aanstonds de geschiedenis; want de volken der oudheid hebben het goud, het zilver en het koper lang vóór het ijzer gekend en tot gereedschappen of werktuigen aangewend. Het was dus bij de bewoners van Peru en Mexico geene weelde, door welke goud en zilver zoo ruim in gebruik waren; evenmin als bij de Grieken en an-
{==577==} {>>pagina-aanduiding<<}
dere oude volken de uitgestrekte aanwending des kopers; zelfs in Siberië, waar de rijkste ijzermijnen bestaan, worden nog de koperen gereedschappen van derzelver eerste ontginners terug gevonden.
Wanneer wij slechts aan den uitersten hittegraad denken, dien het ijzer vordert, om te worden gesmolten, zijnde 1500 centigraden ruim, d.i. eene hitte, vijftien malen sterker dan die, bij welke het water kookt, dan kan het ons niet bevreemden, dat men aan prometheus den vuurroof niet beter wist te vergelden, noch denzelven eene ruimere voldoening kon aanbieden, dan aan den Caucasus in ijzeren boeijen te worden vastgeklonken, daar, waar de ruimste bron voor de ijzerbewerking aanwezig was. Volgens eene andere Sage, werd prometheus met een' ijzeren ring, door hephaestus, den smid der goden, gesmeed, vereerd - eene hulde, die toch in onzen tijd evenmin ongewoon is.

De ijzersmelterij begint met het roosten der gesorteerde ertsbrokken in een' oven of in de opene lucht, en na onder het pochwerk vergruisd te zijn, worden ze in den hoogoven uitgesmolten onder bijvoeging van kalk, quartz, klei of mergel tot vloeimiddel.
Om slechts een beknopt denkbeeld te geven van den voortgang der ijzersmelterij, willen wij dezelve in hare kindschheid beschouwen en vergelijken met die, welke wij thans kennen. Hesiodus zingt, waar hij den vloeibaren staat der aarde schetst, door het onderaardsche vuur voortgebragt,
‘Even als het ijzer, sterk boven alle metalen, in de boschrijke dalen van het gebergte door een vlammend vuur overwonnen, smelt in den gewijden grond door de kunsthand van hephaestus, Zoo smelt ook de aarde in den laaijen gloed des vuurs.’
Om eene kleine hoeveelheid erts uit te smelten, werden groote houtmassa's geveld, het vuur op hoogten of bergen aangelegd, om, waar de meeste togt van zelf bestond, door den vrijen luchtstroom te worden aangeblazen. Nog tegenwoordig bestaat de smeltoven der Tartaren in eene kleine groeve, in den grond uitgedolven, welke door eene kegelvormige muts, uit leem vervaardigd, gedekt wordt; twee man staan aan weêrskanten met handblaasbalgen, om lucht aan te voeren, terwijl een derde persoon bij kleine hoeveel-
{==578==} {>>pagina-aanduiding<<}
heden ijzererts en kool laagsgewijze er in strooit, en eindelijk is het maximum bereikt, drie ponden metaal zijn in ééns uitgesmolten.

Vergelijkt nu hiermede eene ijzersmelterij, zoo als men ze in Walles, Stafford, Derby, Yorkshire en elders in Engeland ziet:
De smeltoven heeft eene hoogte van 10-18 ned. ellen, of gemiddeld 13-15 ellen.
Tot 1740 bestonden er slechts 59 hoogovens, die door houten blaasbalgen en waterkracht werden gedreven; één oven leverde gemiddeld per week 5⅛ ton ijzer; zijnde de ton ruim 1000 ned. ℔.
Deze gewone houten blaasbalgen werden door het zoogenaamde cilindergeblaas vervangen, en men verkreeg wekelijks van elken oven 11 ton, welke hoeveelheid omstreeks 1788 met de invoering van het gebruik der uitgebrande steenkolen of cokes tot 17½ ton opklom. Eerst in de laatste dertig jaren is men op het vaste land hierin Engeland nagevolgd, dat aan deze brandstof de ontwikkeling van deszelfs uitgestrekte ijzerfabrikatie te danken heeft; want de cokes versmelten in denzelfden tijd vier of vijf malen meer erts dan de houtskolen.
Met het tijdperk nu, dat de katoenspinnerijen en de vervaardiging en het gebruik der stoommachines zich meer en meer uitbreidden, nam het aantal ovens toe, zoodat in 1796 er reeds 121 geteld werden, van welke ieder gemiddeld per week 20 ton ijzer opleverde. 30 Jaren later, in 1826, was het getal op 362 geklommen, van welke men rekenen kon, dat er steeds 259 te gelijk in werking waren; elke oven gaf gemiddeld per week 50 ton. Terwijl nu op dusdanige wijze in Engeland deze kunsttak binnen den loop eener eeuw nagenoeg vijfvoudig uitgebreid is, is de bewerking zoo volmaakt, dat het product tienvoudig werd vermeerderd.
Het vuur der hoogovens wordt, zoo als gezegd is, door een cilindergeblaas onderhouden; dit geblaas bestaat uit eenen cilinder, even als wij dien bij de stoommachines kennen, en in denzelven gaat een zuiger op en neder, om gedurende de heên en weêr gaande beweging lucht te pompen of te zuigen en uit te blazen.
Het cilindergeblaas dan vordert gewoonlijk voor deszelfs beweging de kracht van 20-26 machinepaarden; elke paar-
{==579==} {>>pagina-aanduiding<<}
dekracht blaast dan per minuut 35-40 kannen lucht van 1 1/7-1⅕ dampkringsspanning in het vuur en levert gemiddeld 2½ ton ijzer per week.
Wij moeten hierbij ter loops aanmerken, dat tot het uitsmelten der ijzerertsen kalk gebruikt wordt in de verhouding van ⅓ van het gebruikte erts; de kalk dient hoofdzakelijk om de zwaveldeelen der steenkolen en ertsen op te nemen, die door derzelver verbranding ontwikkeld worden en voor het ijzer zeer nadeelig zijn; doch ook nog enkele andere stoffen worden in den smeltenden kalk opgenomen, en vormen met denzelven de eigenaardige ijzerslakken, sintels, welke uit de hoogovens na het uitsmelten des ijzers worden verzameld. Bij het gebruik dus van hout of houtskolen tot brandstof wordt de hoeveelheid kalk veel minder.
Wij eindigden straks met het jaar 1826, niet omdat sedert dien tijd er geene vordering in de ijzersmelterij zoude gemaakt zijn, maar veeleer, omdat met het jaar 1827 een nieuw tijdperk is begonnen, door de eenvoudige vinding van j. beaumont nelson, om in plaats van koude lucht, heete, of liever vooraf verwarmde lucht in het vuur te blazen. Het is eene eenvoudige vinding, aangezien het toch duidelijk is, dat daar, waar zulke aanzienlijke hoeveelheden lucht in het vuur moeten worden geblazen, om door hare zuurstof de verbranding te onderhouden, die lucht zelve warmte uit het vuur opneemt, om met hetzelve eene gelijke temperatuur te houden. Wij weten wel, hoe zeer het inblazen van lucht de verbranding eener stof bevordert, maar de sterkere aanvoer van lucht zal, even als eene meerdere voeding met brandstoffen, slechts de hoeveelheid warmte vermeerderen en niet de sterkte of den graad der warmte verhoogen. De lucht, die verhit is, alvorens zij in het vuur blaast, verhoogt juist den warmtegraad, en deze is het, die de smelting der stoffen voortbrengt. Honderd turven verspreiden de honderdvoudige warmte-hoeveelheid van één' enkelen turf, maar de warmtegraad blijft dezelfde. Het smelten en niet het vast worden der ligchamen hangt veelal van eenen enkelen hittegraad af, zoo als het water ons dagelijks leert bij het verschil van éénen graad boven of beneden het nulpunt des thermometers. Door nelson's vinding is men in staat gesteld, om onder gelijke omstandigheden als vroeger, met eene vóórafgaande verwarming der lucht tot de temperatuur van kokende kwik, nagenoeg 40 proc. in brandstoffen te besparen, en

{==580==} {>>pagina-aanduiding<<}
50 proc. meer en beter ijzer uit te smelten, terwijl men zelfs eene mindere hoeveelheid lucht van omstreeks ⅓ geringere zamenpersing behoefde aan te voeren. Men heeft namelijk bevonden, dat een geblaas, dat met koude lucht in 1829 drie ovens bediende, in 1836, na het invoeren van het gebruik der heete lucht, door dezelfde beweegkracht gedreven, voor vier voldoende was.
In 1836, dus na verloop van tien jaren in het nieuwe tijdperk, was de jaarlijksche ijzerproductie in Engeland van 6 of 700,000 tot 1 millioen tonnen geklommen, zonder dat nog overal de nieuwe vinding ingevoerd was, daar zij, zoo als elke nieuwigheid te allen tijde en overal, tegen vooroordeelen moest kampen. In hetzelfde korte tijdsbestek is de prijs van het gegotene ijzer met vijftig proc. afgenomen, zoodat de ton ijzer, welke in 1825 met 10-14 ₤ sterling betaald was, in 1835 voor 5-7 ₤ geleverd werd.
Met het jaar 1836 begon de manie der spoorwegen meer en meer algemeen te worden; er ontstond eene plotselinge rijzing der prijzen van het ijzer, die natuurlijk eene nieuwe uitbreiding der smelterijen ten gevolge had. In 1840 bestonden er 490 hoogovens, van welke 402 te gelijk in werking waren, en van deze werden reeds 162 door heete lucht gedreven; de jaarlijksche productie is nagenoeg op anderhalf millioen tonnen geklommen. In 1840 werd door faber du four (te Wasseralfingen) een nieuwe weg gebaand, die verder leiden zal, om de fabricatie des ijzers door het besparen van brandstof minder kostbaar te maken. In den hoogoven namelijk vormen zich brandbare luchtsoorten, die slechts ten deele, onder de herleiding des ijzers uit de ertsen, verteerd worden, doch grootendeels nutteloos vervliegen. Deze nu worden afgeleid en dienen tot brandstof in andere ovens, want zij ontwikkelen door derzelver verbranding eene hitte van 1250-1850 centigraden. Met deze luchtsoorten worden dan de verschillende ovens voor de bereiding van staafijzer gestookt, of zij worden onder den stoomketel gebruikt, of dienen tot het verwarmen der lucht van het geblaas, zonder dat men eenige andere brandstof behoeft. Men rekent, dat één hoogoven genoegzaam brandbare lucht oplevert voor drie puddling - ovens.

Ik heb ul. de ijzersmelterijen van Engeland tot voorbeeld gesteld, omdat wij daar derzelver voortgang het duidelijkst

{==581==} {>>pagina-aanduiding<<}
kunnen waarnemen, maar ook in andere landen is deze merkbaar. In Frankrijk is de productie van 1789 tot 1831 van 61,545 tot 350,000 ton geklommen, en dus bijna zesvoudig vermeerderd. Nogtans dagteekent die vooruitgang eerst sedert 1820, toen de Engelsche handelwijze ingevoerd werd, zoodat in 1831 reeds de productie der Fransche smelterijen het dubbele was van die in 1818; er waren 120,000 arbeiders bij dezen fabrijkstak werkzaam, aan welke een jaarlijksch loon van 30½ millioen francs werd uitbetaald. Desniettegenstaande leverde Engeland toen met 376 ovens driemalen zooveel als Frankrijk met 400 ovens, hoofdzakelijk ten gevolge van het gebruik der cokes. - Gustaaf adolf riep Duitschers naar Zweden, om de bewerking des ijzers te volmaken; in 1815 vonden er 25,600 menschen of omstreeks 1/10 der geheele bevolking in de bewerking des ijzers hun bestaan; en in 1821 werden er in 819 hoogovens en 990 smederijen ruim 147 millioenen ned. ℔ verwerkt.

Wij willen ons onderwerp thans vervolgen.

De rijkdom der ertsen aan ijzer is zeer verschillend; hij wisselt af tusschen 20 tot 70 en meer proc. De ijzersmelterijen vervormen hetzelve tot het zoogenaamde ruwe gegotene ijzer, dat behalve eenige andere inmengsels hoogstens 3 à 5 proc. koolstof houdt. Het vloeibare metaal kan onmiddellijk uit den hoogoven naar de gietvormen worden geleid. Doch betere gegotene waren worden verkregen, wanneer het ruwe ijzer omgesmolten wordt. De bekende broosheid en hardheid van hetzelve kan door eene zachte en aanhoudende gloeijing aanmerkelijk getemperd worden. Het is merkwaardig, dat het ijzer hierdoor in omvang toeneemt, ten bewijze van eene veranderde rangschikking der deeltjes.

Eene geheel andere bewerking levert uit het gegotene ijzer vervolgens het staal en staafijzer. Het gegotene ijzer, het staal, en het staaf of smeedbaar ijzer onderscheiden zich hoofdzakelijk in een scheikundig opzigt door derzelver gehalte aan koolstof, doch zijn de verschillen der eene soort van de andere niet zoo scherp geteekend, dat men bepaald zeggen kan, waar de eene begint of de andere eindigt. Het staal, bevattende ⅔-2½ koolstof, vormt den overgang, het deelt in de hardheid van het gegotene ijzer en in de smeedbaarheid van het staafijzer, dat hoogstens ½-⅗ kool-
{==582==} {>>pagina-aanduiding<<}
stof houdt, met die bijzondere eigenschap, om door eene snelle afkoeling uit den gloeijenden staat hard, broos of veêrkrachtig te worden. De eigendommelijkheden van het gegotene ijzer en het staal berusten op derzelver gehalte aan koolstof; hierdoor verkrijgen zij de meerdere smeltbaarheid, die aan het staafijzer naauwelijks kan worden toegekend, ten zij het in kleine hoeveelheden aan eenen uitersten graad van hitte, begroot op 2300-2500 centigraden, worde blootgesteld. Daarentegen laat het zich in de witte gloeihitte smeden; en de smeedbaarheid is des te grooter, hoe meer hetzelve scheikundig zuiver is.

Wij kunnen niet uitweiden over de verschillende soorten van gegoten ijzer, daar deze zoo wel van de gebruikte ertsen, als van derzelver vindplaats en plaats van bewerking afhangen. Hierin is eigenlijk de oorzaak gelegen, weshalve niet overal de meest verschillende ijzerwaren van de beste qualiteit kunnen worden vervaardigd. Engeland en Frankrijk leveren nagenoeg ⅘ gedeelte der ijzerwaren in Europa; doch de gegotene ijzerwaren bedragen in Engeland ⅖ en in Frankrijk slechts ⅙ van het in die landen gefabriceerde ijzer (volgens opgave in 1831.) In Engeland is het bekend, dat Staffordshire de beste gegotene ijzeren waren levert, omdat het metaal daar tot eene dunne vloeistof smeltbaar is. - Het Walliser ijzer is minder vloeibaar en uithoofde van deszelfs sterkeren zamenhang meer tot staaf- of smeedbaar ijzer geschikt; het Zweedsche ijzer is bijzonder in dit laatste opzigt beroemd, en het Russische moet nog bij hetzelve achter staan. Want in Engeland zelfs werden in 1836, niettegenstaande de uitgebreidheid en volmaking der ijzerbewerking, 40,000 ton Zweedsch en Russisch ijzer ingevoerd. In Zweden nu wordt het ijzer uit het magneet-ijzer erts gewonnen, dat in Engeland schaarsch gevonden wordt.
Het ijzer, dat wij dagelijks voor ons zien, is dus niet een metaal, dat wij scheikundig zuiver kunnen noemen, en deszelfs natuurkundige eigenschappen worden ten deele, zoo niet geheel, door deszelfs scheikundige bestanddeelen gewijzigd.
De scheikundige zuiverheid zoude ook hier, even als bij vele andere metalen, de algemeene bruikbaarheid beperken.

Het staafijzer bevat aanzienlijk minder koolstof, dan het

{==583==} {>>pagina-aanduiding<<}
gegotene ijzer; om dus het laatste in het eerste te veranderen, moet hetzelve voor een gedeelte van deszelfs koolstof worden bevrijd. Te dien einde wordt het ijzer in steenkoolvuur omgesmolten, en een luchtstroom wordt op de oppervlakte van het metaal gerigt om de koolstof te verbranden. Is dit doel bereikt, dan wordt het ijzer tot brooden van 3 el lengte en 6 op 9 palm doorsnede gegoten; deze brooden worden vervolgens tot staven gehamerd en op nieuw aan eene zoodanige hitte blootgesteld, dat zij, zonder te smelten, zoo week als een deeg, en tot ballen van 60-70 ℔ zwaarte te zamen gekneed kunnen worden. Deze ijzerklompen worden nu verder onder een hamerwerk doorgewerkt en vervolgens tusschen walsen geplet. Hamer en aambeeld hebben gelijken vorm en gelijke zwaarte, welke soms 8 ton bedraagt; het aambeeld rust veelal op een ijzeren blok van 30 centenaren gewigt. Dit is de Engelsche bewerking (Puddling). Van dezelve verschilt die, welke (onder den naam van frisschen of affinage) op het vaste land aangewend wordt, en vooral door het gebruik van houtskool-vuur eene betere soort van smeedbaar ijzer oplevert: Niet de vlam van het sterk aangeblazene vuur verbrandt de koolstof, maar de luchtstroom verbrandt het ijzer; het geoxydeerde ijzer vormt met het overige koolhoudende een deeg, in hetwelk onder de kneding en zamensmelting de koolstof met de zuurstof zich verbindt. Daar nu deze beide in den vorm van kooloxydgas ontsnappen, zoo wordt het ijzer van deszelfs koolstof bevrijd, en neemt de eigenschap van smeedbaarheid en onsmeltbaarheid aan bij eene aanzienlijke weekheid en taaiheid.

Gij begrijpt wel, M.H., dat dit slechts eene hoogst oppervlakkige schets is, aangezien de soorten van staaf- of smeedbaar ijzer aanmerkelijk van elkander verschillen volgens het doel, tot hetwelk zij bestemd zijn, naar den aard der voorwerpen, die er uit gesmeed moeten worden, - en hiernaar wordt ook de bewerking gewijzigd. Bij eene sterke roode gloeihitte, zijnde eene temperatuur van 600 à 700 warmtegraden, kan het ijzer door smeden vervormd worden, doch bij eene witte gloeihitte laat het zich als het ware onder den hamer kneden zoo als week was tusschen de vingers. Algemeen geldt echter het spreekwoord, dat men het ijzer moet smeden, wanneer het heet is. Voordat wij nu verder gaan, moet de vraag worden opgelost, of het niet

{==584==} {>>pagina-aanduiding<<}
mogelijk zijn zoude, om het smeedbare of staafijzer onmiddellijk en regtstreeks uit de ertsen te verkrijgen? De moeijelijkheid is blijkbaar gelegen in de hooge hittegraad benoodigd tot het smelten des zuiveren ijzers, en bijgevolg in de kostbaarheid der fabricatie door de groote hoeveelheid brandstoffen, die men zoude noodig hebben. In Perzië worden de rijke ijzerertsen (rood-ijzersteen en magneeterts) in kleine hoeveelheden onmiddellijk tot smeedbaar ijzer uitgesmolten. Onlangs is door r. van gersdorff te dezen opzigte een nieuw veld geopend; én ondersteund én bemoedigd door de Oostenrijksche Regering heeft hij zeker een nieuw tijdvak voor de ijzerfabricatie ingesteld.

Het staal bevat meer koolstof dan het staafijzer, doch minder dan het gegotene ijzer, derhalve zoude het langs twee wegen te vervaardigen zijn: door namelijk het koolstof-gehalte van het gegotene ijzer te verminderen; het gegotene staal, of door het koolstof-gehalte van het staafijzer te vermeerderen: het cementstaal. Het eerste doel wordt bereikt door eene bewerking, die, behoudens eenige wijzigingen, overeenkomt met die van het staafijzer. De laatstgenoemde fabricatie is van geheel bijzonderen aard. De ijzeren staven moeten sterk en aanhoudend in kolen gegloeid worden, opdat de hoeveelheid koolstof, die voor de staalvorming noodig is, dezelve allengs geheel doordringe en niet slechts eene oppervlakkige laag of omhulsel vorme; en deze bewerking kan van 4-20 dagen voortduren.
Eene oppervlakkige verstaling des ijzers is gemakkelijker, door het ijzer met zwart gebrande beenderen, geraspte horens of klaauwen in eene geslotene bus gedurende een uur of langer in eene smidse te gloeijen; - het meest voldoet echter het inwrijven der gloeijende oppervlakte met fijn gepoederd blaauwzuur-ijzer en potasch.

Het aldus verkregene staal moet nog geraffineerd worden, en dit geschiedt of door herhaald smeden, opdat de massa onder den hamer als het ware tot de fijnste korrel doorgekneed worde - of door eenvoudig omsmelten, waardoor de deeltjes nog inniger gemengd worden. De staalbereiding hangt van zoovele bijzonderheden af, deszelfs fijnheid schijnt van zoodanige eigenaardige kunstgrepen afhankelijk te zijn,

{==585==} {>>pagina-aanduiding<<}
dat in deze veelmeer door de practijk, dan door de theorie geleerd kan worden. De bewijzen hiervan leveren, het door zijne hardheid uitmuntende Indische staal, onder den naam van Wootz bekend, en het Damascener staal, welks vervaardiging door de Turken als geheim bewaard wordt. Niettegenstaande alle aangewende pogingen, wordt een echte, geheel buigzame damascener kling vergeefs in eene Europesche werkplaats gezocht, welke namelijk, bij het niet afslijten der damasten figuren, de proef houdt: om eenen vingerdikken ijzeren spijker door te houwen, zonder dat de kling eene schare bekomt.

Hoeverre het gebruik des ijzers zich uitstrekt, wil ik u in het klein schetsen, door op de stalen pennen te wijzen, van welke in Engeland alléén jaarlijks omstreeks 3-400 millioenen worden vervaardigd.
In eene enkele fabrijk van gillot te Birmingham worden jaarlijks 40,000 Ned. ℔ staal gebruikt om ruim 77 millioenen pennen daar te stellen; elke pen ondergaat daarbij 14 deels scheikundige, deels werktuigelijke bewerkingen.

Eene grootere schets leveren de spoorwegen. In Engeland en Amerika zijn zij bijna 1283 kilometers lang; wegende elke kilometer gemiddeld 20,000 Ned. ℔ - en wanneer ééns de dag zal aanbreken, dat ons land zich zal mogen verheugen in den geheelen spoorweg van Amsterdam naar Rotterdam, en van Amsterdam naar Keulen, dan zal die baan omstreeks 142 kilometers lang zijn volgens het oorspronkelijk ontwerp, in hetwelk echter wenschelijker wijze de noodige wijzigingen zullen worden gebragt. In Engeland beliepen de kosten van aanleg en constructie per kilometer tusschen 200,000 en 500,000 guldens.

Om ul. een denkbeeld te geven, hoe zeer het ijzer door verdere bewerking uit een' der genoemde toestanden, veredeld kan worden, wijs ik eerst op de verandering van het ruwe ijzer in staal, waardoor de waarde van het product viervoudig verhoogd wordt; doch dit staal tot horologieveêren verwerkt zijnde, is hetzelve 50,000 malen in waarde toegenomen; want uit één Ned. ℔ staal worden 180,000 dusdanige veêren verkregen.

{==586==} {>>pagina-aanduiding<<}

Volgens eene opgave uit de Engelsche fabrijken wegen 3200 stalen veêren 311 korrels; de weeke veêren kosten per stuk 2½ shillings, de geharde veêren 10½ shillings; de waarde van het staal van 2 pence is daardoor gebragt in het eerste geval op 400 £, in het andere op 1600 £. Bewonderen wij hierin de kunst van staalbewerking in het klein, niet minder verdient zij zulks in het groot, wanneer men denkt aan de staalveêren voor rijtuigen, door adams vervaardigd wordende, die per stuk 25 à 35 ℔ wegen op eene lengte van 10 tot 18 palm.

Bij de fabricatie van het Berlijner ijzer tot verschillende galanteriën, als ceintuurgespen, colliers, brasseletten, spelden, oorringen en dergelijke, neemt de waarde bij de grofste artikelen 1100 malen, bij de fijnste 3800 malen toe. Uit 5 ℔ ruw ijzer, gesteld op eene waarde van 36 centen, worden 3844 stuks hemdsknoopjes gemaakt, die eene waarde van omstreeks 3500 guldens bedragen.
Op deze wijze bevreemdt ons niet het verhaal van een' Afrikaansch Koning, wien toevallig een oude schoen in handen kwam, en die door de oude spijkers, welke er instaken, zich rijkdom, roem en magt verschafte. De kleine brokjes ijzer werden gereedschappen, die zijne Afrikaansche Majesteit overal voor goudstof en andere kostbaarheden uitleende, totdat alle schatten des lands hem waren toegevloeid. Aan Prins leopold, den tegenwoordigen Koning der Belgen, werd in 1824 door de stad Sheffield, beroemd door hare messenfabrijken, aangeboden een mes, dat ⅝ Eng. duim of 1,59 Ned. duim nagenoeg lang zijnde en 4½ pennyw. of 7 wigtjes wegende, vijftig verschillende instrumenten in zich sloot, die door 20 afzonderlijke veêren en 25 scharnieren bewogen werden.
Gij begrijpt wel, M.H., dat dit de thans bekende uiterste grenzen zijn. De vermeerderde waarde staat in verband met den graad van veredeling, en waar deze gering is, zoo als b.v. bij het gieten van ijzer tot huiselijk gereedschap, is de verhoogde waarde evenredig minder, want in het aangehaalde voorbeeld wordt zij slechts verdubbeld; bij de bewerking tot bouwmansgereedschap verdriedubbeld enz.

(Het vervolg en slot hierna.)






{==587==} {>>pagina-aanduiding<<}

Napels in het jaar 1843.

3. Herbergiers en Lastdragers.

(Vervolg van bl. 544.)

Had men te Napels alleen met herbergiers, voerlieden en lastdragers te doen, zoo zou men moeten denken, in eene groote dievenspelonk geraakt te zijn. De Napolitaansche herbergier schaamt zich niet, voor drie carlini te laten, waarvoor hij twee piasters geëischt had. Vraag eenen voerman of koetsier, wat gij in zijne schuld zijt, en wees verzekerd, hij zal u de grootste som noemen, welke hem in zijn beroep in den mond kan komen; naderhand lacht hij u achter uwen rug uit, wanneer gij onnoozel genoeg geweest zijt, ze hem te geven. De Napolitaan der genoemde klasse denkt: ‘Daar heb ik iemand, die piasters bezit, en mij ontbreken piasters; ik moet zien, ze uit zijnen zak in den mijnen te doen overgaan, en dat wel in zoo groote menigte en zoo snel mogelijk, want morgen kan het geld ergens anders heen geraakt zijn.’ De Franschman daarentegen zegt: ‘Beter tienmaal iemand 40 sous ontfutseld, zonder dat hij het merkt, dan 15 francs op eens, want in het eerste geval heb ik 5 francs meer.’ De Napolitaan is te hartstogtelijk, om zoo te rekenen. Hij kent geen' morgen. Waar hij geld merkt, valt hij er op aan, zonder zich te bekreunen, of gij wederkomt of niet.
Mijn reisgenoot en kamerbuur uit Barcelona had de onvoorzigtigheid gehad, onzen kastelein te zeggen, dat hij slechts eene maand te Napels dacht te blijven en had de huur voor die maand vooruit betaald. Na drie dagen hield voor hem de bediening op. Men bragt hem geen water meer; men maakte zijn bed niet. Hij mogt schellen zoo veel hij wilde, niemand kwam; want hij had betaald. Mijn andere buurman, de Bolonees, die land en zaken beter kende, had door onverdroten dingen den prijs zijner kamer tot op vier carlini daags verminderd. Tot dien prijs had hij voor ettelijke weken gehuurd. Na eenige dagen kwam een Engelschman en bood voor hetzelfde vertrek eenen carlin meer. Van stonden aan werd met ongehoorde onbeschaamdheid alles gedaan, om den Bolonees het verblijf onverdragelijk te maken, en eer vierentwintig uren verloopen waren was hij

{==588==} {>>pagina-aanduiding<<}
verhuisd. Mijn derde reisgezel, die grooten angst voor moordenaars voedde, had uit Turijn een geheel tuighuis van haken stootwapenen medegebragt. Hij sprak op een' barschen toon, om de kamerverhuurders bang te maken. Men hield hem voor eenen ijzervreter en bediende hem als een' Koning.
Daar het leven te Napels niet duur is, zoo vermaakte ik mij liever met de Napolitaansche bedriegerijen, dan dat ik er mij, als mijn Piemontees, over geërgerd zou hebben. Evenwel verzuimde ik daarbij niet, wat ik had, goed achter slot te houden; want ik wist, dat men, zulks veronachtzamende, zijne hemden ligt aan het lijf der dienstboden vinden kon. Op zekeren morgen hoorde ik mijnen oppasser bij de meiden van het huis zijn beklag doen, dat ik mijne laden zoo zorgvuldig sloot. ‘Die Fransche heer,’ zeide hij, ‘laat naauwelijks een' zakdoek slingeren. Men kan hem niets wegnemen dan tabak en sigaren. Behalve deze heb ik hem niets kunnen ontfutselen dan deze cosella.’ Daarbij wees hij haar een' zijden doek, dien ik reeds vermist had. Oogenblikkelijk daarop ging het Hoogwaardige, door de gewone klokjes voorafgegaan en met het zonnescherm overdekt, de kaai langs. Mijn oppasser viel op het balkon op de knieën en bad zeer aandachtig.
Geeft gij aan eenen facchino te Napels uwen mantelzak te dragen, zoo beurt hij dien op als een veder, loopt u er mede vooruit en springt den trap op; maar is hij tot op weinige schreden van het doel gekomen, zoo kromt hij plotseling rug en knieën, alsof hij onder eenen centenaar-zwaren last gebukt ging, hijgt en tilt steunende het valies van zijn' schouder. Uit deze kenteekenen leidt gij af, wat de man verdiend heeft, en geeft hem meer dan in het tarief bepaald staat. Met uitgestrekte hand blijft hij voor u staan en zegt: ‘Hoe? geeft uwe Excellentie mij slechts zooveel?’. Gij zijt niet knijzerig van aard en geeft hem nog een paar carlini, in het denkbeeld, dat nu ten minste de knaap zich weg zal pakken. Hij bedankt, doet drie stappen om heen te gaan, maar blijft weder staan. ‘Nu,’ zegt gij, ‘hebt gij nog niet genoeg?’ - ‘Signor,’ herneemt de facchino, ‘de weg was zoo lang en uw valies zoo zwaar. Nog twee bajocchi voor een glas limonade.’ Bij toeval zijt gij in eene goede luim en geeft hem de twee bajocchi; de facchino gaat weder een paar stappen ver en plant zich tegen de deur. ‘Nog niet weg?’ vraagt gij opkijkende. ‘Ach, Signor! de ar-
{==589==} {>>pagina-aanduiding<<}
moede - een zwaar huishouden - vrouw en kinderen te onderhouden. Er is tegenwoordig veel geld noodig om te leven. Vóór dat ik trouwde, was ik bij de kerk van Giesu Nuovo aangesteld in hoedanigheid van....’ Het geduld vergaat u, en gij maakt aan het relaas een eind door den seccatore de deur uit te werpen. Hetzelfde middel, terstond bij den aanvang aangewend, zou u de bijbetaalde carlini en bajocchi hebben kunnen besparen, en hetzelfde middel hadt gij toch eindelijk moeten bezigen, al hadt gij ook allengskens uwe geheele beurs in de handen van den onverzadelijken vrager uitgestort.
Op zekeren dag betaalde ik eenen facchino den bij het tarief vastgestelden prijs en werd, als naar gewoonte, om eenig toegift lastig gevallen. Een andere facchino greep den onbeschaamde met vuistslagen aan en joeg hem weg als eenen seccatore, die de eccellenze lastig viel en het handwerk bedierf. De tuchtmeester beviel mij wel, en ik droeg hem op, een visitekaartje, dat ik anders zelf had willen brengen, te bestellen. In vijf minuten was hij weder terug en ontving van mij den carlin, dien ik hem volgens het tarief schuldig was. ‘Neen,’ zeî hij, ‘zoo betaalt men de halfnaakte deugnieten, die men in geen fatsoenlijk huis kan zenden. Ik, die mijn woord weet te doen zoo als het behoort en een behoorlijk wambuis aan het lijf heb, verdien ten minste twee carlini voor mijne snelle bezorging.’
De huurkoetsier te Napels is niet minder knap in zijn handwerk dan de lastdrager. Una carozza! klinkt het aanhoudend, dwars door het oorverdoovend straatgedruisch. Gaat gij over een plein, en is uw weg bij toeval naar den kant gerigt, waar de huurkoetsiers hunnen stand hebben, zoo roepen zij allen uit éénen mond: una carozza! en komen in vollen galop aanrammelen, op het gevaar af van u te radbraken. Zij rijden tegen elkander aan, bedienen elkander weêrkeerig met zweepslagen, en openen de portiers, vóór dat gij nog het geringste teeken gegeven hebt, dat gij rijden wilt. Rijdt gij langs een' ledigen kabriolet voorbij, zoo roept de voerman daarvan u toe: una carozza, even alsof hij dacht, dat men voor tijdverdrijf uit het eene rijtuig in het andere klom. Op zekeren avond, dat ik onder eene regenbui van een bal naar huis kwam, en het koetshuis van het logement openstond, verzocht ik den koetsier, de

{==590==} {>>pagina-aanduiding<<}
plaats op te rijden. ‘Onmogelijk, heer,’ hernam hij; ‘zie slechts, welk een afgrond daar voor het huis ligt; mijne arme paarden zouden de pooten, mijne koets de wielen en uwe excellentie armen en beenen breken.’ De voorgewende afgrond was eene door straatmakers opgegraven plek, twintig schreden van het koetshuis. Ik steeg uit met de aanmerking, dat die afgrond hem een' halven carlin drinkgeld gekost had. ‘Klim maar weêr in,’ riep de vent, terwijl hij zelf weder op den bok sprong; ‘ik zal het wagen.’ Ik was reeds op de plaats van het logement; hij reed mij in vollen galop achterna en riep, terwijl ik den trap opklom: ‘Signor! een' halven carlin.’ Op de tweede verdieping hoorde ik hem nog roepen: ‘Een fooi! een fooi! wat gij slechts geven wilt! Una bottiglia.’ En toen ik mijne deur toedeed, klonk het nog van beneden; ‘Signor! bajocco!’
In het zuiden van Frankrijk zijn kasteleins, huurlakkeijen en voerlieden even erge bedriegers als te Napels; maar men heeft van het bedrogen worden zooveel pleizier niet. De lastdrager te Avignon, wiens lompheid en kwaadaardigheid ook tot een spreekwoord geworden zijn, overhoopt u met scheldwoorden, en neemt het voorkomen aan, alsof hij u tegen den grond wil slaan, zoodra gij hem eenige tegenbedenking durft maken. Te Arles hield ik mij twaalf uren op en werd er negenmaal bedrogen, doch niet een' enkelen keer op eene grappige wijs. Ik treed bij eenen stalhouder binnen. Men beijvert zich mij een' stoel aan te bieden, geeft zich veel beweging om mij den bond van het lijf te houden, hoezeer het beest zich niet verroerde, slaat de kinderen, die den mond niet opendeden, om hen te doen zwijgen - alles uit achting voor mijnen hoogen persoon. ‘Welke plaats verkiest Uw Edele?’ - ‘In het coupé. - Zoo als UEd. het beveelt. Het is een rijtuig, dat den grootsten heer eer zou aandoen.’ Het heerlijke rijtuig komt, en wat is het? De ellendigste kast, die, in plaats van een coupé, een open kabriolet heeft, met een vuilen lederen lap tot bedekking mijner beenen, op welke nog half en half de conducteur gezeten is. Mijne ontevredene aanmerkingen worden met lompheden beantwoord; men spreekt patois en laat mij staan. Maar toch heeft men nog eene kleine vriendschapsdienst van mij te verzoeken, namelijk, van toch aan de Engelschen, die binnen in het rijtuig zitten, den waren prijs der plaatsen niet te willen verraden, want men heeft

{==591==} {>>pagina-aanduiding<<}
hun dien dubbel laten betalen. Bij deze wijs van bedriegen is er iets opzettelijks, iets boosaardigs, dat verontwaardigt. - Te Napels, daarentegen, is het bedriegen aan de dienstbare volksklasse zoozeer tot eene tweede natuur geworden, dat het bij haar een naïf karakter aanneemt. Mijn hospes te Ste Lucia had eene welgemaakte nicht, met lederbruinkleurig vel, die zijne huishoudster was. Zij liet mij niet alleen voor alles een' dubbelen prijs betalen, maar gaf mij dan nog daarenboven slechts de helft van hetgeen mij toekwam. Vorderde ik het overige, dan streek zij hetgeen zij gegeven had weder op, en ging met majestueuze houding weg. Riep ik haar terug, dan kreeg ik wel wat ik behoefde, maar altijd nog iets minder dan de eerste maal. Eer zou men haar een lid van het lijf, dan aan hare handen het geld hebben kunnen ontrukken, dat zij zich toegeëigend had. Een Fransche gaauwdief is door tucht te beteren, een Napolitaansche is ongeneeslijk; hij kan het stelen even min laten als een zwaluw het reizen, of als die arme bever in den Plantentuin, die, bij gebrek aan leem, zijn voeder kneedt, om er een huisje uit te maken.

4. De hoogere standen. Censuur.

De voornamere zamenleving splitst zich te Napels in twee deelen: een vast en blijvend uit inboorlingen bestaande, en een steeds afwisselend en zich vernieuwend, uit buitenlanders. In Mei loopt dit verkeer uiteen. De trekvogels gaan op de lommerrijke plaatsjes te Castellamare en Sorrento nestelen, en drie vierde deelen derzelven keeren den volgenden winter niet naar Napels terug. Men leert elkander ligt kennen en vergeet elkander even ligt. Tot den voornamen omgang wordt alleen de adel gerekend; de rijke koopmansstand vormt een middending tusschen adel en gemeen.
De adel te Genua is somber, terughoudend, en houdt noch van verlustigingen noch van uitgaven. De adel te Napels is juist het tegenovergestelde; niets schuwt hij meer dan het verwijt van karigheid. De kleinzoon van een groot heer, wanneer deze een paleis, equipaadje, galerij van schilderwerken en een' kok gehad heeft, kan al deze dingen volstrekt niet ontberen, al is het grootvaderlijk vermogen ook nog zoo zeer versmolten. Door de omstandigheden geprangd, zal hij misschien ettelijke schilderijen verkoopen, doch slechts zoo veel, dat de rest, strikt genomen, nog eene galerij

{==592==} {>>pagina-aanduiding<<}
heeten mag. De kok heeft misschien niets te doen, dan dagelijks uit eene gaarkeuken eene schotel maccaroni voor zich en zijnen heer te halen; maar de edele heer houdt toch nog een' kok. Wat hij door zijne zuiniger huishouding in een jaar bespaard heeft, besteedt hij aan een bal, dat aan den ouden glans van het huis moet herinneren; want, zegt hij, een man als ik is niet geboren om geld op te potten, maar om het uit te geven. Daar ondertusschen de meeste adellijken, hoofd voor hoofd genomen, in het geven van kostbare feesten met de rijke kooplieden niet wedijveren kunnen, zoo hebben zij zich tot een genootschap onder den naam van akademie vereenigd, dat des winters, elken maandag, in een fraai locaal naast den San Carlo-schouwburg, luisterrijke feesten geeft. De koninklijke familie vereert die feesten met hare tegenwoordigheid. Alvorens in de akademie als lid te kunnen opgenomen worden, moet men zijnen adeldom bewijzen; kooplieden en bankiers zijn er van uitgesloten. Vreemdelingen worden op eene bloote aanmelding genoodigd. Op de overige dagen der week vormen de leden der akademie kleinere cirkels. Toon, manieren en gewoonten zijn hier nagenoeg dezelfde als te Parijs, alleen met wat meer hartelijkheid en minder huichelarij. Het gedrag jegens gelieven is te Napels anders dan te Parijs. In een Fransch salon geldt als regel, dat vertrouwelijke gesprekken tusschen twee personen, al is derzelver betrekking geen geheim, niet ongestoord mogen plaats vinden. Het zou als eene niet zeer vriendelijke onbescheidenheid opgenomen worden, wanneer men vermijden wilde, hen in hun gesprek te storen; want dit zou zijn, te laten merken, dat men met hunne hartsaangelegenheden bekend was. Te Napels zou zulk eene storing tot verwijt strekken. Wordt hier met eene zachter stem eene tweespraak aangeknoopt, zoo houdt zich ieder, die niet voor iemand zonder alle wellevendheid wil doorgaan,
van het paartje verwijderd, tot dat het met zijn gesprek gedaan heeft. Nog onbekend met deze eigenaardigheid, brak ik op zekeren avond, in eene bijeenkomst van honderd personen, zulk een onderhoud af. ‘Wat hebt gij daar gedaan?’ zeî mij eene dame. ‘Kondt gij dan niet raden, dat het gelieven waren, die elkander iets bijzonders te zeggen hadden? Deze gelegenheid, om met elkander te praten, was voor hen iets zeldzaams; de goede lieden zullen u uit den grond van hun hart verwenschen.’ Ik verklaarde

{==593==} {>>pagina-aanduiding<<}
aan de dame het gebruik, dat in de Parijsche gezelschappen plaats had. Zij lachte, en meende, dat dit eene echt Fransche overdrijving van kieschheid was, eene komedie, die niemand blinddoekte.
In den vorigen winter heerschte te Napels de smaak voor levende tableaux. Het vermaak bij zulk eene vertooning is meer aan den kant der genen, die zich laten bekijken, dan aan dien der toekijkers. Voor de eersten ligt in de toebereidselen en repetitiën eene eigenaardige bekoorlijkheid; de dames vooral hebben een voorwendsel, om kostbare stoffen aan te koopen, zich met naaisters en modewerksters te omgeven, haar eigen beeld in eene nieuwe gedaante in den spiegel te beschouwen, en in een fantastiek gewaad grootere bekoorlijkheden ten toon te spreiden dan in de gewone kleeding. Voor de aanschouwers kan de menigvuldigheid der tafereelen bezwaarlijk de langwijligheid der tusschenpoozen vergoeden.
Het carneval is een verlustigingstijd voor alle standen; maar te Napels speelt daarbij de adel de hoofdrol. Uit mijne eigene ondervinding kan ik niet bevestigen, wat de reizigers beweren, dat het carneval te Napels het schitterendste en drukste is na dat van Rome. Het hof was in den rouw wegens het, met het begin van den winter, voorgevallene overlijden van den broeder des Konings. Z.M. wenschte, dat de carnevalsvreugd daaronder niet lijden mogt, en had, om dezen wensch werkdadig te kennen te geven, verscheidene winterbals bijgewoond. In de verwachting, dat het met vastenavond op de Toledo-straat van koetsen en maskers wemelen zou, en dat men er elkander met stroomen van meel en ruikers zou overstelpen, begaf ik er mij des zondags en des maandags heen, in eenen ouden paletot gehuld, die mij als pantser tegen morsigheid en meel moest dienen. Ik zag veel koetsen en veel nieuwsgierigen, maar niet eene enkele verkleeding. Des dingsdags was men overtuigd, dat er dit jaar aan geen carnevalsvermaak te denken was, en niemand verscheen, behalve den Baron B., een' buitenlander, die het corso op en neêr reed in eene opene kales, met eene lading ruikers, meeleijeren en dragées. Hij vond echter niemand, die genegen was zich er mede te laten begooijen. In het jaar 1844 zal het beter gaan. Het hof en de Prinsen moeten beloofd hebben, ditmaal zelven in het strijdperk te zullen verschijnen en het voorbeeld van

{==594==} {>>pagina-aanduiding<<}
trouwe vasthouding aan het oude landsgebruik te zullen geven.
Geheel treurig ging echter het carneval van 1843 te Napels niet voorbij; alleenlijk bleef de verlustiging tot de voornamere standen beperkt. Het groote maskenbal in den schouwburg van San Carlo was zoo glansrijk als ooit. De zaal was allerschitterendst verlicht. In de loges zaten de dames, rijk getooid en zonder maskers; in het parterre woelden tot middernacht de mans ondereen. Vervolgens werd er in de loges gesoupeerd, en daarna begon het eigenlijke maskenbal, vermits de dames alstoen, in domino's gehuld, naar het parterre afkwamen. Scherts en maskengrappen duurden tot den ochtendstond. De Koning, die mede naar het parterre gekomen was, kreeg er zijn deel van, zoo goed als ieder ander. Drie dagen lang naderhand werd in de salons te Napels van niets anders gesproken, dan van het groote maskenbal. Het was ook inderdaad regt fraai geweest. Bij den eersten opslag geleek het naar een Parijzer bal masqué, doch bij nadere overweging ontdekte men een hemelsbreed onderscheid. Op een gemaskerd bal te Parijs verschijnt ter naauwernood een half dozijn fatsoenlijke vrouwen, welke hare geweldige nieuwsgierigheid niet hebben kunnen weêrstaan, en die onder hare maskers blozen, gedurig bevende van vrees, dat zij herkend zullen worden. Op een maskenbal in den schouwburg te Napels heerscht echte vrolijkheid, die ondertusschen nimmer de grenzen van het welvoegelijke te buiten gaat. Vergelijkt men nu hiermede de losbandige zamenscholing, welke te Parijs den naam van maskenbal draagt, zoo begint men over te hellen om te gelooven, dat de Franschen, zonder het te bemerken, op den terugweg zijn naar den tijd der barbaarschheid, tot dat men bedenkt, hoe het Parijzer bal door iedereen bezocht wordt, en dat te Napels door uitgezochte gasten, die zich in toom weten te houden.
Het gezelschappelijk gesprek is in onze dagen te Parijs nog slechts de schaduw van wat het eertijds was, maar nog steeds oneindig rijker dan te Napels. Te Napels kan men bezwaarlijk over iets anders praten, dan over kinderachtige beuzelingen. Over Fransche literatuur wordt zeer dikwijls gesnapt, en zeer dikwijls op eene wijs, die voor eenen Franschman kluchtig is. Zoo, bij voorbeeld, hoort men: ‘La Tour de Nesle is een meesterstuk, dat alle drama's van den tegen-
{==595==} {>>pagina-aanduiding<<}
woordigen en van vroegere tijden verre achter zich laat. Signor scribe, die zich zoo bescheiden beneden molière stelt, is toch meer onderhoudend, schrijft fraaijer, en verstaat de scenische kunst beter, dan de schrijver van den Tartuffe.’ Maar van waar zou ook gezond oordeel en beschaving van den geest komen, wanneer de regering er zich zoo zeer aan gelegen laat zijn, dezelve onderdrukt te houden. Die te Napels wat weet, zoekt buitenslands zijn geluk. De Groothertog van Toskanen heeft onlangs op eene reis naar Napels verscheidene jonge geleerden voor Pisa en Florence aangewonnen. Napels bezit nog den filozoof galuppi, maar deze moet een deel zijner gedachten in petto houden en de overige omsluijeren. In het maandschrift Il Progresso ziet men, dat de zin voor wetenschap er is, maar dat tot ontwikkeling van denzelven de vrijheid van het woord ontbreekt. Het letterkundige blad Salvator Rosa wordt door bekwame lieden opgesteld, maar de censuur dwingt hen, kinderachtigheden te schrijven. Deze lettervoogdij noodzaakt zelfs de vertalers, om in hun werk de gekste veranderingen te maken. In de overzetting van Gabrielle de Vergy vond men het
tweegevecht tusschen fayel en coucy hoogst aanstootelijk, omdat de duëllen te Napels streng verboden zijn. De vertaler moest coucy door fayel verraderlijk met dolksteken laten vermoorden. Willem Tell, van rossini, kon te Napels onmogelijk in zijne ware gedaante op het tooneel gebragt worden. In plaats van den landvoogd dood te schieten, valt tell aan deszelfs wachten in handen. Het Maskenbal moest zoodanig veranderd worden, dat ankerström door den Koning doodgeschoten wierd; ten laatste zag men van de opvoering geheel en al af. Om de goede zeden niet te kwetsen, moeten de danseressen der opera groen-zijden broeken dragen, hetgeen eenen indruk maakt, alsof men Sirenen met vischstaarten huppelen zag. Om de Godsdienst niet te na te komen, is sedert de verleden maand Mei verboden geworden, op het tooneel de woorden God, de Hel en dergelijke te gebruiken, omdat deze tot het wezen der Christelijke leer behooren. Men verbeelde zich den jammerlijken toestand van den theaterdichter, die het o Dio! dien hoeksteen van het recitatief, niet meer gebruiken, en wiens helden de hel niet meer in den boezem dragen mogen! Het doel van al die rigoristische kluchten is naauwelijks te begrijpen, wanneer

{==596==} {>>pagina-aanduiding<<}
men alle oogenblikken jonge geestelijken, met rijlaarzen aan de beenen en in alles de houding van een' kavalier nabootsende, in gezelschap van dames ziet wandelen, de koffijhuizen bezoeken, en hen, als andere menschen, op de openbare straat uit volle keel hoort lagchen.

(Het vervolg hierna.)



De sleutel en het hart.

(Vervolg van bl. 557.)

Na dien tijd verkreeg het woonhuis een veel vrolijker voorkomen. Het kwam, volgens het testament des overledenen, met zijn geheel vermogen, in handen van Mr. richard, of, gelijk men hem meestal noemde, dick wilderspin, en Mrs. elliot ontving slechts eene onbeduidende lijfrente. Nu brandde er vuur op den haard en in de schoorsteenen, en gelach weêrklonk door de kamers - één vertrek uitgezonderd, dat, waarin de oude heer was gestorven. Overigens vierden Mr. richard en zijne vrolijke gezellen elken nacht hunne woeste feesten. Hun heilige der heiligen was een groote kelder. Daarheen hadden zij eenig oud huisraad en eenige kisten laten brengen, van welke niemand wist, wat er in was. Zij waren van Londen gekomen en op deze plaats gebragt, waar niemand toegang had, dan de ingewijden. Er was in dat alles iets geheimzinnigs, en van tijd tot tijd hoorde men zulk een zonderling geluid uit dien kelder, dat niemand van de buren, wanneer het donker was geworden, daar gaarne voorbijging, en de landman, bij het aanbreken van den dag, liever eenen grooten omweg maakte, dan dit vreeselijke gedruisch te hooren; ook had men aan de vensters verschrikkelijke gedaanten gezien, en eindelijk werd het geloof algemeen, dat Mr. wilderspin daar met onreine geesten gemeenschap hield. Wat hiervan zijn mogt, de ondernemingen van dezen heer en zijne gasten bepaalden zich geenszins tot het huis en deszelfs grondgebied. De buren begonnen mijlen ver in den omtrek last te hebben van hunne woestheid. Deuren werden opengebroken, uithangborden verdwenen en vensters werden ingeslagen. Op zekeren nacht kregen al de vrouwen van de plaats zenuwtoevallen bij eene vreeselijke

{==597==} {>>pagina-aanduiding<<}
uitbarsting, alsof hemel en aarde met elkander in strijd waren; bij eene andere gelegenheid luidden alle klokken in den toren plotseling en te gelijk, en aan de kerkvensters, die met een blaauwachtig licht waren bestraald, zag men fantastische gedaanten, die met doodshoofden als met kaatsballen speelden en op de grafsteenen ronddansten. Hierop volgden grappen van baldadiger aard. Een zwaarlijvige magistraatspersoon werd zoodanig geteerd en met veren bedekt, dat men hem voor den grootvader van het geheele kippenvolk zou hebben kunnen houden, en drie geregtsdienaars vond men half verdronken in een sloot. Eindelijk dreven twee der vrolijkste broeders hunne aardigheid zoo verre, dat zij eenen pachter bij zijnen terugkeer van de markt op den grooten weg wilden afzetten. Ongelukkig begreep de domme boer deze geestigheid niet. Nadat hij den een' met het achtereinde van zijne zweep een' slag had gegeven, dat hij neêrtuimelde, greep hij den ander vast en bragt hem, na eenen wanhopigen tegenstand, naar St. Ives. Daar de overheid, en vooral de Jury, aldaar niet schranderder was, zoo werd deze vrolijke duivel voor den ganschen tijd van zijn natuurlijk leven naar gene zijde van den oceaan getransporteerd.
Dat was de doodsteek voor de broederschap. Zij bekwam daar niet weder van. De ring was verbroken en de steenen vielen uiteen. Sommigen der vrienden moesten het land verlaten, anderen zonken vóór hunnen tijd in het graf, ja een van hen werd met zooveel geweld van het paard geworpen, dat hij niet alleen den nek brak, maar ook eenen indruk in den harden grond achterliet, die lang als eene waarschuwing tegen zulke vereenigingen werd getoond. Slechts dick wilderspin en zijn boezemvriend bosky bean bleven overig en waren onafscheidelijk. Zij hadden een ligchaam van ijzer.
De lezer zal zich herinneren, dat ik mij aan het begin van dit verhaal als eenen Dorpspredikant voorstelde, jong, niet zeer rijk, een vriend van jagthonden en buksen met dubbelen loop. Nu moet hij zich verbeelden, dat ik een man van gewigt ben geworden, met grijzend haar, een' bril op den neus, en een der magistraatspersonen van het graafschap. Achttien jaren zijn er sedert mijnen merkwaardigen togt naar Washmere verloopen. Gedurende dien tijd had ik de ongelukkige Mrs. elliot en haar kind niet uit het oog verloren. Ten gevolge van het vermoeden, dat op haren

{==598==} {>>pagina-aanduiding<<}
man kleefde, van wien zij niets verder hoorde, was zij genoodzaakt geweest, om elders en onder eenen anderen naam eene woonplaats te zoeken. Haar kind groeide op, en zij zag zich te regter tijd door eene erfenis van eenen verwijderden bloedverwant in staat gesteld, om hem naar de hoogeschool te zenden. Daar ik hem bekwaam en vol talenten vond, bewoog ik mijnen ouden vriend, Doctor whiffwell, hem bij zich aan huis te nemen. Wat ik van dezen aangaande zijn gedrag hoorde, was altijd verblijdende. Hij behaalde meer dan éénen prijs en liet jaarlijks zijne mededingers achter zich. Op zekeren morgen zag ik den Doctor zoo snel mijnen tuin binnentreden, als zijne wijde leêren stevels, die hij gewoon was te paard te gebruiken, hem slechts toelieten.
‘Een heerlijke dag voor den oogst,’ riep hij mij te gemoet, ‘een uitstekend schoone dag! Een uitstekend jong mensch ook, uw protégé daar ginder. Zoo iets is nog niet gebeurd - ik geloof niet sedert den tijd van Koning alfred - ten minste niet bij mijne geheugenis. Ziehier, mijnheer!’ En daarmede trok hij uit een groot pakket eene rol parkement en gaf mij die. Ik keek haar in. Het was de lijst van het akademisch onderzoek, en aan het hoofd van de bekwaamsten stond de naam van hargrave georgius; hij had den hoogsten akademischen graad behaald. Ik wenschte hem van harte geluk.
‘Geluk gewenscht, mijnheer!’ antwoordde de Doctor. ‘Ik kan u niet zeggen, hoe zeer ik er mij in verheug. Maar gij weet nog maar de helft van hetgeen hij gedaan heeft. Maar wat is dat hier een kuil!’ ging hij voort en begon met zijnen stok wat regenwater af te leiden, dat zich in eene holligheid had verzameld. ‘Uwe wegen zullen spoedig niet veel deugen, als gij zoo iets toelaat. - Ja, best, best! Maar er is nog heel wat anders te koop!’
‘En wat heeft hij dan gedaan, mijnheer? Heeft hij den toren van de St. Mariakerk laten springen of het stadhuis in brand gestoken?’
‘Mijnheer!’ zeide Doctor whiffwell, terwijl hij van onder zijne dikke grijze wenkbraauwen mij scherp aanzag en zeer langzaam sprak, ‘hij heeft bij mijne nicht brand gesticht; hij heeft haar of zij heeft hem gloeijend van liefde gemaakt, hetgeen op hetzelfde neêrkomt. Alles, wat ik bewijzen kan, is, dat zij het zamen hebben gedaan, en nu

{==599==} {>>pagina-aanduiding<<}
staat het in lichtelaaije vlammen. Het is wat te zeggen! Pro primo wil de heer george geen rede meer hooren en dreigt met zelfmoord; pro secundo heeft Miss clara alle mogelijke soorten van kramp, en pro tertio is daar de zaak met Mr. binnel, die weggezonden moet worden, omdat hij de meid heeft gekust. En dat alles in de week vóór de veemarkt, waar ik drie stieren moet brengen, verscheidene soorten van schapen en verbeterde dakpannen. Mijnheer, ik baad in mijn zweet.’ En daarmede wischte hij het bij stroomen van zijn voorhoofd.
‘Gij zult toch, hoop ik, die bespottelijke verliefdheid dadelijk te keer gaan?’ zeî ik vol angst.
‘Te keer gaan? Ik kon even goed iemand in zijne akademische redevoering stuiten. Clara zweert hem te zullen trouwen, en geen meisje is beter in staat haar woord te houden. Het kind is geen kind gelijk andere, en zij heeft niet weinig verstand van den landbouw.’
Nadat ik nog eenigen tijd met hem gesproken had en zooveel mogelijk zijnen ijver voor die verbindtenis had zoeken te bekoelen, welke de Doctor blijkbaar niet weinig begunstigde, maakte hij zich eindelijk gereed, om afscheid te nemen. ‘Misschien,’ zeide hij nog, ‘vergezelt gij mij wel naar Cambridge. Onder anderen hebben wij nu eenen man te verhooren, die elliot heet, en in de vorige eeuw een' moord moet hebben gepleegd, met wiens onderzoek een goed deel der tegenwoordige eeuw kan verloopen.’
Deze tijding trof mij geweldig. Toen ik namelijk george bij Doctor whiffwell geplaatst had, vond ik het onnoodig, om zijnen waren naam en zijne geschiedenis mede te deelen, die wij tot dusverre ook voor den jongen man hadden verzwegen. Het denkbeeld evenwel van eene verbindtenis van de nicht mijns ouden vriends met den zoon van eenen moordenaar dwong mij, om thans de waarheid te openbaren. De verbazing en de droefheid van den ouden man bij dit berigt was schier bespottelijk om te zien. Hij beleed, dat clara hem zijne toestemming reeds had afgedwongen. Er schoot slechts één middel over. De jonge hargrave of elliot, gelijk men hem thans moest noemen, had altijd getoond een edelaardig karakter te bezitten; men moest hem dus het rampzalige geheim ontdekken, en ongetwijfeld zou dan zijn eergevoel hem dringen, om zijne aanspraak op te geven. Deze moeijelijke taak moest ik zelf op mij nemen. Ik zal de ver-
{==600==} {>>pagina-aanduiding<<}
schrikkelijkheid van het tooneel niet beschrijven, toen de edele trots en de blijde hoop van den armen jongeling door deze ontdekking werden vernietigd. Ik verliet hem nog geheel bedwelmd, en spoedde mij naar de gevangenis van den ongelukkigen vader.
Elliot had mij dringend laten verzoeken, om bij hem te komen. Hij dankte mij met tranen voor mijne goedheid jegens zijne vrouw, die tegenwoordig was, en verklaarde plegtig, aan de misdaad, waarvan men hem betigtte, onschuldig te zijn. Hij gaf de volgende verklaring:
‘In dien vreeselijken nacht had ik het plan opgevat, om een voornemen ten uitvoer te brengen, dat mij reeds lang voor den geest had gezweefd, en ik hoopte, dat Mr. wilderspin, als hij mijne verwijdering vernam, vriendelijker zou zijn tegen zijne dochter en zijnen kleinzoon. Ik ging dus, zonder van de mijnen afscheid te nemen, omdat mijn hart daartoe te vol was, naar de herberg, waar men mij gezien heeft, om vervolgens mijne reis aan te vangen. Toen ik de herberg verliet, kwam de wensch bij mij op, om mijnen vervolger voor het laatst te bezoeken. Wat ik daarmede bedoelde, weet ik zelf niet, maar een stellig plan om mij te wreken was het niet. Toen ik aan het huis kwam, merkte ik, dat eene kleine deur in den tuinmuur half open stond. Met mij zelven nog oneens, of ik zou binnentreden, zag ik twee mannen naar buiten komen. De een greep mij aan, en daar ik op den aanval niet verdacht was, werd ik op den grond geworpen. De nacht was zoo donker, dat ik mijne tegenpartij niet kon herkennen; doch mijne vaste, door latere omstandigheden bevestigde overtuiging is, God vergeve mij, zoo ik het mis heb! dat het niemand anders was, dan richard wilderspin, wiens handen van het bloed van zijnen oom nog rookten. Naauwelijks wetende, wat ik deed, keerde ik naar de herberg terug, sloeg het pad in door het moeras, bereikte de kust, en ontkwam naar Amerika. Uit de dagbladen vernam ik, dat men mij voor den moordenaar hield en eenen prijs op mijn hoofd had gezet. Sedert dien tijd zijn er achttien jaren verloopen, en deels het verlangen naar vrouw en kind, deels eene onverklaarbare aandrift, die ik niet kon wederstaan, voerden mij naar Engeland terug. Het overige weet gij. De neef van mijne vrouw herkende mij; ik werd gevat, en zal nu mijn rampzalig leven op een schavot moeten eindigen. En toch heb ik u een verzoek te doen,

{==601==} {>>pagina-aanduiding<<}
een zonderling, misschien onbeduidend verzoek, eene dienst, die ik van u alleen durf vergen. Ik sprak daar van een zeker iets - ik weet niet, hoe ik het noemen zal, - dat mij aandreef, om terug te keeren. Jaren lang bleef het mij bij, en altijd in verband met het denkbeeld, dat er, zoo de kamer onderzocht werd, waarin de vreeselijke daad werd gepleegd, iets zou worden gevonden, dat tot ontdekking van den moordenaar zou kunnen leiden. Het is geen droom, maar een indruk, een voorgevoel, hoe gij het noemen wilt, het verlaat mij nooit, het ligt als een berg op mij en vervolgt mij dag en nacht. Nooit was het zoo levendig bij mij als nu. Mijnheer, om der geregtigheidswille, uit medelijden met mij bezweer ik u, aan mijn verzoek te voldoen! Mijn leven hangt aan dezen enkelen draad.’
Hevig aangedaan verliet ik de gevangenis. Er was iets in het gedrag van den man, dat mij de overtuiging van zijne onschuld gaf. Ik besloot dus, kapitein darrell, een' van de ijverigste mijner mederegters, in den arm te nemen. De kapitein luisterde, glimlachte, niet op eene mij aangename wijze, en antwoordde, terwijl hij een snuifje nam: ‘Och ja, onschuldig als een pas geboren kind! Dat is zoo de term! Ik heb er nog nooit een' gezien, die dat niet zeide. En gij gelooft dat alles? Al neemt men de mogelijkheid van zulk een voorgevoel aan, gelooft gij dan, dat de Voorzienigheid zulk eenen geweldigen omweg zou nemen, om de waarheid te ontdekken?’
Ik had intusschen niet veel moeite, om hem te bewegen mij te vergezellen, en den volgenden morgen begaven de kapitein, zijn zoon, een knaap van twaalf jaren, een politiedienaar en ik ons naar Washmere ter nadere onderzoeking. Bij onze aankomst vernamen wij, dat de tegenwoordige eigenaar niet te huis en op de jagt was. Toen wij ons oogmerk hadden bekend gemaakt aan eenen knaap van een slecht voorkomen, die zich den rentmeester van den heer wilderspin noemde, ging ik, daartoe gevolmagtigd, naar de welbekende slaapkamer. Wij moesten de deur openbreken; want zij was sedert den tijd van den moord toegespijkerd. De kamer zag er jammerlijk uit. De muren waren met het stof van achttien jaren bedekt; de luiken hingen bij de vensters neder; de planken, waarmede de muur was bekleed, waren hier en daar verteerd en losgegaan.

(Het vervolg en slot hierna.)



{==602==} {>>pagina-aanduiding<<}

Waarnemingen omtrent den ouderdom van eenige boomen uit het geslacht van het naaldhout.

De boomen van dit geslacht verschillen aanmerkelijk van ander houtgewas. Dezelve laten zich niet door stek of inlegging voortplanten. Aan derzelver hout ontbreken bijna geheel de spiraalvaten, die de zelfstandigheid van andere houtsoorten uitmaken; het bestaat grootendeels uit cellen of buisjes, die met lucht gevuld zijn, en hiervan komt ook deszelfs, in vergelijking van andere boomen, geringe zwaarte, die het zoo ligt op het water doet drijven. De verhouding der zwaarte van dennenhout tot die van het water staat als 546 tot 1000. Den ouderdom der pijnboomen, dennen en van allen, die tot dit geslacht behooren, kan men, even als bij andere boomsoorten, naar het getal der kringen berekenen. In eenige bergstreken gaan de houtvesters op eene andere wijze te werk; zij nemen namelijk zoo vele jaren aan, als zij van onderen tot aan den top des booms takken of kwasten tellen. Genomene proeven schijnen ten naasten bij tot dezelfde uitkomst te leiden, als wanneer men op de gewone wijze de ringen of jaarkringen in de doorsnede van den gevelden boom telt. Bij verouderende boomen gaat evenwel deze berekening niet altijd door. Het naaldhout wordt in de hoogte gedreven door eene aan hetzelve bijzonder eigene groeikracht, die de kroon eene piramidale gedaante doet erlangen; met den ouderdom neemt deze kracht eene andere rigting, en verdeelt zich meer in de zijtakken. De boom wast dus minder in de hoogte, maar breidt zich meer uit. Vandaar de waaijerachtige kroon bij vele pijnboomen, vooral in zuidelijke landen.
Op mijne togten over de Alpen (dus schrijft de Heer decandolle) heb ik de schoonste dennen in het woud van Ferré gevonden. Dezelve zijn daar in een afgelegen oord blijven staan, dewijl het onmogelijk was, de stammen naar beneden in de dalen te brengen. Dat woud ligt in eene bergklove, Allée Blanche genaamd, onder aan de zuidelijke helling van den Mont-Blanc, en een verbazende ijsklomp (Gletscher) stremt bijna geheel de gemeenschap met de vallei Courmayeur, door welke de weg naar Aosta loopt. Ik heb in dat woud dennen gemeten, welke 4 meters of 12 voet 4 duim omtrek hadden; maar verreweg de grootste boom is buiten twijfel de den op den berg Béqué, tusschen Dolone en Pré-St.-Didier. Deze veteraan onder het geboomte der Alpen heet bij de Alpen-bewoners de geitenstal, dewijl geheele kudden geiten des winters onder denzelven eene schuilplaats vinden. Deze reusachtige boom heeft even boven den wortel eenen omvang van 23 voet, en de verbazende stam houdt boven den eersten tak, die zelf 8 voet 4 duim 4 lijn dik is, nog eene dikte van 12½ voet.

{==603==} {>>pagina-aanduiding<<}

Ik heb (zegt dezelfde Schrijver) gelegenheid gehad, om de jaarkringen van een' anderen den te meten en te tellen, en ik deel de uitkomst dier onderzoeking mede, om den ouderdom des dennebooms van Béqué daarnaar te berekenen. De den (abies excelsa) had 8½ voet omtrek, en was, volgens het aantal jaarkringen, 260 jaren oud. In de eerste honderd jaren groeit dezelve zeer schielijk. Doch de wasdom neemt evenredig af; en verdeelt men den tijd in tienjarige perken, zoo bevindt men, dat de boom in het eerste jaar 2 duim 8 lijn dik was, maar van het 90ste tot het 100ste slechts 1 duim 2½ lijn dikker werd. Met het tweede honderdtal jaren begint de groei zeer gelijkmatig te worden - dezelve bedraagt in de tien jaren tusschen 1 duim 1 lijn en 9⅔ lijn; doch in het laatste tijdperk vóór het 260ste jaar, waarin de boom geveld werd, nog slechts 8¾ lijn. In volgende eeuwen zou waarschijnlijk de wasdom nog meer afgenomen, en welligt op 7 lijn of iets minder in elk tienjarig tijdperk gekomen zijn. Deze zeven lijnen kunnen dus ten naastenbij gehouden worden voor den maatstaf van den groei der dennen in hun tweede levensperk, d.i. gedurende die lange reeks van jaren, waarin zij langzamer, doch tevens veel regelmatiger, dan in den beginne, groeijen. - Naar deze waarnemingen nu is de ouderdom van den grooten denneboom ongeveer te berekenen. Dezelve heeft, gelijk boven is gezegd, 23 voet omtrek, en dus 7 voet 8 duim middellijn. De 260 jaren oude den had 8 voet 9 duim 4 lijn omtrek, en 2 voet 11 duim 1 lijn in de doorsnede. In het laatste tienjarige tijdperk werd deze slechts 8¾ lijn dikker, en zou, had men denzelven laten staan, op het einde der derde eeuw 3 voet 2 duim dik geweest zijn, en na verloop van nog honderd jaren, wanneer men steeds dezelfde verhouding van wasdom aanneemt, 4 voet 1 duim 8 lijn. Neemt men nu, volgens bovengemelde hoogstwaarschijnlijke
onderstelling, aan, dat, van het vijfde honderdtal jaren, de groei nog slechts 7 lijn in tien jaren bedraagt, en in deze verhouding blijft voortduren, zoo zou de boom elke eeuw niet volkomen 6 duim dikker geworden zijn, en niet minder dan twaalfhonderd jaren noodig gehad hebben, om tot eenen boom van 7 voet 8 duim middellijn, gelijk de den van Béqué is, te groeijen.
Deze reus onder het geboomte kan echter nog eeuwen leven; want deszelfs groei is zoo schoon en krachtig, dat er geene teekenen van de zwakheden des ouderdoms zich vertoonen. Bij dezen getuige van eeuwen gevoelt men, hoe reusachtige boomen op gelijke wijze, maar nog veel sterker, dan overblijfselen van oude kunstwerken, de verbeelding aangrijpen. Inderdaad, een gewas, waarin eeuwen lang de natuurkracht onafgebroken schept en werkt, en dat jaarlijks aan de aarde meer geeft, dan er van ontvangt, is een verheven beeld.
De lorkenboomen, wier hout iets zwaarder is dan het den-
{==604==} {>>pagina-aanduiding<<}
nenhout, staan als timmerhout met de dennen gelijk, maar zijn voor den scheepsbouw nog hooger te schatten. Men gaat echter niet op eene verstandige wijze te werk in de pijnboomwouden der Alpen. Boomen in den besten groei worden zonder noodzaak geveld. Hier en daar treft men nog slechts een paar reusachtige lorkenboomen aan, hoedanige eertijds in menigte de helling der bergen en de aangrenzende dalen bedekten. In het woud van Ferré heb ik evenwel nog verscheidene zeer groote lorkenboomen gemeten. De grootste derzelven had 16 voet 9½ duim omtrek; en, daar ik mij door waarnemingen op gevelde lorken overtuigd had, dat zij omtrent in dezelfde verhouding aangroeijen als de dennen, moet deze boom, volgens boven opgegevene berekening, eenen ouderdom van meer dan achthonderd jaren hebben.


Aardige vergelijking.

De staatsraad camus noemde lieden, die met gladde vleitongen en gebogen ruggen de tafelschuimers der grooten zijn, kruiken, die den nek naar beneden buigen, om gevuld te worden.


Schrandere verdediging tegen spot.

Zeker loterijcollecteur, die eene wonderlijk klinkende stem had, hoorde eens, toen hij in een opentlijk gezelschap trad, dat men zijne wijs van spreken al spottend nabootste. Hierover gebelgd, riep hij overluid: ‘Die zoo spreekt als ik is een ezel.’


Voortreffelijkheid van de eene natie boven de andere.

Onlangs werden twee inboorlingen van de Marquesas-eilanden, een man en eene vrouw, naar Frankrijk gebragt. Onder weg vroeg men hun, wie zij liever hadden, de Engelschen of de Franschen. ‘De Engelschen,’ hernam de man; ‘zij zijn vetter.’ - ‘En veel malscher,’ voegde de vrouw, met eenen kannibaalschen lach, er bij.


Vele hoedanigheden in een pasgeboren kind.

Toen Professor vater eenen zoon, die hem geboren was, liet doopen en hem daarbij den naam van herrmann gegeven had, zeide eene geestige dame: ‘Deze jonge knaap is, reeds in de wieg, Christen, Zoon, Heer, Man en Vader.’






{==605==} {>>pagina-aanduiding<<}

Mengelwerk.

Iets over opvoeding.

(Vervolg en slot van bl. 573.)

Vele kinderen moeten leeren en altijd leeren; van den morgen tot den avond zijn zij steeds ingespannen. Het gewone onderwijs is voor hen niet voldoende; ook is deszelfs gang te traag; deze heeft nog te veel overeenkomst met dien van de oud-vaderlandsche trekschuit; het kind, dat vroeg wijs moet zijn, moet met een' stoomwagen de velden van wetenschap en kunst doorvliegen. De uren, door de schoolwet tot uitspanning bestemd, moeten dan ook aan bijzondere lessen in het eene of andere vak, in teekenen of muzijk besteed worden. En! ook de schoone kunsten vorderen wel degelijk ernstige inspanning. De eene onderwijzer heeft op sommige dagen pas de huisdeur achter zich gesloten, of de andere is weêr daar, om dezelve te ontsluiten. Het spel, het hartvervrolijkende spel wordt het kind onthouden. Met lust en liefde, ten minste in schijn, moet het de lessen bijwonen, en hemelhoog wordt het geprezen, wanneer het kan vergeten

Al dat rusteloos verlangen naar de ruime, vrije baan, 
't Dikwerf ongeduldig kijken, of het speeluur haast zal slaan. 


En, terwijl de ouders zich uitermate verheugen over de vorderingen des kinds, over de gelukkige ontwikkeling van deszelfs geestvermogens, zien zij ook dikmaals deszelfs gezondheid en ligchaamskracht van dag tot dag verminderen. De frissche blos der jeugd gaat verloren en maakt plaats voor eene ziekelijke bleekheid. De zittende leefwijze alleen maakt reeds vatbaar voor menige ongesteldheid, en, gevoegd bij het gedurig inspanning vorderende leeren, is zij, volgens ervaren geneeskundigen, oorzaak van verzwakking van het zenuwgestel en daardoor van

{==606==} {>>pagina-aanduiding<<}
eene ziekelijkheid, welke het ligchaam, veelal vóór het nog geheel ontwikkeld is, ten grave doet dalen. Het leeren toch vordert inspanning van het denkvermogen, en dit heeft, zoo als tissot aanmerkt, deszelfs werkplaats in het hersengestel. ‘Deszelfs teedere vezeltjes zijn bij het denken in eene gestadige beweging, welke natuurlijkerwijs vermoeijenis en bij overspanning wanorde, waarbij het denkvermogen gekrenkt wordt, ten gevolge hebben. Uit de hersenen komen verder de zenuwen voort, of liever zij maken er de verlenging van uit. Worden dus de hersenen door al te langdurigen of geweldigen arbeid vermoeid en afgemat, de zenuwen lijden er ook onder, en de verzwakking deelt zich op die wijze aan het geheele ligchaam mede, uit hoofde er geene verrigting buiten de zenuwen kan geschieden.’ Is het dus wel wonder, dat de zenuwen bij den tegenwoordigen toestand van zaken zulk eene belangrijke rol spelen? De gezondheid des kinds staat dan ook veelal in eene omgekeerde rede met deszelfs vroege vatbaarheid voor eigenlijk gezegd onderrigt. De gezonde, frissche knaap is dartel; hij heeft slechts behagen in loopen, springen en spelen, in alles, wat zijn geheele ligchaam in beweging brengt. De schoolbank is voor hem, vooral in den beginne, eene pijnbank; hij is op dezelve woelig en onrustig, en slechts dan, wanneer hij tot zekere hoogte gekomen is, wordt het onderwijs hem aangenamer, en zijn zijne vermogens daarvoor vatbaar, dan werkt hij met onvermoeiden ijver aan derzelver ontwikkeling en uitbreiding. - De zwakke, de ziekelijke daarentegen is stiller; hij heeft eenen afkeer van alle geweldige bewegingen, en slechts behagen in alles, wat zittende verrigt kan worden. Doorgaans zal hij, vooral bij het eerste onderrigt, eene grootere vatbaarheid aan den dag leggen en met meer gemak het geleerde zich eigen maken. De levensloop van vele groote geleerden zou ook hier ten bewijze van een en ander kunnen strekken. Als van zelf
zou het ons dan toch in het oog vallen, dat zij, die tot in hunnen ouderdom een gezond en krachtig gestel behielden, in hunne vroegste jeugd niets buitengewoons

{==607==} {>>pagina-aanduiding<<}
van zich lieten verwachten; terwijl zij, die reeds vroeg buitengewone talenten toonden te bezitten, en bij wien deze door aanhoudend onderwijs te vroeg en te sterk werden geoefend, of een ziekelijk leven leidden, of in den bloei hunner jaren ten grave daalden. Een merkwaardig voorbeeld van dit laatste vinden wij in jan philip baratier, zoon van een' Franschen Predikant in het Anspachsche (geb. den 19 Januarij 1721). Zijn vader was zijn eenige leermeester; met zijn vierde jaar verstond hij Duitsch, Fransch en Latijn, met zijn zesde Grieksch en met zijn negende Hebreeuwsch. In minder dan drie maanden leerde hij wis- en sterrekunde en was met zijn achtste jaar een geleerd man. Toen hij veertien jaar was, verdedigde hij in geschrift de Goddelijkheid van christus en werd te Halle als student ingeschreven. Hij werd daar door de gansche philosophische faculteit onderzocht,ontwierp veertien stellingen, die des nachts gedrukt en den volgenden morgen door hem, ten aanhoore van meer dan 2000 aanwezigen, verdedigd werden. Toen hij zeventien jaar was, ontving de Parijsche akademie van hem eene verhandeling over de lengte en astronomische tafelen, en hij ging door voor den geleerdsten man van Europa. Hij werkte en schreef steeds, maar had op zijn achttiende jaar het voorkomen van eenen grijsaard, en nog vóór hij zijn twintigste voleindigd had, was hij een lijk! - Het ligchaam is ook, zoo als vosmaer aanmerkt, niet bestand voor zulk eene parforce-jagt. Deszelfs krachten ontwikkelen zich zeer langzaam, en die organen, welke met den geest in verband staan, zijn wel het traagste in hunnen groei. De slapende geestvermogens eens kinds in te spannen, is dus hetzelfde als een veulen den ploeg te laten trekken. ‘Indien men eens wist,’ zegt een Geneeskundige, in een door hem uitgegeven werk over
Opvoeding, ‘welken vermogenden invloed beweging en ontwikkeling der spieren oefenen op de huidwerking en spijsvertering, de bloedzuivering en de geestvermogens, op vrolijkheid en lust, ik vertrouw men zou anders te werk gaan. Vanwaar toch die bleeke en stroeve gezigten bij onze meisjes; van-
{==608==} {>>pagina-aanduiding<<}
waar die ziekelijke zwakheid van onze jongelingen, in den bloeitijd van hun leven? Zoekt de oorzaak in de vadzige rust of den slaafschen dwang van het tijdperk, dat voorafgegaan is. Geeft hun vrijheid, beweging en ligchaamsinspanning tot vermoeijens toe, en ziet dan, hoe het bloed hun frisch door de aderen zal stroomen, hoe hun de borst zal zwellen van lust en kracht, hoe helder en glanzig het oog zal staan. Of moeten wij alleen bij dienstmaagden en werklieden gezondheid, vrolijkheid en kracht zoeken? Zou het ook al onfatsoenlijk wezen, gezond en sterk te zijn?’....
‘Onwillekeurig,’ zoo vervolgt hij, ‘denk ik aan de verzuimde ligchaamsoefeningen, wanneer ik ze zie, die bleeke hypocondristen van 20 tot 25 jaar, met holle oogen en uitvallend hoofdhaar, en met de deftigheid van een' veertiger; of wanneer ik die tanige meisjes beschouw, wier bloed traag door de aderen kruipt, met zuchtige beenen, krampen en hoofdpijnen, verstoppingen en toevallen. En, als of het niet genoeg ware, dat het verzuim hier en daar een slagtoffer telde, de gevolgen planten zich voort van geslacht tot geslacht.’ Neemt dus, zoo gij deze gevolgen wilt weren, de oorzaak weg. En welke is nu die oorzaak? De rust, het gebrek aan beweging, aan gepaste oefeningen des ligchaams in de jaren der jeugd en der jongelingschap, en bovenal het te veel, het onafgebroken leeren in de jaren der vroegste jeugd. - Rousseau zegt: ‘Het is eene erbarmelijke dwaling te beweren, dat ligchaamsoefeningen aan de werkzaamheid des geestes schaden; even alsof beide niet zamen moeten gaan, om elkander te leiden en te besturen.’ En dat dit wezentlijk plaats kan hebben, leert ons de geschiedenis van het oude Griekenland. Alle onderwijs moest daar edel behandeld worden; het moest strekken tot vorming van ligchaam en ziel; het moest in beide het schoone en het goede ontwikkelen, en vormde daardoor mannen, zoo als de wereld ze naauwelijks ten tweedemale aanschouwd heeft. Doch ook onze tijd mag op verbetering hopen. Immers alom verheffen zich de stemmen van mannen, die

{==609==} {>>pagina-aanduiding<<}
wezentlijk het goede willen, tegen de ingeslopene eenzijdigheid in de opvoeding, tegen de verwaarloozing van alles, wat het ligchaam betreft. Ja, Pruissens Koning heeft reeds bevolen, dat de ligchaamsoefeningen, als een noodzakelijk en onontbeerlijk bestanddeel der mannelijke opvoeding, in den kring der middelen ter volksopvoeding opgenomen en op eene gepaste wijze met het onderwijs zouden verbonden worden.
Vergunt mij bij deze opmerkingen nog eenige regelen te voegen, waarvan sommige aan ervaren opvoedkundigen ontleend zijn.
‘Zendt uw kind toch niet te vroeg naar school en dwingt het niet tot stilzitten; wij volwassenen,’ zegt jean paul, ‘stonden den schooldwang onzer afstammelingen geene week uit, en evenwel willen wij het van hunne met mieren gevulde aderen vergen.’ Aristoteles wil, dat de knaap met het zesde jaar allengs beginne te leeren; de ligchamelijke vorming moet echter voorafgaan, want het ligchaam ontwikkelt zich vroeger dan de ziel. Het eenigste behoud voor ziel en ligchaam is, naar het gevoelen van plato, dat men de eene niet zonder het andere oefene, opdat beide door onderlinge hulp in evenwigt en gezond blijven.
‘Wij moeten,’ zegt vosmaer, ‘onze kinderen harden, opdat zij bestand zijn voor het leven. Geef uwen jongen spek en roggebrood, wanneer hij gezond is, en laat hem in den schotel tasten, wat er ook opgeschept is, of gij noodzaakt hem zijn leven lang met worteltjes en een stukje mager kalfsvleesch zijne schrale figuur bijeen te houden. Jaag hem, als hij zich roeren kan, in de sneeuw; stel hem bloot aan vermoeijenis en ongemak; laat hem proeven van de lasten der zamenleving, opdat hij, in de maatschappij gestapt, zich niet ellendig gevoele, of met den tijd slechts leve, als het den dampkring behaagt stil te zijn, of er tegen op zie als tegen een' berg om zijn' naam te teekenen. Wie eenen gezonden zoon wil hebben, moet het jongsken niet als een suikermannetje voor alle nattigheid bewaren.’ Laat het

{==610==} {>>pagina-aanduiding<<}
kind vrolijk zijn, want vrolijkheid is voor hetzelve datgene, wat licht en warmte voor de plant zijn, en tot nog toe is er geen kind van vrolijkheid gestorven.
Gezelligheid, inschikkelijkheid, zucht om zich aan elkander te sluiten en elkander behulpzaam te zijn, worden meer bevorderd door springen en klauteren, door gemeenschappelijk spel en ligchaamsoefening, dan door kindervisiten, waar versjes gereciteerd en verhandelingjes gelezen worden.
‘Kransjes, waar de meisjes als ingerijgde popjes verschijnen en elkander en anderen beoordeelen over kleeding, gang en manieren, of als gehuwde dames over geheime zaken spreken, of den neus ophalen als koffij en thee niet sterk genoeg gezet zijn, bederven dikwijls meer in een uur, dan in een geheel leven kan teregt gebragt worden.’ (Rijkens.)
Bindt toch de meisjes geen zes of acht uur daags op de schoolbank, en houdt haar, daarenboven, geen twee of drie uur bezig met naaijen, breijen of borduren, want daardoor zou toch eindelijk eene gezonde, frissche maagd eene zeldzaamheid, eene eigenlijk gezegde rariteit worden; ook zij hebben behoefte aan beweging, aan oefening des ligchaams. Het leeren dure niet te lang; eenige minuten uitspanning geven nieuwen lust en meer ijver.
‘Hoe langer,’ zegt de schrijver van Levanna, ‘de morgendauw in de bloesems der bloemen blijft hangen, des te schooner dag heeft men, volgens weerkundige regelen; - even zoo zuige ook geen te vroegtijdige zonnestraal den dauwglans uit de bloem des menschelijken levens op! Ouders, ontsluit daarom, uit dankbaarheid voor de najaarsrozen, die uwe kindschheid op uwe jaren strooit, ook voor uwe kinderen het hemelrijk van dergelijke herinneringen! Want kent gij de weken van krenkte, de regenjaren, die zij misschien eenmaal, door het herdenken aan den blinkenden morgendauw hunner zonnige kindschheid, zullen moeten vervrolijken? Kent gij de droomen, in welke gewoonlijk de kindschheid zich weerom toovert; en wilt gij die droomen van uw kind,

{==611==} {>>pagina-aanduiding<<}
grijsaard geworden, tot eene treurkamer met zwart bekleeden? En hoeveel gemakkelijker koopt gij niet voor uwe onmondige kinderen Arcadische schaapherderwerelden, dan voor de mondigen slechts één schaap uit dezelve!’
De laatste grondstelling, waarop ik de aandacht wilde vestigen, is deze: dat ouders en vooghden self het oogh op de jeugt moeten hebben en sich niet vergenoegen door de dienst van anderen alleen. - De Christelijke liefde alleen kan den menschelijken aanleg gelukkig ontwikkelen; zij alleen kan, in den waren zin des woords, vormen. En waar kan zij dit beter, dan in den schoot des huisgezins, onder het oog der ouders? Daar toch zijn allen, door dagelijkschen omgang, door wederzijdsche hulpbetooning, door gedurige werking der harten op elkander, in eene naauwe en heilige betrekking, welke eenen vertrouwelijken omgang tusschen ouderen en jongeren doet plaats grijpen, alles tot één hart en ééne ziel zamensmelt en de een steeds tot heil des anderen doet werkzaam zijn. Nergens zijn dus de hoofdvereischten eener vrome en waarlijk goede opvoeding duidelijker door de Natuur zelve aangewezen, dan in den kring des huiselijken levens. Een Chineesch Keizer van den ouden tijd zeide te dezen opzigte: ‘Het kind, de teedere liefkozingen zijner ouders nog niet missende, gevoelt honger, maar het kan zich zelven nog geen voedsel verschaffen, het gevoelt koude, en het kan zich zelven niet kleeden; maar het heeft ouders; deze zijn opmerkzaam, zelfs op het flaauwste geluid der stem; zij letten op den toon van dezelve, zij slaan zijn gelaat en deszelfs kleur gade; komt er een lachje op hetzelve, dan is hun hart vol blijdschap; weent het, dan treuren zij; beproeft het om te loopen, dan letten zij op deszelfs geringste bewegingen, en verliezen geen' stap, dien het doet, uit het oog; is het ziek, weg zijn dan ook hunne rust en eetlust. Zij voeden het kind, zij onderwijzen hetzelve, tot zij het tot een mensch gevormd hebben; alsdan huwen zij het uit, geven het een huis, spannen zich op allerlei wijzen in, ten einde slechts hun kind te

{==612==} {>>pagina-aanduiding<<}
verzorgen; ja zij zouden al hunne levenskracht voor hetzelve uitputten. O, de deugd van vader en moeder, zij kent waarlijk geene palen, zij is als de hoogste der Hemelen!’ Het Christendom maakt ook die huiselijke opvoeding tot pligt; want hetzelve doet de ouders hun kroost beschouwen als kostbare geschenken der Goddelijke liefde. Het is die Goddelijke liefde, welke als 't ware elken vader, elke moeder bij de geboorte des kinds toeroept: ‘neem het kind, verpleeg het voor mij, ik zal het u beloonen,’ en die elken vader, elke moeder de behulpzame hand biedt, om eenen onsterfelijken geest voor deszelfs ware, oneindige bestemming te helpen voorbereiden en vormen. - ‘God,’ zegt de kerkvader chrysostomus, ‘wil ernstig de opvoeding der kinderen; daarom heeft Hij eene zoo groote liefde tot hen der menschelijke natuur ingeschapen, ten einde, door een onweêrstaanbaar vermogen, de ouders voor de zorg tot hun kroost aan te zetten.’ De openbare opvoeding der oudheid verdween dan ook geheel met de invoering des Christendoms; zij werd door de huiselijke vervangen. - Ieder Christelijk huisvader, door den geest der liefde geleid, beijverde zich, in die eerste tijden, om de jeugd te gewennen aan goede zeden en haar te oefenen in ondergeschiktheid aan menschelijke en Goddelijke wetten. Iedere huismoeder, door dienzelfden geest bezield, bestuurde en leidde hare huisgenooten en was steeds werkzaam aan de veredeling en beschaving der kinderlijke vermogens. Onder hare leiding werden de huiselijke bezigheden met orde en ingetogenheid verrigt; verpoozing werd gezocht en gevonden in het zingen van psalmen of andere liederen, die den lof des Eeuwigen en des Verlossers vermeldden. Hoogst weldadig was dan ook de invloed van dit familieleven op de jeugdige gemoederen, en vele dier eerste Christenmoeders, van welke een Heidensch leeraar verwonderd uitriep: ‘welke vrouwen hebben niet de
Christenen!’ hebben, door hunne zonen, aanspraak op de bewondering en de dankbaarheid der nakomelingschap, daar zij door les en voorbeeld die mannen vormden, die, in de hand der Voor-
{==613==} {>>pagina-aanduiding<<}
zienigheid, de krachtigste werktuigen waren, om de wereld, door de waarheid, die zij verkondigden, vrij te maken. Zoo bragt b.v. de moeder van gregorius van Nazianze het knaapje, naar hetwelk zij zoo vurig verlangd had, in de kerk, en legde deszelfs handjes op den Bijbel; het alzoo toewijdende aan de dienst van Hem, wiens leer de ijverige kerkvader later met zoo veel warmte verkondigde. - Dat er echter toen ook velen waren, die de opvoeding hunner kinderen min of meer verwaarloosden, blijkt onder anderen uit de volgende gezegden van chrysostomus: ‘Gij (ouders) legt alles ten koste, om uwe huizen met prachtige standbeelden en uwe daken met gouden lijsten te doen prijken; maar dat het kostbaarste standbeeld, dat de ziel van goud worde, daar lust het u niet zelfs aan te denken. - De meeste onzer jongelingen geven zich losbandig over aan hunne woeste driften, zonder iets goeds te verrigten. Daaraan zijn de ouders schuld, die, hunne paarden met groote zorgvuldigheid dresserende, hunnen zonen daarentegen langen tijd den vrijen teugel laten, die zich dan bij ontucht, dobbelspel en onzedelijke schouwtooneelen verontreinigen. Thans leeren onze kinderen Satansche liederen, zoo als die van koks en dansers zijn, maar een' Psalm leert geen van hen. Zulks schijnen zij zelfs voor schandelijk te houden en spotten er mede.’ - De Heidelbergsche Hoogleeraar schwarz, aan wiens Geschiedenis der Opvoeding bovenstaande schets ontleend is, laat deze en andere lessen des Kerkvaders voorafgaan door deze woorden: ook voor onzen tijd mogen deze lessen hier staan. Mijn bestek laat mij niet meer toe te onderzoeken, in hoe verre de klagten des Kerkvaders op onzen tijd van
toepassing zijn; alleen wilde ik nog doen opmerken, dat de huiselijke opvoeding ook nu nog maar al te veel verwaarloosd wordt, en eindigen met het gewigtige, het onontbeerlijke dier opvoeding aan te toonen. - Dat het ware familieleven door de meer en meer toenemende uithuizigheid, vooral in de steden, veel lijdt, zal niemand betwijfelen. En ook dit werkt nadeelig op de opvoeding.

{==614==} {>>pagina-aanduiding<<}
De ouders toch meenen genoeg te doen, wanneer zij zorgen, dat hunne kinderen behoorlijk onderwijs ontvangen; aan de vorming van het verstand wordt alles ten koste gelegd, die van gevoel en wil aan de omstandigheden overgelaten; of het is eigenlijk, zoo als ségur zegt: wij laten den geest aan de school, het karakter aan het geval over.
Velen toch zenden hunne kinderen naar school, zijn tevreden als zij daar het grootste gedeelte van den dag kunnen doorbrengen. Vader zegt: de jongen kost mij veel geld; moeder voegt er bij: iedereen zegt ook, dat wij hem eene charmante educatie geven. Beiden stellen zich hiermede tevreden, en verwachten, dat de school, alleen door onderwijs, gemakkelijk datgene zal kunnen te regt brengen, wat door gebrek aan opzigt en leiding bedorven wordt.
Hier is men gerust, wanneer de kinderen, buiten de schooluren, de huisgenooten met geene geraasmakende spelen hinderen; men is daar altijd blijde, wanneer men van hen ontslagen is; en het woord der Grieksche voedsters: de kinderen moeten school gaan: al kunnen zij er ook nog niet veel goeds leeren, zoo doen zij ten minste, zoo lang zij daar zijn, geen kwaad, wordt ook nog dagelijks bij ons gehoord.
Bij anderen worden de kinderen, dadelijk bij hunne tehuiskomst, in de zoogenaamde kinderkamer opgesloten, en worden daar onder opzigt eener dienstbode, die ook al niet veel van geraas houdt, tot stilzitten en tijdverveling gedwongen.
Anderen laten hunne kinderen over aan de leiding van bedienden, welke er veelal eene eer in stellen, om eenen regten keuken- of stalgeest in hen te brengen. Voegzame taal en beschaafde manieren worden voor hoogmoed en gemaaktheid gehouden, ruwheid en onbeschaafdheid aangemerkt als kenmerken van een vrij en zelfstandig karakter. De ouders keuren dit goed, lagchen om de aardige invallen, (zoo noemen zij de ruwste en onbeschaafdste uitdrukkingen) van den jongen, maar denken niet aan het

{==615==} {>>pagina-aanduiding<<}
naauwe verband tusschen uitwendige handeling en inwendige wijze van zien. Ja, ook nog in onze dagen zijn er, helaas! ouders, die, even als de Romeinen, ten tijde van quintiliaan, zeggen: ‘Wij verheugen ons indien de kinderen een vuil woord bezigen; uitdrukkingen, in de hoogste zwelgerij af te keuren, hooren wij lagchende en beloonen wij met eenen kus.’
Velen behandelen de kinderen als volwassenen; van alles moeten zij het hunne hebben, alles wordt in hunne tegenwoordigheid besproken, ja zelfs in gezelschappen zitten zij vooraan en voeren daar niet zelden het hoogste woord. Den zoodanigen roept cats toe:

Nogh moet ick voor een les de moeders hier belasten, 
Geen kinders immermeer te setten bij de gasten; 
Want onder dit gewoel gebeurt niet selden wat, 
Dat bij de teere jeugt niet op en dient gevat: 
Het kint in dezen stant gaat buyten alle palen, 
Het laet een gretigh oogh op alle schotels dwalen, 
Het eyst, een ieder geeft en dit en weder dat, 
En hier af wort de maegh tot aan de kele sat; 
Dit hindert, jonge vrou, dit hindert aan de leden, 
Dit hindert aan den geest, dit hindert aan de seden, 
Ey! streelt niet al te seer, al is de liefde groot, 
Doet kinders uyt de weegh, wanneer men gasten noodt. 


Elders nog is het: de kinderen zijn zoo ondeugend; zij zijn lomp; zij hebben geene beschaafde manieren; zij moeten dus naar de kostschool. En hiermede kan men tegenwoordig nog al goedkoop te regt, getuige de Haarlemmer Courant, waar aan alle ouders, die zich niet gaarne met de opvoeding van hun kroost belasten, soms voor een' spotprijs, ruimschoots de gelegenheid wordt aangeboden, om die taak aan anderen op te dragen. Ja, die aanbiedingen zijn zoo menigvuldig in ons kleine land, dat men bij het lezen derzelve bijna in verzoeking zou komen, om te denken, dat het den ouderen van Nederland geheel aan de noodige geschiktheid ontbreekt, om zelve de zedelijke en godsdienstige vorming hunner afstammelingen op zich te nemen. - Doch zoo ver is het, Gode zij dank! nog niet

{==616==} {>>pagina-aanduiding<<}
gekomen. Wel is waar bezitten niet alle ouders daartoe dezelfde geschiktheid; beroepsbezigheden als anderzins veroorloven den meesten niet, zich geheel aan de vorming van hun kroost toe te wijden; verreweg de meesten zijn verpligt, een groot gedeelte daarvan, en wel dat, hetwelk door de ontwikkeling des verstands tot stand gebragt wordt, aan anderen over te laten. Hiervoor zijn dan ook overal scholen, welken het ten pligt gesteld is, het kind voor te bereiden voor deszelfs maatschappelijke bestemming, en, zoo veel in derzelver vermogen is, mede te werken, om het op te leiden tot deugd en goede zeden. Maar de opvoeding geheel aan vreemde handen toe te vertrouwen, is, zoo als jean paul aanmerkt, ‘even zoo met zijn kroost te handelen, als de mieren met het hunne, want zijn bij dezen de eijeren gelegd, dan vliegen en mannetjes en wijfjes daarvan weg, en laten dezelve over aan de getrouwe werkmieren.’ - Neen, ouders! voedt uwe kinderen zelve op; niets kan hun uwe innige liefde vergoeden, die liefde zal oneindig meer op hen vermogen, dan het blinde toeval en de gehuurde hoede, waaraan velen hen overlaten. De school, wij erkennen het, vermag veel; maar zij kan niet alles voor hare rekening nemen; zij moet hare zorgen over een te groot aantal uitstrekken; ook heeft zij slechts een klein gedeelte van den dag de kinderen onder haar opzigt; alleen bij hen, wier huiselijke opvoeding niet verwaarloosd is, kan zij, door de ontwikkeling des geestes, op de vorming van gevoel en wil werken; alleen bij hen zal zij veel, oneindig veel er aan kunnen toebrengen, dat de opvoeding goed gedije. Nimmer echter zal zij het kind datgene kunnen geven, wat de Natuur hetzelve in vader en moeder geschonken heeft; dit zal alleen de huiselijke kring vermogen. Het kind toch moet gevormd worden voor wijsheid en deugd, voor God en maatschappij; die vorming moet door heilzame strengheid en gepaste toegevendheid bewerkt worden; dit is de weg der Natuur; dit
is de wil van God. Strengheid en toegevendheid worden in den huiselijken kring vertegenwoordigd door vader en moeder. De vaderlijke ernst paart

{==617==} {>>pagina-aanduiding<<}
zich daar aan de moederlijke vriendelijkheid, en, ofschoon tegen elkander overstaande, hebben beide slechts één doel: de gelukkige vorming en ontwikkeling van hun kroost. Zij zijn het licht en de warmte, welke de bloesems van het kinderlijk hart zuiver, schoon en krachtig doen ontluiken; vrijheid, vrolijkheid, vlijt en gehoorzaamheid zijn de schoone vruchten, welke zij aankweeken en voortbrengen; vooroordeelen, gebreken en verkeerdheden het onkruid, waarvan zij behoedzaam en voorzigtig den groei verhinderen en tegengaan. Zij alleen zijn in staat den wil op het goede te rigten en het gevoel tot het heilige, het onvergankelijke en het Goddelijke op te leiden. - ‘De Goddelijke liefde,’ zegt schwarz, ‘voedt op door vriendelijken ernst. Zij voedt op door het gansche leven, door de omgevende natuur, door de menschen, door den geest des tijds, door den Staat, door de Kerk, en wel inzonderheid door de ouders. Alle betrekkingen, in welke de opvoeding een geheel en iets goeds zal wezen, moeten aan deze natuurlijke, zoo veel mogelijk, ontleend zijn.’ En de wijsgeerige schrijver noemt dan ook slechts de vereeniging van de familieöpvoeding met de openbare, de ware, de vruchtdragende, volstandige opvoeding, die den mensch voor aarde en hemel, voor de gansche menschheid en zijn volk, voor de zijnen en zijn eigen zijn en worden vormt en opleidt, en hem in huisgezin, in Staat, in kerk en in het Godsrijk datgene doet zijn, wat hij, naar zijne bestemming, kan en moet wezen.

De klagt over toenemend zedebederf en ongodsdienstigheid wordt steeds luider, ernstiger en gegronder, en zij is de bitterste klagt tegen de opvoeding van onzen tijd. - Verstandsontwikkeling, beschaving des geestes heeft overal snelle vorderingen gemaakt; maar daarmede is het dan ook bijna zoo ver gekomen, dat de jeugd meer rekent dan bidt.
De opvoeding, die door prikkeling der eerzucht den

{==618==} {>>pagina-aanduiding<<}
afgod der eeuw, materiëel belang en winzucht, leert hoogschatten, die door verzwakking des ligchaams de menigte der ligchamelijke behoeften doet toenemen, die door gebrek aan ouderlijk opzigt de jeugd, voor het zedelijke, aan zich zelve overlaat, kan dus de ware, de Gode welbehagelijke opvoeding niet zijn; op haar kan de zegen des Hemels, zonder welken alle menschenwerk ijdel is, niet rusten. Alleen dan, als zij het hart voor verkeerde indrukken beveiligt, den geest met nuttige kundigheden versiert, aan gehoorzaamheid, orde en werkzaamheid gewent, en bovenal de vreeze Gods als het beginsel van alle wijsheid doet beschouwen, dan alleen zal zij zich in dien Goddelijken zegen mogen verblijden. Eene zware taak, die ons is opgedragen, vaders en moeders! zwaar maar tevens aangenaam, want waar vindt men grooter loon voor moeite en zorg, dan in het hart van edele kinderen? Zij toch zijn de blijdschap, de hoogmoed der ouderen, en eenmaal hun roem, hunne kroon voor God.






Het ijzer.

(Vervolg en slot van bl. 586.)

Hoe hoog de bewerking des ijzers in de oudste tijden, zelfs bij de Grieken aangeslagen werd, moge blijken uit herodotus' geschiedverhaal: dat men den zeer kleinen ijzeren beker in den tempel te Delphi bewonderde, welken de Koning van Lydië, alyathes, te gelijk met eene groote zilveren schaal, ten geschenke gebragt had, toen hij uit eene ziekte was hersteld. Glaucos van Chios had de ijzeren beker vervaardigd, die ook doorgaans voor den eersten kunstenaar in het ijzersmeden bij de Grieken gehouden wordt; - smid Vulkaan en zijne gezellen de Cyclopen waren evenwel in vroegeren tijd wegens hunne onvermoeiden vlijt en noesten arbeid, vooral bij Jupiter, Zeus in aanzien. Doch het uitgestrekte gebruik des ijzers bij enkele volken in de hooge oudheid leert het berigt van het ijzeren bed van den Reuzenkoning og, hetwelk de gewijde Schrift ons vermeldt, terwijl nog langen tijd daarna, bij andere volken, zoo als de

{==619==} {>>pagina-aanduiding<<}
Perzen, gouden en zilveren bedden, als rustbanken of ledikanten in meer modernen naam gevonden, en later zelfs door de Romeinen, volgens het getuigenis van livius, uit Azië werden medegenomen. Thucydides gewaagt van het gebruik van ijzeren en koperen bedden te Platea.
De Chinezen munten ook hier weder boven alle andere volken uit, zoodat daardoor het glansrijke van vele toepassingen der jongste tijden aanmerkelijk verminderd wordt. Wij herinneren slechts aan derzelver, aan ijzeren kettingen hangende bruggen, en de 40 voet hooge pagode met acht verdiepingen, die, volgens gutzlaff, geheel uit gegoten ijzer is vervaardigd.

Het ijzer is wegens deszelfs vastheid en hardheid bekend. Men kan geen ijzer met handen breken - en evenwel nood breekt ijzer. Het ijzer is het beeld van sterkte. Zoo zingt feith van het wakende geweten:

‘Waant niet, dat hij 't betulband hoofd 
Monarchen! immer zal verschoonen; 
Zijn stalen stem, die niets verdooft, 
Klinkt vreeslijk in 't gewelf der troonen.’ 


O Noodlot! 't is genoeg; ik volg uwe ijzeren wet - laat de dichter hannibal zeggen, toen hij zijn toevlugt tot het vergif nam.
Schiller gebruikt in zijne Leichenfantasie de uitdrukking schwer geneckt vom eisernen geschicke.

Om zijne ongevoeligheid en hardheid te kenmerken, wordt napoleon, die, zonderling genoeg! zich met de ijzeren kroon van het Lombardische huis liet kroonen, aldus door den dichter aangesproken:

‘Wat schendt ge, o dwingeland! vermeten 
Gods schepping in uw overmoed 
En treedt, door helsche drift bezeten, 
De Menschheid met een' ijzren voet.’ 


Nederlands standvastigheid blijkt uit de bange tachtig jaren:

{==620==} {>>pagina-aanduiding<<}


‘Zijn stalen moed kon martelvuren 
Schavotten, honger, pest verduren 
Vertrouwde op God - en overwon!’ 


Ik behoef niet wijdloopiger te zijn in het aanhalen van meerdere voorbeelden, in welke het ijzer metaphorisch gebruikt wordt als beeld van onveranderlijkheid, standvastigheid, onwankelbaarheid en vastheid, of van geweld hardvochtigheid en stijfhoofdigheid.
Het ijzeren juk van dwingelandij drukt; de heerschzucht zwaait den ijzeren schepter. Men spreekt van een verstaald hart of hardvochtigheid - van een ijzeren voorhoofd of onbeschaamdheid - een ijzeren wil. Ein eisernes Capital, eiserner Pacht, enz. is bij de Duitschers een niet opzegbaar kapitaal of verpachting.

‘Immer treibe die Furcht den Sklaven mit eisernen Stabe 
Freude! führe du mich immer an rosigem Band.’ 


Natuurkundig kunnen wij den graad van vastheid, of de kracht van zamenhang des ijzers meten; maar wij behoeven aan den eenen kant niet te zeggen, dat de juiste bepaling hiervan van het hoogste belang is, noch aan den anderen kant de moeijelijkheid te doen opmerken, om bij de groote verscheidenheid der ijzersoorten eene vaste maat op te geven, weshalve men zich hierbij doorgaans aan eene gemiddelde waarde moet houden.
De vastheid en kracht van zamenhang wordt gekend uit het gewigt, dat zonder eenige verzwakking wordt gedragen; hetzelve bedraagt van goed gegoten ijzer gemiddeld 1070 Ned. ℔ gerekend per vierkante duim in de rigting der lengte; goed gesmeed Zweedsch ijzer, en gehard staal zijn nagenoeg tweemalen sterker. Het draagvermogen des ijzers is gemiddeld zevenmalen grooter dan van hout. Wanneer het metaal in draden is getrokken, kan hetzelve een tweemalen grooter gewigt torschen, dan wanneer het in staven is geplet of gesmeed. Een bundel draden kan dus met een aanzienlijker gewigt worden belast dan eene ijzeren stang van gelijke doorsnede. Hierbij houde men wel in het oog, dat de draad hare meerdere draagkracht door uitgloeijing verliest.

Door het dragen van eenig gewigt heeft eene evenredige

{==621==} {>>pagina-aanduiding<<}
uitrekking of verlenging plaats, die, binnen zekere grenzen, na het wegnemen van den last, geheel verdwijnt, zoo lang namelijk dezelve niet ⅔ wordt van dien, waardoor de zamenhang kan verbreken; eene blijvende verlenging na te zware belasting heeft natuurlijkerwijze eene verzwakking ten gevolge. De groote uitrekbaarheid van het ijzer wordt door het volgende voorbeeld duidelijker: eene ronde staaf goed gesmeed ijzer van 3,175 Ned. duim middellijn en 76,2 duim lengte rekt zich 1 in de lengte uit, alvorens te breken. Men ziet duidelijk op de plaats der aanstaande breuk eene sterke zamentrekking der stofdeeltjes; zij worden namelijk meer zamengeperst, zoo als de toenemende digtheid en bijzonder de hooge graad van warmte, die vrij wordt, ons leeren. De verhouding tusschen draagkracht en uitrekking bepaalt de aanwending in de practijk, en deze is voor draden van verschillende nommers, staal en staafijzer dezelfde, zoodat bij hangbruggen meestal staafijzer, niet om de minste kostbaarheid alléén gebruikt wordt, hoewel eigenlijk draadbundels een grooter draagvermogen bezitten, maar de evenredige uitrekbaarheid (elasticiteit) veroorzaakt onaangename slingeringen, zoo als door eene vergelijking der Weener staalbrug en der Fransche draadbruggen nabij Lyon en Tournon over de Rhone, met de Engelsche ketting- en hangbruggen, gevonden is.

In welke rigting ook eene kracht op het ijzer werke, hetzelve naar de lengte uitrekkende (absolute sterkte) of zamendrukkende (terugwerkende) in de dwarste brekende (relative sterkte) of wringende (torsie), hetzelve biedt den meesten tegenstand onder alle andere stoffen.

Het volgende voorbeeld dient nog tot verdere opheldering.
De molenas van eenen windmolen wordt bij 60 voeten vlugt op 22 R. duim kant genomen; het gegoten ijzer, voor dit doel viermaal sterker dan het eikenhout zijnde, behoeft slechts 14 duim kant te hebben; neemt men gesmeed ijzer in plaats van het gegotene, dan zoude men daardoor nog éénen duim in dikte en breedte kunnen uitwinnen. Maar welk voordeel levert dit? aangezien, zoo ook de omvang der ijzeren as op deze wijze slechts ⅔ geworden is van de houten, het gewigt in eene grootere verhouding is toegenomen, nademaal eene cubieke ruimte-éénheid als: een voet of palm

{==622==} {>>pagina-aanduiding<<}
ijzer 7,5 meer gewigt heeft dan een gelijke omvang eikenhout.
De ijzeren as kan men hol gieten, en daardoor wordt, bij vermindering van stof, de sterkte geenszins verzwakt, maar veeleer vermeerderd. Wanneer men de sterkte van eenen hollen cilinder met die van eenen vierkanten balk uit dezelfde stof vergelijkt, mits beide, bij eene gelijke lengte, op de doorsnede eenen gelijken inhoud hebben, dan is de cilinder 1,5 malen sterker, en zooveel meer tegenstand biedt deze tegen eene kracht, die denzelven onder het ronddraaijen tracht te wringen.
Uit de vergelijking van een' hollen met een' massiven cilinder van gelijke middellijn blijkt, dat door de vermindering der stof met 36 proc. slechts 14 proc. in sterkte verloren wordt; doch indien, bij het behoud van dezelfde massa, de holle cilinder slechts ⅕ in middellijn grooter wordt genomen, dan is dezelve reeds 1¾ malen sterker dan de massive cilinder.
Daar men in staat is om het ijzer naar elken vorm te gieten, zoo kan men de massa der as nog verder verminderen, door de stof te sparen ter plaatse, waar de tegenstand geen' invloed kan hebben, en op andere plaatsen door hoepels, banden en dergelijke versterking aan te brengen.

Wij weten, dat dit moeijelijk smeltbaar metaal op den smaak werkt; dat door eenvoudige wrijving deeltjes zich losrukken, welke door ons reukorgaan erkend worden, dat hetzelve zich binnen de gewone grenzen van temperatuur-afwisseling in den dampkring 1/183 kan uitzetten; maar eerst het groote ongeluk op den Versailles-spoorweg heeft geleerd, hoe de deeltjes inwendig in eene stramme ijzermassa zich onder den voortdurenden invloed en de aanhoudende werking eener uitwendige werktuigelijke kracht kunnen verplaatsen, en aldus den onderlingen zamenhang verminderen. Dat in suikerbrooden en andere gekristalliseerde massa's inwendig eene verschuiving van stofdeeltjes kan volgen, zoodat zich dáár door den tijd kristallen vormen, was reeds lang bekend; het ijzer heeft nu een nieuw voorbeeld gegeven.
Gijl. zult u wel herinneren, dat het ongeluk begonnen is met het breken der as van den locomotief, en deze as toonde op de breukvlakte groote kristallen, welke aan het

{==623==} {>>pagina-aanduiding<<}
daarvoor gebruikte staaf- of gesmeed ijzer geenszins eigen zijn, daar hetzelve zeer taai en vezelachtig van draad is.
Maar juist deze vezelachtige natuur is een gedwongen staat, in welken de ijzerdeeltjes door kunst gehouden worden; eene aanhoudende schudding of trilling verplaatst dezelve, en daardoor wordt het geheele verband verbroken. De best gesmeede ijzeren stang neemt dit weefsel aan ter plaatse, waar hare deeltjes aan eene inwendige beweging zijn blootgesteld. Manby hing eene zuiver gesmeede ijzeren staaf op, en liet dezelve langen tijd schommelen tusschen twee hamers, die haar dus telkens zacht troffen; eindelijk werd zij zoo broos, dat zij brak; ter plaatse van de breuk was zij kristalachtig geworden, maar verder had zij hare vezelachtige natuur behouden. Hoezeer nu ook eene treffende geschiedenis deze daadzaak aan het daglicht gebragt heeft, zoo waren echter reeds lang in het dagelijksche leven voorbeelden bekend van eene soortgelijke verandering in het inwendige van het gesmeede ijzer. Hoe vast dus ook het ijzer, hoe hard deszelfs weefsel zij, nogtans kan het die inwendige beweging der deeltjes niet verdragen, en de ophooping van kleine werkingen, in korte tijdstippen elkander opvolgende, geeft dezelfde uitwerking als eene sterkere krachtinspanning, die kortstondig aanhoudt of plotseling kwelt. Even zoo zien wij het ijzer door de langdurige schuring van een' onschuldigen draad doorgesneden - en de steen wordt uitgehold door de aanhoudendheid en niet door het geweld, waarmede het water er in druppelt. Doch het is niet genoeg de oorzaken van het kwaad te kennen, de kunst moet tegen hetzelve waken! De vaste as zal deswege worden vervangen door eene holle as, welke uit staven wordt te zamen gesmeed, naar het voorstel van york.

Dat de warmte eene dusdanige verplaatsing van deeltjes in het ijzer te voorschijn kan roepen, leert ons de staalbewerking door de verschillende graden van hardheid, veêrkracht en buigzaamheid, die het aanneemt, naarmate het bij eene andere temperatuur afgekoeld wordt. Men weet, dat de werkman zich hierbij naar de kleur, die het metaal onder het gloeijen aanneemt, regelt; deze begint met het ligt gele, loopt met toenemende temperatuur door het purperroode en gaat in het donkerblaauw en eindelijk in het zeegroene over. Voor stalen werktuigen, die tot bearbeiding

{==624==} {>>pagina-aanduiding<<}
van metalen b.v. moeten dienen, geldt de gele kleur - de veêrharde stalen voorwerpen, als horologie-veêren, zaagbladen, worden tot in het donkerblaauwe gegloeid.
Hoogst merkwaardig is het echter, dat de veêrkrachtigheid des staals in diervoege met de bekende oppervlakkig gekleurde, hoogst fijne huid zamenhangt, dat het staal allengs deze eigenschap verliest, wanneer het van dezelve wordt beroofd, en nogtans kan dezelve ten deele door eene vergulding worden vervangen. Bij het staafijzer hangen eveneens de uitrekbaarheid en taaiheid innig te zamen met de wederzijdsche verhouding van kleur en glans; - eene ligte kleur met weinig glans en sterke glans met donkere kleur kenschetsen het goede ijzer, bij eene andere verhouding is het ijzer slecht.

De uitrekbaarheid van het ijzer blijkt vooral uit deszelfs groote geschiktheid, om tot draden te worden uitgetrokken en in platen te worden geplet. In plaats van naar ouder gewoonte onder den hamer te worden uitgeslagen, wordt tegenwoordig het ijzer gloeijend tusschen walzen in alle afmetingen gelijkvormig tot platen uitgerekt, zoo als ze dienen tot de zwaarste stoomketels of de fijnste blikken koffijtoestellen.
Merkwaardig nog is de geheel werktuigelijke verschuiving en zamendrukking van het metaal, zonder eenig verlies of afval, wanneer het tot de fijnste draden wordt uitgetrokken. Deze verschuiving, zamendrukking en toenadering der stofdeeltjes, niettegenstaande de massa in de lengte wordt uitgetrokken, wordt vooral door de grootere digtheid en specifieke zwaarte der draden bewezen. De draad is dus werkelijk sterker, vaster zamenhangend dan de staaf, waaruit ze is getrokken, zoo als reeds is opgemerkt, en deze eigenschap komt aan het ijzer boven alle andere metalen toe. De gedwongen toestand der deeltjes, door het draadtrekken veroorzaakt, herstelt zich ook hier een weinig van zelf, aangezien men bevindt, dat de middellijn van een' draad eenigen tijd na het trekken dikker wordt; doch de warmte, het gloeijen, veroorzaakt eene meerdere uitzetting in de dikte en inkrimping in de lengte, zoodat hare werking ten duidelijkste opheldert de onzigtbare verandering in den vasten zamenhang der deeltjes, waardoor de uitgegloeide draad zoo

{==625==} {>>pagina-aanduiding<<}
week en zwak wordt. De dikte wordt 1/88 meer, de lengte 1/6300 korter, en de digtheid der uitgegloeide draad 1/130 minder.
Om het draad tot eene fijnte te brengen van 31/100-28/100 streep in middellijn, moet het bij opvolging door 40-50 gaten worden getrokken, na onder de bewerking vier tot zes malen te zijn uitgegloeid, om de verkregene hardheid weg te nemen.
De gelijkvormigheid des weefsels van de dunste draden kan door ons oog niet worden nagegaan, maar een' naauwkeurigen maatstaf levert het fijne gevoel des oors in de zuiverheid en omvang der toonen, die de trillende draad voortbrengt. De ongelijkvormige draad knapt, wanneer de geluidtrilling der deeltjes derzelver zamenhang overtreft.

Eene eigenschap des ijzers, die eenen gelijken tred houdt met den staat van zamenhang zijner deeltjes, noemen wij het magnetisme. De aantrekkingskracht, die het ijzer bezielt, zoo als de oude wijsgeer thales zich uitdrukt; de liefde, die hetzelve koestert, zoo als de benaming des magneets niet alleen in de Fransche taal (l'aimant), maar ook in het Chineesch en Sanscrits aanduidt, was der grijze oudheid genoegzaam bekend.
Plinius noemt den magneet het levende ijzer: ferrum vivum.
‘Wat is trager,’ zegt hij, ‘dan de harde steen? en evenwel schonk de natuur den magneet gevoel en handen. Wat biedt meer tegenstand, dan het vaste ijzer, maar hier geeft het toe en wordt volgzaam. Het wordt door den magneet-steen aangetrokken. De stof, welke alle dingen temt en beheerscht, rent - ik weet niet welk een niets - te gemoet, - staat stil, wanneer ze hetzelve is genaderd, en hangt vast in deszelfs omhelzing.’
Welk een gebruik de Ouden reeds van die onzigtbare kracht wisten te maken, leeren de veelvuldige voorbeelden van beelden, die door den magneet zwevende werden gehouden. Het ijzeren standbeeld van Arsinoë, door dinobares, op bevel van ptolemaeus uitgevoerd, zweefde onder het gewelf des tempels. Augustinus bevestigt hetzelfde door het zwevende zonnebeeld in Serapis tempel te Alexandriën.
Wilt gij de krachtsontwikkeling van dit ligchamelijke

{==626==} {>>pagina-aanduiding<<}
niets, van dat onweegbare en ontastbare nader kennen, - weet dan, dat joule en roberts in den laatsten tijd, door galvanische electriciteit, in eene ijzermassa van omstreeks 30 ℔ de kracht van 30 centenaren ontwikkeld hebben; - tot de grootste, bekende natuurlijke magneten behoort die, welke de Koning van Portugal, johannes V, van een Chineesch Keizer ten geschenke ontvangen heeft; bij eene eigene zwaarte van 38½ ℔ kan hij evenwel niet meer dan eene massa van 202 ℔ dragen. - Dit overwegende, M.H., laat het zich ligt voorstellen, dat eene ijzer-massa tusschen magneten zweven kan.
Nogtans is het zeker overdreven, dat in de beroemde Engelsche machine-werkplaats van fairbain en lille een kunstmagneet van die sterkte hangt, dat de ijzersplinters naar denzelven toevliegen uit het oog van den werkman, in hetwelk zij toevallig onder de bewerking des ijzers zijn vastgeraakt!
Is nu de magnetische krachtontwikkeling des ijzers eener-zijds zoo groot, anderzijds reikt hare werking zooverre, dat eene stof, welke slechts 1/132000 ijzer bevat, gevoelig de magneetnaald aandoet.
Naar onze tegenwoordige kennis is ijzer het eenigste magnetische metaal - het nikkel, dat hoofdbestanddeel van het Berliner Neusilber deelt slechts eenigermate in deze bijzonderheid - en merkwaardig genoeg! het nikkel is het metaal, met hetwelk het ijzer in de meteoor-steenen verbonden is.

Vraagt men verder, wat de kennis van deze kracht voor de kunst is of zal worden, dan zoude ik moeten beginnen met de onvermoeide drift der geleerden, om de Electromagnetische beweegkracht practisch uit te voeren, en eindigen bij het vernuftige voorstel van den beroemden weber, om de ijzeren wielen der wagens, wanneer ze ontembaar over het ijzeren spoor vliegen, door de ontwikkeling van magnetisme te bedwingen. In het rad wordt magneetkracht door Electriciteit ontwikkeld, en als radvormige magneet wordt het door de aantrekking van het ijzer des spoors in deszelfs rondgaan belemmerd; er ontstaat dus eene magnetische wrijving, welke even als elke andere soort van tegenstand de beweging vertraagt.
En dit is nog niet genoeg! het spoor moet, volgens bai-
{==627==} {>>pagina-aanduiding<<}
nes, als tusschengeleider van den electromagnetischen telegraaf den gang der wagens, door zich zelf als het ware, op de stations aankondigen.

Wanneer wij van het magnetisme spreken, dan worden wij als van zelf op het scheikundige gebied gevoerd. Want het scheikundig zuivere ijzer is wel vatbaar voor magnetisme, maar kan de magnetische werking niet bewaren. Het ijzer wordt eerst door eene scheikundige verandering en inmenging hiervoor vatbaar gemaakt. De zuurstof-verbinding, in den natuurlijken magneet, de zwavel in het magneet kiest, de koolstof, het silicium, zelfs het zilver in het staal, brengen eene zoodanige inwendige rangschikking der stofdeeltjes voort, dat de opgewekte magneetkracht teruggehouden wordt, en men bijgevolg den kunstmagneet verkrijgt.

Het gehalte aan zuurstof mag geene 26 proc., aan zwavel geene 52 proc. te boven gaan - het gehalte aan koolstof wisselt tusschen 1/10 tot 2 proc.
Wij noemen het ijzer een onedel metaal, omdat het, bij al deszelfs deugden, zoo veranderlijk is. Het zuivere ijzer, en zelfs zoo als de kunst het oplevert, wordt door de inwerking van water en vochtige dampkringslucht veranderd, het roest, het vereenigt zich met de zuurstof en verliest allengs den metaalachtigen toestand. Even zoo verteert het ijzer, wanneer het aan den damp van zwavel is blootgesteld; - het is eene eenvoudige proefneming om met eene zwavelstang in ijzer, dat witgloeijende is, een gat te boren, of een gloeijende ijzerdraad in zwaveldamp te verbranden, of eene gloeijende ijzeren staaf door de aanraking met zwavel te doen wegsmelten. En wien is de kunst-vulkaan van lemerij onbekend, in welken zwavel en ijzer de hoofdrol spelen! Er vormt zich eene zwavel ijzerverbinding (Sulfuridum Ferri), die van zelf in de lucht ontvlamt. Dezelfde stof is de oorzaak van den gevreesden steenkolenbrand, die zich van zelf ontwikkelen kan. Doch werpen wij eenen naderen blik op deze scheikundige veranderingen des ijzers:
Zij zijn niets anders, dan de teruggang des ijzers tot deszelfs natuurstaat, uit welken de kunst het getrokken heeft. - Een teruggang, M.H., waaraan al het geschapene is onderworpen; en ook het edele menschelijke wezen vervalt tot de stof, uit dewelke het gevormd was.

{==628==} {>>pagina-aanduiding<<}

De gretigheid des ijzers voor zuurstof is zoo groot, - want de zuurstofverbindingen zijn ook het menigvuldigst in de natuur voorhanden, - dat het scheikundig zuivere ijzer, door herleiding met waterstof verkregen, in de lucht van zelf begint te gloeijen.
Mengt men ijzervijlsel met water aan, dan toont de thermometer eene verhoogde temperatuur in de roestende massa.

Er bestaan drie verbindingsgraden tusschen ijzer en zuurstof: als oxydule, oxyde en zuur.
Het ijzerzuur is slechts bekend in verbinding met potasch door eene kunstmatige vorming, en bijzonder door galvanische werking.

De ligtste graad van verzuring, het oxydule, komt in de natuur niet alléén voor, want zoo het ook voor een oogenblik gevormd zij, het trekt al dadelijk meerdere zuurstof aan en gaat in den tweeden graad, als oxyde over. - De overgang van den eenen graad in den anderen teekent zich door eene kleursverandering, van ligt groen tot geel en bruin.

De roode en bruine kleur is aan het oxyde eigen, zoo als de bloedsteen wijst, - ééns om zijne kleur bijzonder als bloedstempend middel geroemd. - De steenroode kleur der tigchelsteenen zoowel, als de roode kleurschakeringen van de meeste aardsoorten en delfstoffen, wordt door hetzelve voortgebragt. Alle soorten van oker behooren tot dezelfde klasse. - Het gebruik van dit oxyde onder den naam van Engelsch rood, doodshoofd als verwstof, onder den naam van bloedsteen, colcothar enz. tot het polijsten van metalen en edelgesteenten en dergelijke behoeft niet nader te worden aangetoond.

Het roode oxyde wordt bruin door het opnemen van water, - het wordt dan een hydraat, de zoogenaamde roest. In de natuur komt hetzelve veelvuldig voor in den vorm van de eenvoudigste ijzerhoudende aardsoorten tot het meer schoone boonerts. Merkwaardig is het, dat bij het ontstaan van de roestvlekken op ijzer ammonia zich vormt, en de roest dezelve terughoudt. Belangrijk is dit vooral bij een geregtelijk onderzoek, omdat in twijfelachtige gevallen, zoo als door vauquelin het eerst is opgemerkt, hierdoor de

{==629==} {>>pagina-aanduiding<<}
scheikundige onderkenning tusschen roest- en bloedvlekken op staal zoo moeijelijk gemaakt wordt.

Wij bezitten fijne herkenningsmiddelen om de beide toestanden van het ijzer te onderscheiden, en met deze ook het metaal zelf dáár te erkennen, waar het als metaal geheel is verdwenen: De donkerblaauwe of zwarte kleur met looizuur; de donkerroode kleur met Sulfocyanuretum potassii; de donkerblaauwe kleur met Cyanuretum pot. et fer., en de morsig bruine kleur met Cyanidum pot. et fer. kenmerken de aanwezigheid van den tweeden graad der verzuring of oxydatie van het ijzer, - terwijl de ligte violetkleur met het eerste, de onwerkzaamheid van het tweede, de ligtblaauwachtige kleur met het derde, en de donkerblaauwe kleur met het vierde, het ijzer in den eersten graad van verzuring aanwijzen.

De verbinding van beide deze ijzerverzuursels met elkander vormt de zoogenaamde hamerslag: die zwarte, staalkleurige schilfers, welke onder het smeden des ijzers zich afzonderen; dezelfde stof levert het ijzer na deszelfs verbranding. De magneet ijzersteen, die de Natuur oplevert, of die door kunst kan worden nagemaakt, bestaat uit een soortgelijk mengsel, maar in eene andere verhouding.

De verbinding van het geoxydeerde ijzer met phosphorzuur vindt men niet zelden als blaauwpoeder of zand in veengronden; doch de koolzure-ijzerzouten zijn veelvuldiger, en het is vooral onder dezen vorm, dat het erts in de steenkolengroeven voorkomt, dat in Engeland's smelterijen wordt verwerkt.

Terwijl het ijzer door de verbinding met koolstof als gegoten ijzer, staal of staafijzer zulke belangrijke en nuttige veranderingen ondergaat, is dit geenszins bij de verbinding met zwavel het geval. IJzer, dat slechts 1/10000 zwavel bevat, is zoo broos, dat het in de gloeihitte onder den hamer breekt, daarentegen breekt het in de koude bij een gehalte van meer dan ¾ proc. phosphorus, waardoor het dus geheel onbruikbaar wordt. Zilver, potasch en soda-metaal in de verhouding van 4 à 5/10000 veroorzaken eveneens de eerste omstandigheid; tin, rattekruidmetaal en chromium de laat-
{==630==} {>>pagina-aanduiding<<}
ste; - wij mogen het dus een wezentlijk geluk noemen, dat de kalk, dat hoofdmiddel der ijzersmelterij, niet in die verhouding door het ijzer opgenomen wordt, dat het nadeelig kan worden. Het silicium werkt meer of min overeenkomstig de koolstof. Het zwavel dus, hoe vlugtig ook, laat zich niet gemakkelijk, zelfs bij eene sterke hitte van het ijzer, scheiden, en deswege zijn zwavelijzer-ertsen niet geschikt voor de ijzersmelterij. Veelvuldig zijn ook beider verbindingen in de meest verschillende verhoudingen; zij dienen veelal tot de bereiding van zwavel, zwavelzuur en zwavelzure ijzerzouten.

De veranderlijkheid des ijzers in de lucht gaf natuurlijk aanleiding tot het uitdenken van middelen, om het roesten te voorkomen, zoodat door dezelve de glans en het aanzien des metaals wordt behouden, zoo als dit door de oppervlakkige verkooling bij het fer de Berlin of het kleuren des staals het geval is. Onder al de middelen wordt eene oplossing van 1/2000 koolzure potasch in water, of 1/500 kalk en borax oplossing het meest geroemd. - Merkwaardig is het potaschmetaal ook nog in een ander opzigt, want door deszelfs bemiddeling kan het ijzer verkwikt worden, daar hetzelve anders door het kwik niet wordt aangetast.

Veel opziens baarde sorel's gegalvaniseerd ijzer even als het galvanische roest-papier. De galvanische tegenstelling van ijzer en zink is zoo groot, dat een stukje zink op ijzer gehecht eene twintigmalen grootere oppervlakte beschermt tegen het roesten. Doch niet alleen als roestwerend middel is deze galvanische tegenstelling bekend, maar zij is in den laatsten tijd bijzonder geprezen wegens de vermogende werking der ijzerzink-galvanische toestellen van roberts.

Hoe ook de natuurkundigen over den aard der galvanische werking mogen twisten, zeker is het, dat de wederzijdsche aanraking van vreemdsoortige stoffen derzelver scheikundige werkdadigheid verandert. Dit blijkt nog meer door die eigenaardigheid des ijzers, welke door schönbein's proeven het meest bekend is geworden onder den naam van passiviteit. Hoewel in aanraking zijnde met het geconcentreerde salpeterzuur (1,5 sp. zwaarte) bewaart het den metaalglans en neemt den rang in onder de edele metalen tusschen goud

{==631==} {>>pagina-aanduiding<<}
en zilver. Het ijzer vertoont nu niet meer die vatbaarheid voor verzuring, het is veredeld. Weber's galvanische toestel levert ook hiertoe eene schoone bijdrage.

Ziet, M.H., zoo omvattend is de scheikundige leer des ijzers; slechts enkele punten zijn ul. aangewezen! Wij wenden ons thans tot de betrekking van ons metaal tot de levende wezens.
Het ijzer levert aan het menschelijk ligchaam een hoogst sterkend geneesmiddel; doch niet in den vasten vorm kan het gemakkelijk worden verteerd.
In vroegere dagen waren er, die rondreisden om het ijzer eten te vertoonen; één der laatsten is, volgens het berigt van bonetus, na eenen maaltijd van vijftig spijkers aan versterf der ingewanden bezweken.
Doch scheikundig vooraf bewerkt, verdeeld en opgelost levert het ijzer, van af het fijne zenuwmiddel, als goudkleurige heldere vloeistof, door den Russischen Veldmaarschalk bestucheff-rumin daargesteld, en door katharina II voor 3000 roebels gekocht, tot het troebele koelwater in den bak der smederij, een der belangrijkste geneesmiddelen. En nogtans wordt de bloedsteen in den zak gedragen om het neusbloeden of bloedspuwen te voorkomen, even als de Fransche herder de schoonste boon-steenen aankoopt, om ze als amulet aan den hals der beste ramschapen zijner kudde te binden. Boven alles munt deszelfs vermogen uit als tegengif van het rattenkruid; het ijzerroest levert het eenigst zekere redmiddel; eene vinding, door welke bunsen de menschheid voor altoos aan zich verpligt heeft. Zelfs bij de planten zoude, volgens simon, de vergiftiging des rattenkruids door het ijzerroest kunnen worden weggenomen.

De beveiligende werking des ijzers gaat zelfs zoo ver, dat het rotting en bederf weert. De tijd verbiedt ons verder uit te weiden - want ik moest u met boucherie beschrijven, hoe dit ijzer, door houtzuur kunstmatig opgelost, der levende planten tot voedsel aangeboden wordt, om door de levenskracht in de fijnste poren van het hout te worden gedreven, opdat het voor brand en bederf bewaard blijve - en dan zoude ik niet mogen vergeten de ijzersyroop, sedert korten

{==632==} {>>pagina-aanduiding<<}
tijd in Frankrijk verkrijgbaar gesteld, om het vleesch lang goed en eetbaar te houden.

Het ijzer, dat wij als bestanddeel van plantenstoffen kennen, wordt door de levende plant uit den bodem, waarin zij wortel drijft, opgenomen. De scheikundige kennis van het ijzer is derhalve in een landhuishoudkundig opzigt van het hoogste belang, want de beoordeeling van den invloed der verschillende ijzerverbindingen op den plantengroei, de waardering van dezelve als meststof hangt ook hier af, zoowel van den bijzonderen aard der planten als van de geaardheid van den bodem in natuur- en scheikundigen zin. Het koolzure ijzer, b.v. der mergel-, leem- en kleigronden maakt dezelve onvruchtbaar; hetzelve is hoogst nadeelig voor raapzaad, zeer gunstig voor witte klaver. Het ijzervitriool is in geringe hoeveelheid den plantengroei zeer bevorderlijk, evenwel onmerkbaar in zandgrond, nut in veel ijzerhoudende kleigronden, nadeelig daarentegen in veengrond; - de Isatis tinctoria geeft de meeste indigo of pastel, wanneer de grond met ijzer-vitriool wordt gemest.

Het ijzer is het hoofdbestanddeel van het bloed en dus van het leven der warmbloedige dieren; met uitzondering van het hoornachtig weefsel der haren en nagels en van de zwarte verwstof van het oog, wordt hetzelve in geen weefsel gevonden, dat niet bloed in zich opneemt. Het gehalte aan ijzer op duizend deelen bloed is 5 à 6 of 7 deelen. Stellen wij nu, dat een jongman tusschen 20 en 30 jarigen ouderdom 14 à 15 Ned. ℔ bloed bevat, dan zoude men hieruit gemiddeld 8 à 9 lood ijzer kunnen verzamelen. Hierdoor, M.H., kunt gij beter de opoffering waardeeren van den jongeling, die zijne beminde niets kostbaarders wist aan te bieden, dan een' ijzeren ring, uit zijn bloed vervaardigd.
Moeijelijk laat zich de geheele hoeveelheid ijzer des menschelijken ligchaams bepalen, maar zij is in allen gevalle grooter dan wij gezegd hebben, wanneer alle deelen des ligchaams tot asch verbrand zijn. En ziet hier, M.H., den geest van onzen tijd: terwijl in de grijze oudheid de luttel vaste stof des aardschen omhulsels van eenen dierbaren afgestorvene in een broos aarden potje bewaard werd, wil men thans het beeld van den verloren vriend in eenen fraaijen ijzeren medaillon doen prijken, vervaardigd uit de meest

{==633==} {>>pagina-aanduiding<<}
vaste van alle vergankelijke stoffen, welke uit deszelfs asch verzameld kan worden.
Volgens onze tegenwoordige kennis van zaken, M.H., is het der plantenwereld opgedragen, om uit het rijk der delfstoffen te verzamelen en te verwerken, wat tot het behoud der hooger bewerktuigde dierenwereld noodig is. In de plant moet de onbewerktuigde stof als het ware een' eersten graad van organisatie ondergaan en met de kracht des levens bezield worden. Zoo nu ook op deze wijze eenigzins duidelijk wordt, hoe het ijzer, door tusschenkomst van plantenstoffen, uit het rijk der delfstoffen in het dierlijke ligchaam kan overgaan; niet alle raadsels, die de scheikunde des levens ons aanbiedt, worden op deze wijze opgelost. In de laatste zeven dagen, dat het ei uitgebroeid wordt, is het aanvankelijke ijzergehalte, luid de proefnemingen van pfaff en pauelsen, verdrievoudigd. Van waar komt dus het ijzer, dat hier niet van buiten kan worden aangevoerd? Hoe ontstaat deze stof, die door ons als eene onontleedbare zelfstandigheid als een element wordt gehouden? Maar deze vraag, M.H., geldt gelijkelijk den oorsprong des ijzers op onze aarde; zij geldt in het algemeen het groote raadsel der Schepping!

Doch, M.H., ik zal geene ijzeren aandacht van ul. vergen! Mogt al deze voorlezing ul. geheel in het ijzeren tijdperk hebben verplaatst, ik eindig dan met onzen vaderlandschen dichter:

‘Trots der dwazen luid geschreeuw, 
't Welzijn dan van de ijzeren eeuw! 
Vrienden! Ze is ons allen 't naaste. 
Wee hem, wie haar lof verpest 
En belastert wat hem rest! 
Ze is, beweert men, de allerlaatste: 
Wat het laatst komt, is het best.’ 








{==634==} {>>pagina-aanduiding<<}

Napels in het jaar 1843.

5. Het leven op straat.

(Vervolg van bl. 596.)

Na Londen en Parijs is Napels de volkrijkste stad van Europa. Men telt in dezelve bij de 500,000 inwoners, en dezen maken een gedruisch, alsof er twee millioenen waren. Keert men van een watertogtje terug, zoo hoort men reeds op een half uur afstands van den oever dit geraas, hetwelk naar het gerommel gelijkt, dat de uitbarsting van eenen vuurberg voorafgaat. Aanschouwt men, uit het Karthuizer klooster van San Martino, het panorama van Napels beneden zich, zoo meent men eene stad in oproer te zien, zoo driftig rennen de menschen op straten en op pleinen door elkander.
De eenige min of meer stille plek is de tuin der Villa Reale aan den zeeoever. Treedt men van daar de Toledo-straat in, zoo ziet men aan alle kanten menschen met open mond en galopperende paarden. Het volk loopt alsof het bezeten was, om een glas ijs te gaan drinken, eene courant of een vreemdenblad te lezen, een komediebiljet in te zien, of om eene terne in de loterij te zetten, die eerst over drie dagen trekt. Het is alsof allen steeds de spreuk indachtig waren: het leven is kort en de tijd is kostbaar! De huurkoetsiers staan zelden stil op de pleinen; meestal rijden zij rond, om passagiers te zoeken. De gevonden passagier springt in het rijtuig, alsof de vijand hem op de hielen zat, en de koetsier poogt hem zoo snel immer mogelijk op de vereischte plaats te brengen, om weder een' ander te kunnen opnemen. Zelfs de vrachtwagens rijden op een' sterken draf, alsof het stroo, dat zij in de stad brengen, een' mensch het leven moest redden. De Toledo-straat heeft geene paden voor voetgangers. Zoodra heeft niet de koetsier met den waarschuwingsroep: guarda! zijn geweten gered, zoo rijdt hij er frisch op los, dringt troepen van vijftien personen tegen de huizen, en rent de stoelen van menschen onderstboven, die de koelte genieten en van hunnen kant gaarne de halve straat zouden innemen. Hierbij gebeurt echter zelden een ongeluk. De koetsiers verstaan goed te mennen en het volk verstaat snel te ontwijken. Van allen maken het meeste geweld de lie-
{==635==} {>>pagina-aanduiding<<}
den, die iets te koop hebben. De aquajolo, tusschen zijne opgehoopte stapels citroenen heenglurende, vent met ontzettend geschreeuw zijn sneeuwwater en zijne limonade uit. De visscher, die den geheelen nacht door de aalgeer gehanteerd heeft, is over dag nog wakker genoeg, om zijne vangst uit volle keel rond te roepen. Een mijner vrienden kocht bij eenen uitdrager een' verroesten dolk. Toen hij den winkel uitkwam, trad een
mensch op hem toe, en bood hem, met eenen vloed van woorden, alle mogelijke wapenen, helmen, pantsers, hellebaarden, zwaarden, aan. Vergeefs zeî hem de Franschman, dat hij niets verders noodig had; de ijverige koopman of makelaar liet zich in zijne aanbiedingen niet storen. Plotseling loopt hij vooruit, en vijftig schreden verder ziet hem de Franschman met het halve lijf uit een dakvenster leunen, op het hoofd een helm, de eene hand vol spiesen en de andere vol degens, waarmede hij klepperde en tevens met groot geschreeuw den vreemdeling uitnoodigde om te koopen, die zonder zich op te houden voortging.
Maar het gedruisch en de beweging in de wijk, waar de Toledo-straat ligt en waar de aanzienlijken wonen, is nog eene beuzeling bij de drukte op de straten der Oudstad. De gemeene man, die hier woning en bedrijf heeft, is te gelijker tijd kooper en verbruiker. Hier omringt hem van alle kanten de verzoeking, om zich van de vier bajocchi te ontdoen, welke hij in zijn' broekzak heeft. Naast een visch hangen bretellen, nachtmutsen naast moesgroenten, schoenen naast vleesch. Aan de zijde van het straatriool dampt de straatkeuken en prikkelt den eetlust door haren geur. De koopman, die het op de bajocchi van den Lazzarone verzien heeft, maakt nog oneindig meer geraas, dan die de piasters van koks en maîtres d'hôtel in zijn' zak wil doen vlieten. De gaarkok vergenoegt zich hier niet met schreeuwen; hij hangt zijne stukken vleesch aan eene stang naar buiten op de straat, zoodat men er bijna met den neus tegen aan loopt. Menschen, die in bovenkamertjes onder het dak wonen, besparen zich de moeite van het af- en opklimmen, door in eene mand het geld voor de gekochte waren naar beneden te laten en dan den waar naar boven te halen. Vooraf gaat echter het loven en bieden, dat den koop tot stand moet brengen; en men kan denken met welk eene stem dit geschiedt, daar het straatgedruisch overschreeuwd moet wor-
{==636==} {>>pagina-aanduiding<<}
den. Een groot gedeelte van het gesnater, dat in het noorden binnen de muren der woningen smoort, werkt hier mede om het geraas op straat te vergrooten. Vrouwen zitten in een' kring voor de deuren bij elkander, maken elkander het haar op, of rijgen elkanders keurslijven. Dit zijn nog de ordelijkste van haren stand, want eene menigte meisjes kent het gebruik van den kam niet en even min het uitwendig gebruik van het water. Hier en daar vindt men onder deze morsige, havelooze wezens eene vijftienjarige schoonheid; maar over het algemeen is de Napolitaansche uit de armere klasse
niet bekoorlijk. Haar voorhoofd is laag, hare wezenstrekken hard, haar vel bruin, hare leest gedrongen. Het fraaiste aan haar is het oog. Zachtmoedigheid is overigens hare zaak niet. Weleer plagt de regter van instructie, op de plaats toesnellende, waar een ongeluk gebeurd was, steeds te vragen: ‘Waar is de daderes?’ niet: ‘Waar is de dader?’
Die door het gedruisch der Oudstad verdoofd is, zoekt met welgevallen de stillere Chiaja en de lommerrijke lanen van de Villa Reale aan den zeekant. In de Villa Reale bewegen zich de kinderen der gegoeden en de elegante wereld. Des morgens verzamelen er zich de kindermeiden met hare breede heupen en hare met strikken en kwikken bezette lijfjes. Des avonds verschijnen de dames, en gedurende den zomertijd speelt er dan de militaire muzijk onder de boomen de beste stukken uit de meest geliefde opera's. Gaat men, nog verder dan de openbare wandelplaats, langs de zee, de kleine kerk van Piedigrotta onder den Posilippo voorbij, zoo komt men aan de woonplaats der visschers en schuitenvoerders. Hier ziet men bijna enkel antieke gezigten en athletische gestalten, die slechts uiterst nooddruftig gekleed zijn. Dit zijn de nakomelingen dier mannen, uit wier midden masaniello te voorschijn kwam, de zonen dergenen, die aan de zegevierende troepen der Fransche Republiek het hoofd boden, en welken het slechts aan wapenen en aan krijgsorde ontbrak, om ze terug te slaan. Hunne vrouwen zijn minder schoon dan zij, maar in den toestand van verbolgenheid nog meer te duchten.
De grootste genieting dezer bijna in den natuurstaat levende menschen is, even als te Palermo, het luisteren naar dichterlijke voordragten. Het is de moeite waard, een paar uren vóór het avondgelui den molo op te wandelen, die tus-
{==637==} {>>pagina-aanduiding<<}
schen de haven en de reede in zee uitloopt. Daar vindt men om dezen tijd van den dag de Rinaldi, opsnijders van klassische verzen, die hunnen naam van tasso's held ontleenen, wijl zij wel inzonderheid de avonturen van dezen voordragen. Die genen onder hen, die het minst in de volksgunst deelen, hebben slechts kinderen, of ook wel eens niemand tot toehoorders. De meer geliefden zijn door talrijke kringen van vrouwen, tolbeambten, soldaten, matrozen en voornamelijk visschers omgeven. Een deel van dit auditorium zit op brokken steen; anderen liggen op de zijde, met het hoofd op de ellebogen gesteund en het oog oplettend op den Rinaldo gevestigd. De houding der visschers is daarbij schilderachtig schoon, gelijk over het algemeen hun gelaat en hun geheele ligchaam zulks is. Natuurlijk draagt de Rinaldo niet elken dag de geschiedenis van zijnen naamgenoot voor; maar steeds heeft hij ongelukkige of zegevierende helden, tooverij, liefde, stoute en grootmoedige daden ten onderwerp. Bij deze voordragten schemert menigmaal eene gedachte van zedekunde door. De deugdzame kan sterven, maar zijn loon wacht hem in den hemel. Misdaad en ondeugd moeten reeds hier haar loon vinden. Een Rinaldo, die slechtheid in een gunstig daglicht zou willen voorstellen, zou van zijne aandachtige toehoorders gansch geene gunstige ontvangst te wachten hebben. Deze gelijken naar een' kring goede kinderen. Zij hooren dezelfde geschiedenis voor de tiende maal met hetzelfde genoegen als de eerste. Ariosto's razende Roeland, en meer nog het 16de gezang van het verlost
Jeruzalem, wordt voor hen nooit oud. Met innigen lust volgen zij den held in de betooverde tuinen van armida; men kan het ieder hunner aanzien, hoe gewillig hij zich door zulke aanlokselen zou laten wegslepen. En toch, wanneer ubaldo verschijnt, wordt zijne aanspraak vol verwijtingen met geestdrift opgenomen; en wanneer onmiddellijk te voren de declamateur plotseling ophoudt en verklaart, dat hij den ridder in zijne banden verstrikt zal laten liggen, wanneer voor hem geen losgeld betaald wordt, dan tast ieder in den zak en draagt zijn bajoc bij tot verbreking van den tooverband en tot verlossing van het heilige land.

6. Gezang. Hazardspel.

De Italiaan heeft twee heerschende neigingen, te weten voor de muzijk en voor het hazardspel. Zonder gezang zou

{==638==} {>>pagina-aanduiding<<}
de Napolitaan even min kunnen leven als de visch zonder water. De geringste boer zingt met smaak. Wanneer eenig grootsch natuurtooneel eene poëtische snaar in hem aanroert, zoo uit zich zijn gevoel terstond in eene muzikale gedachte. De Napolitaan, die van een landelijk feest terugkeert, openbaart zijne voldoening over het genot, dat het hem verschaft heeft, door woorden en wijs van een lied te improviseren, hetwelk, bijaldien het goedkeuring vindt, des anderendaags in aller monden is.
In den zomer van het jaar 1843 zong geheel Italië een liedje, welks maker niet met gewisheid genoemd wordt. Sommigen schrijven het aan den broeder van den opera-dichter cammerano toe; anderen hebben mij verzekerd, dat het van eenen galeislaaf te Castellamare afkomstig is. De tekst is in den Napolitaanschen tongval en half boertig half sentimenteel. Het refrain luidt: Te voglio ben assaie, e tu non piensi a me. (Hoe gaarn zou ik u hebben, en gij denkt niet aan mij.) Waar men ging of stond hoorde men dit liedje. Des morgens zong de dienstmaagd het bij haar werk en dikwijls met eene schoone contraältstem. De roeijers, die ons naar Capri bragten, hadden het als terzet ingerigt en onderhielden ons daarmede bij de overvaart. De visschers, de oesterverkoopers en de kindermeisjes in de Villa Reale zongen het evenzeer. Het klonk van het klavier op de eerste en van de guitar op de vierde verdieping. Uit de nabijheid en uit de verte hoorde men dezelfde wijs. Opende men 's avonds het venster, zoo hoorde men, hoe de schildwacht op het kasteel del Uovo zich den tijd daarmede kortte. De minder zanglustige noordlander zelf werd door den algemeenen zwijmel weggesleept. Wij neurieden het liedje, terwijl wij in ons rijtuig stapten; de koetsier hief het aan op den bok, en de guaglione, die achterop klom, accompagneerde hem als derde stem. Zag men een paar schoone oogen, zoo zeî men binnensmonds: te voglio ben assaie, en bedacht men, dat men der schoone onverschillig moest zijn, zoo zuchtte men: e tu non piensi a me.
Deze volksliederen zijn als de wilde bloemen in veld en woud. Op menig oogenblik doen zij de ziel meer aan, dan tasso's prachtige tulpen of petrarca's geurige rozen. De laatsten zijn onvergankelijk; de eersten hebben slechts eenen korten bloeitijd, waarin zij, als de lust van het oogenblik, genoten willen zijn, want in weinig weken zijn zij vergeten,

{==639==} {>>pagina-aanduiding<<}
en andere ontspruiten in derzelver plaats. Derzelver dichters kunnen geene geestdrift putten uit de verwachting van roem of voordeel, want zij blijven onbekend. Niets anders drijft hen dan hunne poëtische ingeving.
Doch niet alleen in volksliederen geven de Italianen blijken van hunnen smaak voor muzijk. Gemeene lieden, die in hun geheele leven den San Carlo-schouwburg niet bezocht hebben, kennen de aria's uit de opera van den dag. De werkman zingt de romance van Linda, en slaat daarbij de maat met zijnen hamer of zijn houweel, zonder de door Donna tadolini daarin aangebragte ornamenten te vergeten. In de Toledo-straat dringt uit het venstertje eener keuken, tevens met den maccaroni-geur, de klank eener aria uit de Slaapwandelaarster of uit Lucia. De waschvrouwen aan de Vomero-bron dragen zeer aardig het bell' alma inamorata en het voorafgaande recitatief voor, daarbij middelerwijl het vuile linnen van buitenlanders inzeepende, die geen muzikaal gehoor hebben en toch de Napolitanen voor barbaren schelden.
Een Napolitaan, met wien ik drie geheele dagen op den voet van vertrouwde vriendschap geleefd en wiens naam ik vergeten heb, noodigde mij, om bij hem een risotto te komen eten. In plaats van een eenvoudige Milanesche rijstenbrij, waarop ik rekening gemaakt had, vond ik een welingerigt diner. Het gezelschap bestond uit drie aangename jonge lieden, met welke ik dien middag vriendschap sloot en die ik sedert niet weder gezien heb, en uit de vrouw des huizes, eene lieftallige Palermitaansche, levendig als kwikzilver, ofschoon in den laatsten tijd harer zwangerschap. Het maal was vrolijk. Bij hetzelve parelde heerlijke wijn uit Sicilië. Onder het dessert werd gezongen. Alle gasten hadden eene goede stem, behalve den Signor Francese. Ieder droeg een lied uit zijn land voor, de een een Piemonteesch, de ander een Florentijnsch, de derde een Napolitaansch. Toen de beurt aan de padrona della casa kwam, verklaarde zij, een stuk van haren landsman bellini te willen zingen. Zij trad in het midden van het vertrek, nam de houding eener prima donna aan, en begon een recitatief uit Norma. Zij zong en speelde zeer aardig een uur lang en geraakte gedurig meer in vuur. Toen zij aan het tooneel onder den Druïdenboom kwam, greep zij mij bij de hand en trok mij op haar theater, waar ik, zoo goed ik kon, voor boom

{==640==} {>>pagina-aanduiding<<}
moest spelen. Toen zij echter haar gezang aan mij rigtte, voor mij gesticuleerde en zich voor mij nederwierp, was zij zoo betooverend, dat ik mijne boomrol vergat, mij bukte, haar bij het hoofd nam en kuste. Zij lachte hartelijk en riep: l'albero si muove (de boom beweegt zich.) Daarmede nam de opera een einde. Het geïmproviseerde laatste tooneel maakte het mij tevens duidelijk, wat aan de Italiaansche vrouwen hare eigenaardige aanlokkelijkheid geeft. Het is hare onbewuste, ongekunstelde, goedhartige wijze van zijn; terwijl men daarentegen in Frankrijk op elk schoon gezigt leest: ‘Ik ben schoon; ik weet het, en mijne schoonheid dient mij tot voldoening mijner eigenliefde.’
Jammer is het, dat, nevens het vrolijk spel van de Muze des gezangs, het dwaze hazardspel zulk een vermogen op den ligt prikkelbaren Italiaan uitoefent, en vooral op den Napolitaan, in wiens ziel de Italiaansche hartstogten tot den hoogsten trap gedreven zijn. Onder vier winkels is zeker ten minste ééne een lottobureau. Eene bevolking zonder brood en zonder hemden, die van den eenen dag tot den anderen van een paar penningen leeft, draagt jaarlijks twee millioenen gulden in het Danaïdenvat! Op den dag vóór de trekking hebben zes menschen, die in elk bureau zitten, naauwelijks handen genoeg om lotbriefjes af te geven. De winkel is dan met prachtige bloemfestonnen versierd. Menigmaal ziet men in den achtergrond der speelspelonk een met bloemen bekranst chassinet met drie nommers, en daaronder de woorden: ecco la vera sorte! Het loterijbestuur is zoo onbaatzuchtig van vooruit de uitkomst der trekking aan te kondigen. Wie zou dan nog aan zijn geluk durven twijfelen? Men moest in het geheel geen geld in den zak hebben, om zich van inzetten te kunnen onthouden; maar ongelukkig bezit men niet altijd twee carlinen; anders was men aanstaanden Zaturdag onmisbaar een schatrijk man.
Met hulp van het droomboek (libro della smorfia) kan men niet alleen in droomen, maar in alles, wat maar de geest waarneemt, een speelorakel vinden. Dit boek is eene lange lijst van naamwoorden, elk van welke door een cijfer overgezet is. Men ziet bij voorbeeld plotseling eenen aap, of men droomt er van, of men hoort er van spreken. Nu zoekt men in de smorfia het woord scimmia, vindt daarbij misschien de cijferletter 7, en zet vol vertrouwen op No. 7. Daags na een' brand worden de lottokramen letterlijk bele-
{==641==} {>>pagina-aanduiding<<}
gerd. Alles wil op het nommer spelen, dat met het woord incendio overeenstemt. In zulk een geval beperken directeuren het bedrag en het getal der inzetten, omdat, wanneer bij toeval het sterkbezette nommer inderdaad uitkwam, de loterij zware verliezen zou kunnen lijden. Zelfs in de Roomsche staten zijn des Zondags de lottokramen geopend, terwijl alle andere winkels gesloten zijn. Die tot op den middag slaapt, vindt geen koffijhuis open, waar hij ontbijten kan, maar wel eene plaats, waar hij den prijs van zijn ontbijt op eene terne kan zetten. Koopt men een doosje met zwavelstokken, zoo vindt men op hetzelve, in plaats van eene aanwijzing omtrent het gebruik, de woorden: Strada sicura ad arrichirse è il lotto (een onfeilbare weg om rijk te worden is het lotto) en daaronder dan weder drie geluksnommers.
Ook de voornamere lieden onthouden zich in geenen deele van het lottospel. Elk heeft het tooverboek in zijn bezit en mist niet het na te slaan, wanneer hij zich eenen droom herinnert. Ik heb eene schrandere, vernuftige dame gekend, die eerst voor tijdverdrijf in de smorfia bladerde, allengskens in drift geraakte, en eindelijk eenen bediende met een piaster naar den lotto-collecteur zond, om drie nommers te bezetten. Komt er in een fatsoenlijk gezelschap tijding, dat iemand den hals gebroken heeft, of doodgestoken is, zoo beklaagt men den ongelukkige opregtelijk, maar troost zich dan met te beproeven, of niet la vera sorte achter dit ongeval verborgen ligt.
Elken Zaturdag middag, ten vijf ure, wordt het lotto met groote plegtigheid getrokken. Een geregtelijk persoon heeft het opzigt; een priester spreekt over den lottopot zijnen zegen, en een kind trekt de nommers. Geheel de stad is in angstige verwachting. De vergaderde menigte waagt naauwelijks adem te halen. Zij, die vastelijk vertrouwd hadden, dat zij winnen zouden, en zich bedrogen zien, heffen een jammerklagt aan, die het vreugdegeroep der gelukkigen overschreeuwt. Lastdragers schrijven zorgvuldig de nommers op, naarmate zij getrokken worden, en hebben zij het laatste op het papier, zoo rennen zij ijlings voort, geven op zekeren afstand de lijst aan reeds gereed staande kameraden over, die den loop voortzetten, en op deze wijs geraakt de mededeeling onbeschrijfelijk snel in handen der onderscheidene collecteurs. In weinige minuten

{==642==} {>>pagina-aanduiding<<}
is het gewigtige berigt tot in de afgelegenste deelen der hoofdstad verspreid. Een mijner vrienden nam, om de snelheid van dezen levenden telegraaf op de proef te stellen, bij het verschijnen van het laatste nommer eene huurkoets, en reed op vollen galop naar de Oudmarkt. Bij zijne aankomst vond hij de getrokkene nommers reeds voor de deur des collecteurs aangeslagen.


7. Schouwburgen.

Men beweert van de Franschen, dat zij snel voor iets ingenomen zijn, maar het ook even snel weder vergeten. Met betrekking tot de tooneelspelen evenaart de zucht, welke de Franschen naar nieuwigheden doet haken, die der Napolitanen op verre na niet. De eersten vernalatigen na eenigen tijd hunnen afgod, doch zonder dien te verbreken, daarin gelijk aan zekere goedhartige galante vrouwen, die uit hare vroegere minnaars vrienden maken. Hunne schouwburgen komen gaarne op de oude stukken terug en bewaren voor dezelve eene plaats in het repertoire. Opera's, van welke de smaak zich al te zeer heeft afgewend, worden door het Conservatoire in bezit genomen en stuksgewijs opgevoerd, zoodat zij niet geheel en al verloren gaan. De Italiaansche operatooneelen hebben geen repertoire. De impressario doet voor den winter eene of twee der allernieuwste opera's van den componist, die in de mode is, bestuderen, en laat die dan het geheele saizoen door uitsluitend spelen. Een tijd lang schijnt het, alsof het publiek de muzijk daarvan niet zat kan worden. Iedereen wil ze zelf niet alleen hooren, maar ook zelf naspelen. De regementsmuzijk speelt ze als marschen, als concerten, als aubades en serenades voor hooge personaadjen. In gezelschappen worden zij gezongen, op de straat worden zij geneuried. Van de improvisatoren wordt gevorderd, dat zij er nieuwe verzen op zullen maken. Maar na eenige maanden verschijnt eene nieuwe opera, en de tot nog toe zoo hoog beroemde wordt in den afgrond der vergetelheid geworpen. Naar mozart mag men in Italië niet vragen; het publiek kent hem zelf niet bij naam. Het weet, dat er eens een man geleefd heeft, cimarosa geheeten, wiens stukken een tijd lang fortuin gemaakt hebben. Rossini zou, zonder zijn stabat mater, te Napels in denzelfden rang komen, waarin
gluck te Parijs staat. Zegt men den Napolitanen, dat bij ons nog steeds Othello en de Barbier van Seville gegeven

{==643==} {>>pagina-aanduiding<<}
worden, zoo verbazen zij zich, hoe wij dit oude tuig nog kunnen aanhooren.
Maanden lang, dag aan dag een en hetzelfde, tot dat men het meer dan beu wordt, ziedaar wat de groote opera-tooneelen te Napels het publiek aanbieden. In den winter van 1843 gaf de San Carlo-schouwburg niets anders dan Linda de Chamouni, en desgelijks de schouwburg Fonde, op welken de troep van San Carlo beurtelings speelt. De schouwburgen van den tweeden rang leveren meer afwisseling, doch zijn des ondanks nog vervelender. Zij geven deels Fransche vaudevilles, die in slechte klucht-opera's veranderd zijn, deels vertalingen der blijspelen van scribe en dela vigne. Het Glas Water wordt op het aanplakbiljet als het meest geliefkoosde werk der nieuwere literatuur voorgesteld. Voor eenen Franschman, die deze dingen te Parijs goed heeft zien spelen, is de opvoering daarvan te Napels niets minder dan aanlokkelijk. De radde vlugtigheid, met welke men hier speelt, past voor stukken van dezen aard, als ornamenten voor de muzijk van rameau. In Italië zou men eene goede volkskomedie kunnen hebben, want hier bestaat nog eene toongevende minderheid, over welker verkeerdheden de meerderheid gaarne lagchen zou; maar eene hoogere magt gedoogt het niet. Men moet zich hier dus met het nabootsen der Franschen behelpen, bij welke de bestanddeelen van een goed blijspel ontbreken, omdat bij hen de belagchelijkheden, om zoo te zeggen, het eigen van iedereen geworden zijn, en, zoo verdeeld, eene armzalige gedaante aangenomen hebben. Oorspronkelijkheid in het komieke vak is door geheel Italië slechts aan de klucht geoorloofd, die op tooneelen van den derden rang gespeeld wordt. Deze bieden tevens eene verscheidenheid aan, welke het sterkste contrast levert met de eentoonigheid der groote
opera-schouwburgen.
Op het plein van het kasteel, tegenover de door het traliehek op de voorbijgangers gerigte stukken kanon, ziet men een huis van een armelijk voorkomen, dat niemand, die het niet kende, voor eenen schouwburg zou houden. De ingang gelijkt naar die eener gemeene kroeg. Een lage, kromme gang voert naar beneden in een keldergewelf, dat eene kleine, maar zindelijke en goed verlichte komediezaal vormt. Dit is het San Carlino. Eenige schreden verder op hetzelfde plein ligt een soortgelijk hol, dat den trotschen naam van het Phoenixtheater voert. In beide deze spelonken heeft de oude

{==644==} {>>pagina-aanduiding<<}
komieke geest, die in Italië niet sterven kan, de vlugt genomen. Hier ontmoet men nog gelegenheidsstukken, tafereelen van bekende belagchelijkheden en karakterbeelden uit het leven van het gemeene volk, als ook aanspraken aan het publiek, gelijk ten tijde van Scaramouche en Gros Guillaume in Frankrijk. Hier heeft de beroemde lablache zijne dramatische loopbaan begonnen.
De troep van San Carlino bestaat uit ongeveer twaalf voortreffelijke tooneelisten - louter echte Napolitanen, in wat levendigheid, gebaren vol uitdrukking, kracht van keel en gaaf om te improviseren betreft. In al hunne stukken komen steeds de vier hoofdrollen Pangrazio, Pangrazia, Pulcinello en Balbo voor. Deze vier personen spreken het Napolitaansche dialect, terwijl de overige, afwisselende personen gewoonlijk Toskaansch (*) spreken. De oude Pangrazio vertegenwoordigt de naïveteit, goedaardigheid en ligtgeloovige domheid; Pulcinello de vraatzucht, gaauwdieverij, lafhartigheid en alle lage driften. De stamelaar is of de gevader van Pangrazio, op dezelfde wijs als de Fransche Orgon de vriend van Géronte is, of hij vervult de rollen van notaris, commissaris van policie of soortgelijk beambte. De oude Pangrazia is in naam en daad het vrouwelijke van Pangrazio; zij beeldt zich in, dat alle jongelieden op haar verliefd zijn. Menigmaal spelen deze vier personen onder elkander eene komieke intrigue, waarmede een ernstig stuk doorweven is. Pangrazio en zijn gevader dragen korte zwarte broeken en ongepoederde staartparuiken; daarenboven heeft de stamelaar steeds een' ontzettend grooten bril op den neus. Pulcinello draagt een wambuis en in den band geplooide broek van wit linnen, op het hoofd eene spitse, stijve, wit wollen muts, en voor het bovengedeelte van het aangezigt een zwart halfmasker met een' grooten neus. Dit halfmasker vormt in deszelfs onbewegelijkheid van trekken eene kluchtige
tegenstelling met de grimassen van den mond. De oude Pangrazia, een ware klomp vet, is vol behaagzucht, blanket zich de wangen, tooit zich als een jong meisje, en belaadt hare vingers met ringen en haren hals met gouden ketens. Zij en haar man worden op het San Carlino-thea-
{==645==} {>>pagina-aanduiding<<}
ter door ervarene en talentvolle kunstenaars gespeeld. Hunne dolste grappen stijgen nimmer tot het punt, waarop lagchen en vrolijkheid in afmatting en walging overgaan. Behalve deze beide telt gemelde troep nog drie goede tooneelkunstenaars, die, ligchamelijke onregelmatigheden hebbende, lieden uit het volk voorstellen; voorts eene kleine, ferme minnares, het trouwe evenbeeld der Napolitaansche brunette, en dan nog eene waarlijk schoone, jonge actrice, met gelaatstrekken vol uitdrukking, die meiden en gemeene vrouwen op de uitmuntendste wijze vertoont.

(Het vervolg hierna.)



De sleutel en het hart.

(Vervolg en slot van bl. 601.)

Wij vingen ons onderzoek aan. Plotseling riep de jonge hubert darrell, zijnen vader bij zijnen rok trekkende: ‘Papa wat is dat voor een spook?’
Ik keerde mij om en zag ook eene gestalte. Het was een mager, bleek man, armoedig gekleed, die op den drempel stond. Hij sprak zachtkens bij zichzelven, en terwijl hij stil langs den muur sloop, blijkbaar zonder ons te zien, wierp hij gedurig angstige blikken achter zich. Eindelijk bleef hij in eenen hoek van de kamer staan en keek opmerkzamer rond: ‘Verder! Verder!’ mompelde hij. ‘Daar! Daar! Geen stap nader! Laat mij op adem komen!’
Eene doodelijke stilte volgde. ‘Mijn goede man,’ met deze woorden brak ik haar af, ‘er schijnt iets in dit vertrek te zijn, dat u zeer treft.’
‘O, het is een donker, een hatelijk vertrek,’ antwoordde hij dof, ‘en zwarte, vreeselijke dingen zijn hier geschied!’
‘Geene,’ hernam ik op geruststellenden toon, ‘geene sedert kort, geene, die gij u herinneren kunt.’
‘Neen, neen, niet vóór korten tijd. Ik zou het mij wel herinneren, maar er zijn lange, donkere gapingen in mijn geheugen - maar ook lichte punten, helderbrandend, zengend als vuur! Hoe krankzinnig ik ben, ik zou zonderlinge dingen kunnen verhalen, dingen, die ook u krankzinnig zouden kunnen maken, als gij ze hoordet! En hij volgt mij’ - hij wees naar het gedeelte van het vertrek, dat achter

{==646==} {>>pagina-aanduiding<<}
hem was, - ‘hij spoort mij op, verlaat mij geen oogenblik, en verbiedt mij het te vertellen. Het eerste, wat ik elken morgen zie, is zijn bleek gezigt, dat zich tusschen de gordijnen van mijn bed dringt. Dikwijls voel ik zijne koude, zware hand des nachts op mijne borst. Dan zwerven wij dag aan dag zamen rond; ik kniel voor hem neder en smeek hem mij rust te gunnen, en dan fronselt hij het voorhoofd en komt nader en grijpt mij aan! Daar, daar gaat hij tusschen ons beiden door!’
Ik trad onwillekeurig terug. De krankzinnige zweeg en scheen te luisteren. Langzamerhand namen zijne trekken weder eene uitdrukking van schrik aan. Darrell en ik gaven elkander eenen wenk. ‘Hier is meer, dan gewone krankzinnigheid,’ fluisterde hij mij in.
De waanzinnige begon weder: ‘Neen, neen, ik durf niet. Dick heeft gezworen mij te dooden, als ik het doe. Om Godswil terug! Uw koude adem gaat mij door merg en been. O God, welk een doodsangt!’ En met deze woorden sleepte de ongelukkige zich naar den meest verwijderden hoek van het vertrek en bukte daar neder. ‘Genade! Ik zal alles zeggen, al goten zij gesmolten lood in mijne keel! Alles! alles!’
Op dit oogenblik trad de ruwe knaap, die ons ingelaten had, het vertrek binnen. ‘Kom, bosky,’ riep hij den ongelukkige toe; ‘hebt gij weder uwen halsband weten los te maken? Wij zullen elkander nader spreken. Kom; men zoekt u.’
‘Halt, vriendje!’ viel kapitein darrell hem in de rede, ‘een woord met u. Wie is deze ongelukkige?’
‘Ja,’ antwoordde hij, ‘een ongelukkig schepsel is het, en hij heet bosky. Meer behoeft gij niet te weten. Maar ga met mij hier van daan; het is elders beter.’
‘Neen, neen,’ zeide de kapitein. ‘Wij hebben hier iets te doen en zijne verdere tegenwoordigheid noodig. Intusschen zult gij, bij bedaarder overleg, wel zoo goed zijn, ons mede te deelen, wat gij van hem weet. Wij hebben een ding, dat men eene gevangenis noemt, te Cambridge, een mooi verblijf, waar ook de stommen leeren spreken. Vergeet dat niet.’ En daarop nam de kapitein, met een onbehagelijk gezigt, een snuifje.
De man was blijkbaar door die toespeling getroffen, en nadat hij van het eene been op het andere was gaan staan,

{==647==} {>>pagina-aanduiding<<}
en op allerlei wijzen beproefd had weg te sluipen, antwoordde hij eindelijk: ‘Nu ja, ik kan toch niets meer zeggen, dan wat ik weet, dat deze bosky bean, zoo heet hij, volslagen gek is. De menschen zeggen, dat hij gebeten is, maar de doctor beweert, dat het van het zuipen komt; en dat zal wel zoo wezen, want hij hoorde mede tot de vrienden van mijnheer, toen deze nog alle nachten zopen en tierden. Hij heeft sedert dien tijd altoos hier gewoond, en, daar hij krankzinnig is, sluit mijnheer hem op, opdat hij niemand tot last zij. Verder weet ik niets.’
‘Goed,’ hernam de kapitein. ‘Gij kunt gaan.’
‘Het is wel; maar mijnheer wil niet, dat hij met iemand spreekt.’
‘Gij kunt gaan. Politiedienaar, voer dien man weg.’
Dit geschiedde niet zonder tegenstand. Nu trad mijn vriend het bevende schepsel nader, dat gedurende dit geheele gesprek eenen onzigtbaren persoon scheen te zien, en beproefde, om door vriendelijke toespraak hem het verhaal te ontlokken, dat hem blijkbaar op het hart lag. Lang bleef dit vruchteloos; maar eindelijk, toen hij in den toon van den krankzinnige sprak, die altijd meende dat er nog iemand in het vertrek was, die ook wenschte dat alles ontdekt werd, kregen wij er zooveel uit, dat wij ons overtuigden, dat de zaak in naauw verband stond met het doel van ons onderzoek, en zoo bragten wij hem dan langzamerhand tot de bekentenis, dat hij zelf deel had aan den moord van den grijsaard, maar dat de daad zelve door diens neef richard wilderspin was gepleegd. Zooveel wij uit zijne woorden konden opmaken, waren zij door het venster geklommen, om het geld van den vermoorde te zoeken, en was de grijsaard, terwijl hij (bean) bezig was het deksel van eene kist te openen, ontwaakt, en had dick wilderspin bij de keel gegrepen. Eene worsteling tusschen beiden was daarmede geëindigd, dat dick een scheermes, dat op de tafel lag, had gegrepen en zijnen oom de keel had afgesneden. Toen zij wegvlugtten, hadden zij bij de tuindeur eenen man ontmoet, hem op den grond geworpen, en, zonder ontdekt te worden, hunne vlugt voortgezet, terwijl zij den nacht met hunne drinkgezellen hadden doorgebragt.
Deze bekentenis ontlokten wij hem. Doch het was blijkbaar, dat de met geene bewijzen gestaafde getuigenis van zulk eenen man voor eene Jury van zeer weinig gewigt zoude

{==648==} {>>pagina-aanduiding<<}
zijn. Kapitein darrell zette daarom zijn onderzoek voort, en poogde, terwijl hij den getuige tot den tijd van den moord terugvoerde, nog de eene of andere snaar van zijn geheugen te doen weêrklinken. In antwoord op de zorgvuldig ingerigte vragen riep bean plotseling uit: ‘Ziet maar die bloedige hand en dien bloedigen hals, en wat vraagt gij naar bewijzen? Stil!’ voer hij voort, zijnen ingebeelden medgezel toefluisterende, ‘ja, ja, gij hebt gelijk, er waren nog andere stukken. Ik begroef ze in den grond, en had plan, als ik geld noodig had.... Maar ziet, hij beweegt zich, hij gaat voort; ik moet met hem mede; wij zijn onafscheidelijk. Hij weet waar zij liggen, al heb ik het vergeten; het was een diep, donker gat in den grond, als een graf, maar al was het ook zoo diep als de zee, hij zal ze vinden.’
Terwijl hij dit zeide, gaf hij ons eenen wenk, om hem te volgen, en, de trappen afgaande, voerde hij ons in eenen omheinden tuin. Ook deze voegde goed bij het verwaarloosde huis, was slechts ten halve bebouwd, en het overige bestond uit wilgestruiken en ander klein houtgewas. Toen wij in de digtste wildernis waren gekomen, bleef onze leidsman staan, sloeg de oogen op den grond, en keerde zich toen, met eene uitroeping van blijdschap, tot ons. ‘Ik zeide het u wel, dat hij ze vinden zou. Hij zou er ons door moerassen en bosschen heen gevoerd hebben. Dikwijls reeds heeft hij mij hier gebragt en bevolen te graven, maar ik durfde niet. Dick zou mij de armen afbranden, als ik het deed.’
Wij besloten het te beproeven en stelden twee arbeiders aan het werk. Toen zij tot op eene zekere diepte waren gekomen, begon bean plotseling met veel drift mede te werken, woelde den grond om, en wierp de aarde met woeste blijdschap buiten het gat.
‘Dieper, dieper!’ riep hij, en hoorde met zijnen dorren vinger in den grond; ‘nog dieper! Hij heeft mij beloofd mij te zullen verlaten, als dit gevonden is. O, de lange, verschrikkelijke jaren, die wij te zamen hebben doorgebragt, hij met zijn bleek ingevallen gezigt zoo digt bij het mijne! En nu gaan wij van elkander. Ik zal kunnen rondloopen, zonder dat hij mij volgt; kunnen spreken zonder dat hij mij hoort, en bidden, zonder dat hij mij bespot. Dieper, nog dieper! Ha, daar is het!’ En met deze woorden schoot hij vooruit als een jagthond op zijne prooi, huiverde terug, hief toen een klein kistje in de hoogte en zonk bewusteloos ne-
{==649==} {>>pagina-aanduiding<<}
der. Het kistje was spoedig geopend, en bevatte eenen door ouderdom gelen en morsigen halsdoek aan het eene einde afgescheurd, doch met de voorletters van den naam r. wilderspin nog duidelijk aan de punt gemerkt. Daarin was een scheermes gewikkeld, en het heft van een ander gebroken mes.
‘Meer, dan wij hopen konden!’ riep darrell uit. ‘Het stuk, dat men in den hand des vermoorden vond, is, meen ik, nog voorhanden. Zoo beide stukken aan elkander passen, dan zal er geen schakel in de keten ontbreken. Wij moeten den vos in zijn hol vangen.’
Toen zij bean bewusteloos wegdroegen, volgde ik, niet minder over dit bewijs van de kracht des gewetens getroffen, waarvan wij getuigen geweest waren, dan over de merkwaardige bevestiging van elliot's voorgevoel. De kapitein was te ingespannen, om tijd tot verbazing te hebben.
Nadat wij een kwartier uurs bezig waren geweest, om de kist, waaraan nog sporen van geweld zigtbaar waren, in het slaapvertrek te onderzoeken, werd onze opmerkzaamheid door eene uitroeping aan hubert op een ander punt gevestigd. De knaap, door kinderlijke nieuwsgierigheid gedreven, was op eenen stoel geklommen om het beeldhouwwerk aan den schoorsteen te bezien, en had aan het uitstekende hout getrokken. Op eens riep hij: ‘Papa, daar gaat een stuk hout los.’
‘Kom daar af, jongen,’ knorde de vader, ‘en neem u in acht.’
‘Maar, Papa, daar is een klein gaatje.’
Wij wendden ons nu naar den schoorsteen, die zeer breed en met sierlijk snijwerk was voorzien. Het bovenste gedeelte bestond uit vijf afdeelingen, van welke er drie borstbeelden vertoonden, waartusschen voorstellingen der trouw en der geregtigheid waren uitgehouwen. Van de drie borstbeelden waren de beide buitenste mannenbeelden, het middelste dat eener vrouw. Dit laatste hield de handen boven het hoofd en had daarin een wapenschild, dat nu was afgebroken. Daarachter zag men een klein sleutelgat als van een horologie. Ik nam het afgebroken stuk den knaap uit de hand. Het had den vorm van een hart.
Het raadsel was opgelost, de beteekenis gevonden van het geschenk des stervenden, van zijne laatste woorden! Toen ik den kleinen gouden sleutel, dien ik altijd aan mijn horologie had gedragen, in het sleutelgat stak en omdraaide,

{==650==} {>>pagina-aanduiding<<}
sprong de geheele zware, wormstekige eikenhouten massa als op onzigtbare scharnieren terug, en vertoonde zich eene menigte van vakken, laadjes en loketten. Eenige waren vol geld en banknoten; in andere lagen papieren, en in een van de meest verborgene laden lag een geschrift, hetwelk den laatsten wil van walter wilderspin behelsde, eenige weinige dagen vóór zijnen dood geschreven. Daarin verklaarde hij alle vroegere beschikkingen, die hij uit vrees voor zijnen neef had moeten opstellen, voor nietig. Hij vermaakte hem duizend pond, en aan zijne dochter zijn geheele vermogen.
Het berigt, dat richard wilderspin de moordenaar van zijnen oom was, verspreidde zich als een loopend vuur door het geheele dorp, waar hij buitendien niet bemind was. Toen hij dus derwaarts terugkeerde, werd hij door de woedende menigte van zijn paard gesleurd en niet zonder moeite bevrijd, om hem aan het geregt over te leveren. Op den morgen, dat hij zou worden teregtgesteld, was reeds eene verbazende menigte menschen verzameld, toen op eenmaal de tijding kwam, dat hij uit zijne gevangenis was ontvloden. Toen men in zijnen kerker trad, vond men enkel een blad papier, met de woorden daarop, dat hij, dick wilderspin, niet geboren was om te hangen. Zijne ontvlugting zelve was zeer schrander overlegd en volvoerd.
Op de bijkomende getuigenis van bean, die ons bezoek in Washmere niet lang overleefde, werd elliot vrijgesproken. Nu was er geen hinderpaal meer tegen george's huwelijk; maar tot mijne groote verwondering bleef zijn vader bij het voornemen, om naar Amerika terug te keeren, en eerst in den nacht vóór zijne afreize vernam ik de oorzaak. Een idée fixe had zich van den rampspoedige meester gemaakt. ‘Raak mij niet aan!’ zeide hij, toen ik hem mijne hand bij het afscheid toereikte. ‘Gij ziet eenen moordenaar voor u, schoon ook niet door de daad, dan toch wat den wil aangaat. Dick wilderspin kwam mij vóór. Een uur later, en mijn mes ware bloedig geverwd, in plaats van het zijne. Vaarwel! Misschien kan lijden en kommer mijne misdaad boeten - maar in Engeland kan ik niet blijven.’



{==651==} {>>pagina-aanduiding<<}

Lavoisier's laatste brief.

's Avonds vóór den dag, op welken de beroemde lavoisier onder de guillotine stierf, schreef hij aan zijn' bloedverwant, den Heer de ville, den volgenden brief:
Ik heb tamelijk lang, doch vooral zeer gelukkig geleefd; ik geloof ook, dat mijne nagedachtenis met eenige smart misschien ook met eenigen roem geëerd zal worden: wat had ik dan meer kunnen wenschen? De omstandigheden, waarin ik mij gewikkeld vind, besparen mij waarschijnlijk de moeijelijkheden des ouderdoms. Ik zal gezond sterven: dit is nog een voordeel, dat ik bij de overige, die mij vergund werden, rekenen moet. Hetgeen mij leed doet, is, niet meer goeds gedaan te hebben, niet alles gedaan te hebben, wat ik ten beste mijner familie voorhad, thans geheel arm te zijn, en haar en u, mijn vriend, in het geheel geen blijk mijner liefde en dankbaarheid na te laten.
Het is derhalve waar, dat de beoefening van alle burgerlijke deugden, dat aan het vaderland betoonde diensten, dat een lang, met de vordering der kunsten en wetenschappen bezig leven niet toereikend is, om voor een verschrikkelijk einde, voor den dood der misdadigen, te behoeden!
Ik schrijf u heden, dewijl het mij morgen misschien niet meer vergund zal zijn, en dewijl het mij zoet is, mij in deze laatste oogenblikken met u en allen, die mij waard zijn, bezig te houden. Vergeet mij niet bij de genen, die deel in mij nemen. Deze brief geldt hen allen. Waarschijnlijk is het de laatste, dien ik u schrijf.

lavoisier.


Gesprekmanier der Beduïnen in den omtrek van Tripoli.

Wanneer de Beduïnen zamen spreken, zetten zij zich in het rond op de aarde. De sprekende begint zijne rede daarmede, dat hij een klein plekje van het zand voor zijne plaats met de hand vlak maakt, en nu vervolgt hij zijn gesprek, inmiddels hij teekens op het zand maakt. Zoodra het noodig is, effent hij het zand op nieuw, en vangt zijne teekens we-
{==652==} {>>pagina-aanduiding<<}
der aan. Zij zijn daaraan zoo gewoon, dat een Beduïn, die met een' Christen spreekt, diens hand grijpt, en op derzelver binnenvlakte met zijne vingers allerlei teekens schrijft, om de punten van zijn gesprek aan te duiden, en dan van tijd tot tijd met zijne vlakke hand daarover strijkt, alsof hij ze uitwischte. Deze gespreksmanier heeft de grootste overeenkomst met die der doofstommen.


Drift, boete en zelfbeheersching.

Graaf W., een der dappersten van de dappere strijders der Poolsche republiek, was niet minder vermaard door zijne vermetele stoutmoedigheid in het vechten tegen de Russen en de Tartaren, dan door zijne opvliegendheid en geweldige drift. Verscheiden bloedige tweegevechten, maar inzonderheid eindelijk een zeer treurig geval, waarin hij, wel is waar zwaar getergd, eenen aan hem ondergeschikten persoon de hersenpan gekloofd had, deden hem voor altijd de wapenen nederleggen, en tot boete het gewaad van een' barmhartigen broeder aannemen; en nadat hij zijn geheele vermogen aan liefdadige stichtingen vermaakt had, trok hij in demoedige nederigheid, voor zijn gasthuis bedelend, door het land.
In de schitterende zaal van het hotel van *** te Kiew werd, gedurende den contrakttijd gesmuld, gedanst en hoog spel gespeeld. Aan eene met hoopen gouds beladen speeltafel zit de jonge Graaf P., een hartstogtelijk en vermetel speler. Hem nadert ootmoedig de bedelende monnik en smeekt om eene gift ‘voor zijne zieken.’ Kwalijk geluimd en ongeduldig den uitslag van eenen gewaagden zet verwachtende, slaat Graaf P. op den smeekeling geene acht; eindelijk trekt hem de monnik, met zachte stem zijn aanzoek herhalend, aan den mouw en ontvangt nu van den driftigen, door het spel buitendien in gemoedsgisting gebragten jongen edelman, tot antwoord een oorveeg! Plotseling schieten bliksemstralen uit de in toorngloed ontbrandende oogen van den monnik, krampachtig vertrekken zich de spieren van zijn mannelijk bruin gelaat, maar met geweldige krachtsinspanning zijne opwelling bedwingende: ‘Dat was voor mij, Heer Graaf,’ zegt hij demoedig, ‘nu bid ik om ook iets voor mijne arme zieken.’ Innig aangedaan en beschaamd, bidt hem de jonge speler, met de tranen in de oogen, om verschooning voor zijne heftigheid, en een geschenk van tienduizend dukaten aan het gasthuis bewees hoe opregt dit berouw was, en hoe ijverig hij poogde zijn vergrijp weder goed te maken.






{==653==} {>>pagina-aanduiding<<}

Mengelwerk.

Over den oorsprong des christendoms in Polen.

(Naar de Hoogduitsche vertaling uit het Russisch. (*))

Polen heeft, even als de overige Slavonische landen, zijnen hals niet terstond onder het zachte juk des Christendoms gebogen. Het licht des Evangelies raakte meermalen zijne grenzen en drong zelfs tot in zijne binnenwaarts gelegene provinciën, eer het de duisternis des Heidendoms geheel van zijnen grond verdreef. Het Christendom kwam, zoo dikwijls het Polen naderde, uit het Oosten, en de Oostersche kerk bestond, gelijk wij later zien zullen, in Polen reeds omstreeks het jaar 120, totdat zij eerst hare heerschappij deelen, en ten laatste geheel voor de vervolging wijken moest.
De eerste sporen van het Christendom in Polen zijn zeer

{==654==} {>>pagina-aanduiding<<}
naauw met de eerste sporen van het volksbestaan van hetzelve verbonden. Schoon Polen van de groote handel- en krijgswegen, door welke de Slavonische landen met de Christelijke wereld in verband gebragt werden, eenigermate verwijderd lag, zoo grensde het evenwel zoo na aan landstreken, waar het Christelijk geloof heerschte, dat het aan de stralen, die het Christendom, van uit de Grieksch-Romeinsche wereld, naar alle oorden uitschoot, niet vreemd kon blijven. Reeds de Christenen, welke door de Slavoniërs, bijna jaarlijks, in menigte uit het Grieksch-Romeinsche Keizerrijk, naar het binnenste hunner landen, als krijgsgevangenen weggevoerd werden, bragten het Christendom mede, en predikten, getuige de geschiedenis, bij elke gelegenheid, hunnen heeren het Evangelie. Tot uitbreiding des Christendoms droeg hier ook de handel niet weinig bij. In weerwil van alle hindernissen doorreisden Byzantijnsche kooplieden, in alle rigtingen, de Slavonische wereld en doopten de Slavoniërs. En ten laatste waren jonge lieden van de aanzienlijkste geslachten der Weixel-bewoners, volgens getuigenis van constantinus porphyrogeneta, gewoon, door het gerucht uitgelokt, in menigte naar Konstantinopel te reizen en zich in dienst van den Keizer te begeven. Naar huis terugkeerende, bragten zij gewisselijk, nevens andere overwinsten, ook eenige Christelijke denkbeelden, of wel het Christelijk geloof zelf, mede; want de Grieken begeerden boven allen deze hemelsche gave met de Barbaren te deelen. Na dit alles zal het wel geene bevreemding baren, dat eenige navorschers der oudheid reeds in die eeuwen sporen van het Christendom in Polen meenen te ontdekken, waarin de vroegere geschiedschrijvers louter Heidensche duisternis vonden.
Daar wij ons thans in geen uitvoerig onderzoek kunnen inlaten, zullen wij alleen aanmerken, dat de eerste meer blijkbare en door de geschiedenis genoegzaam gewaarborgde bekeering van Polen tot het Christendom in de negende eeuw plaats vond. De volgende, voor alle Slavoniërs eeuwig onvergetelijke gebeurtenis gaf daartoe aan-
{==655==} {>>pagina-aanduiding<<}
leiding. Drie aan den Donau wonende Vorsten, (tot welke het Christendom uit het Oosten overgebragt en tot welke eerst later Westersche Zendelingen gekomen waren) met eene oppervlakkige kennis van het Christendom niet tevreden, en treurende over den twist tusschen de Oostersche en Westersche kerk, welke toen reeds in hare geboorte was, kwamen op de verstandige gedachte, te Byzantië om leeraren te verzoeken, ten einde den Goddelijken inhoud des geloofs begrijpen, en het woord Gods, dat hetzelve behelst, verstaan te leeren. Tot geluk voor de Slavoniërs, waren de twee uit Konstantinopel gezondene leeraars hunner bestemming ten volle waardig. Zij waren de eeuwig gedenkwaardige cyrillus en methodius. Terwijl deze het Christendom in Moravië en Bulgarië, door de overzetting van den Bijbel en andere godsdienstige boeken in de Slavonische taal, zochten te gronden, lieten zij niet na, hunnen Apostolischen ijver ook tot de overige aangrenzende Slavonische landen uit te strekken, vooral nadat methodius Aartsbisschop van Moravië was geworden. Gewisselijk behoorde Polen tot de eerste landen, welke de Apostolische werkzaamheid dezer Zendelingen mede omvatte. Reeds dit, dat Polen aan Moravië grensde, droeg daartoe veel bij; doch nog meer, dat een aanzienlijk deel van Polen (Silezië,
Krakau en Klein-Polen), toen, onder swintopelk, het Hertogdom Groot-Moravië zijne grenzen uitzette, bij hetzelve en gevolgelijk ook bij het kerspel van methodius werd ingelijfd. De driejarige ambtelijke werkzaamheid van eenen man, als methodius, moest wel vele diepe en weldadige sporen achterlaten, gelijk in de overige deelen van zijn kerspel, zoo ook in Polen, dat hij, naar deszelfs toestand, als toenmaals nog Heidensch, zeker dikwijls bezocht en onderwees. Dat zijne Apostolische werkzaamheid niet zonder gevolg, ook na eeuwen duurs, gebleven is, bewijst zelfs de dankbaarheid, met welke nog tegenwoordig de aan de gedachtenis van cyrillus en methodius gewijde dag (9 Maart) in de Poolsche Kerken wordt gevierd. In het gebed, dat de Priester, op dezen dag, in de Mis, zich tot God wendende, afleest, wordt

{==656==} {>>pagina-aanduiding<<}
gezegd: ‘Gij, die ons tot de eenheid des heiligen geloofs, door uwe zalige Herders en Belijders en onze Patronen cyrillus en methodius, verwaardigd hebt te roepen’ enz. En daar het Misboek, waaruit dit gebed ontleend is, uit de kathedraalkerk der hoofdstad Gnezen, in het zoogenaamde Groot-Polen gelegen, afkomstig is, zoo zijn wij ten volle geregtigd daaruit het besluit op te maken, dat de verdienste dezer heilige broeders, welke zij zich door de planting en bevestiging des geloofs in Polen verwierven, zich niet tot het gedeelte deszelven bepaalde, 't welk, ten gevolge der staatkundige afhankelijkheid, tot hun kerspel, Moravië, behoorde, maar zich tot de overige deelen van Polen, en zelfs tot deszelfs hoofdstad, die destijds Gnezen was, hebbe uitgestrekt.
Het spreekt van zelf, dat cyrillus en methodius geen ander geloof leeren en geen' anderen regel (ritus) in hun kerspel konden invoeren, dan het geloof en den regel der Oostersche kerk; hetgeen ten aanzien van Polen de volgende gebeurtenissen ten volle zullen bewijzen. Waar is het, dat Paus nicolaas I, nadat hij van de buitengewone vorderingen der heilige broeders in Moravië narigt had verkregen, uit vrees van al zijnen invloed, dien hij, door de Duitsche Bisschoppen van Salzburg en Passau, onlangs in Moravië had verworven, te verliezen, cyrillus en methodius naar Rome ontbood en met eere ontving; maar deze omstandigheid had geen' invloed op hunne Apostolische werkzaamheid en veranderde niet in het minste hunne betrekking tot Konstantinopel. Het Geschrift Van het ware Geloof, dat ons cyrillus heeft nagelaten, stemt volkomen met de regtzinnige leer der Oostersche kerk overeen; ook was het den Paus geheel ondoenlijk, de leerstukken of leeringen, die naderhand den afval der Westersche kerk van de eenheid der Katholieke kerk (*) te weeg bragten, den heiligen broederen in te prenten, daar die leeringen in de Westersche kerk zelfs toen eerst te voorschijn kwamen en nog geen' vasten voet gekregen had-
{==657==} {>>pagina-aanduiding<<}
den. Ook dat is waar, dat inzonderheid methodius, ten gevolge der listen en streken der naburige Duitsche Bisschoppen, welken het zwaar viel, de geldelijke opbrengsten, die zij uit Moravië getrokken hadden, te verliezen, nogmaals naar Rome werd ontboden; maar de man Gods wist ook thans de onaantastbaarheid der Oostersche leer en
gebruiken, ja zelfs het gebruik der Slavonische taal bij de Mis, waartegen de Westersche zendelingen bijzonder ijverden, zegerijk te verdedigen.
Wat de h.h. broeders zelve niet in staat waren te volbrengen, dat bewerkte naderhand de heilige ijver hunner jongeren. Toen, na verloop van tijd, cyrillus en methodius hadden ingezien, dat de uitgebreidheid van het veld en den oogst een veel grooter aantal zelfstandige arbeiders vorderde, verkozen zij uit het midden hunner leerlingen en medearbeiders diegenen, welke hun voor het werk der prediking bijzonder geschikt voorkwamen, en verdeelden onder dezelve, even als onder de Apostelen van christus plaats had, de aangrenzende landen. Wisnog verkreeg Polen. De geschiedenis heeft ons geen narigt omtrent de werkzaamheid en de vorderingen van dezen leeraar der Polen achtergelaten; maar het voorbeeld van paulus kaicha, eenen medearbeider in het werk der prediking onder de Bohemiërs, wiens werkzaamheid de geschiedenis vereeuwigd heeft, toont genoegzaam, dat de verkozene predikers hun ambt waardig waren, en dat zij naar een weldoordacht en buiten twijfel door hunne heilige leeraars ontworpen plan werkten, daar zij het Christendom, onder de nieuw bekeerde Heidenen, door de invoering van scholen zochten te bevestigen. Hoewel wisnog niet weinig mogt hebben te doen in dat deel van Polen, 't welk zijn groote leeraar, als een deel van zijn eigen kerspel, aan zich behouden had (want de groote omvang en de niet minder groote verscheidenheid van volksstammen onder de kudde van methodius lieten geene spoedige bekeering wachten), zoo bewijst toch de plegtigheid van wisnog's verkiezing, dat hier geen gewone medearbeider, voor het reeds ontgonnen land, maar een nieuwe

{==658==} {>>pagina-aanduiding<<}
zendeling werd verkozen, dien het werk der Evangelieverkondiging onder een geheel volk werd aanvertrouwd, en dit past maar alleen op het overige gedeelte van Polen, het voormalige Hertogdom Polen met zijne hoofdstad Gnezen vormende. En daar er sporen bestaan, zoo als wij later zien zullen, dat in Polen toen reeds een Bisschopszetel bestond, zoo komt men van zelf op de gedachte, dat wisnog deszelfs eerste Bisschop was.
De derde omstandigheid, die veel ter uitbreiding des Christendoms, en wel van het Oostersche, in Polen bijdroeg, was het beoorlogen van Moravië door de Magijaren of Hongaren, tegen het einde der negende eeuw. De wreedheden, welke die Barbaren jegens de arme inwoners bedreven, noodzaakten velen hun heil in de vlugt naar naburige volken te zoeken. De meeste vlugtelingen keerden zich naar Polen, dat het naast aan Moravië grensde en den buitenlander alle mogelijke vrijheid vergunde, en zij bragten aan hun nieuwe vaderland het geloof en de Godsdienst van het Oosten ten geschenk mede. De geschiedschrijvers, die ons deze nederzetting der Moravische Christenen in Polen berigten, merken op, dat de meesten derzelve woestijnen tot hunne woonplaats kozen en een kluizenaars leven leidden. Deze aanmerking bewijst, dat die vlugtelingen monniken waren. Op deze wijze begon het licht des Evangelies zelfs de, voor gewone heilsboden ontoegankelijke oorden van Polen te verlichten, en het was voor de zwakke verstandsvermogens der arme Heidenen te grooter weldaad, omdat het niet te vuur en te zwaard, als honderd jaren vroeger aan de oevers der Elve, bij de Saksers, op bevel van karel den groote, maar door het zachte schijnsel van Christelijke zeden, een' God welgevalligen levenswandel en werken der barmhartigheid begeleid werd. Wij hopen, dat dit niet te veel van de monniken geroemd zij. Anderen der Christelijke aankomelingen sloegen een' anderen weg in hun nieuwe vaderland in, zij onderscheidden zich in handwerken, in handel en krijgsdienst, trokken de algemeene opmerkzaamheid tot zich en verwierven zelfs toegang bij den Hertog.

{==659==} {>>pagina-aanduiding<<}

De gemeente der Poolsche Christenen, met de Moravische vlugtelingen vermeerderd, moest natuurlijker wijze in getal en kracht toenemen, en een' belangrijken invloed op de geheele massa des volks verkrijgen. Wel was de vroegere regering van Polen langen tijd het Christendom niet genegen, ja zelfs dikwijls bereid hetzelve te vervolgen, daar de gruwelberigten, die haar van de Elve en Oder (waar de onverstandige Italiaansch-Duitsche proselietenzucht alles deed, wat zij kon, om de harten der Slavoniërs voor langen tijd van den weldadigen invloed van christus' Godsdienst te vervreemden) toekwamen, haar ongunstig voor hetzelve hadden gestemd. Doch men mag beweren, dat nog vóór de regering van zymomysl (922-963) deze ongunst afnam, bijzonder toen na den val van het Groot-Moravische Hertogdom (908), Polen de overblijfsels van hetzelve, welke naar deze zijde vielen, aan zich trok. Want, van dezen tijd aan verbood reeds het gezond verstand, de Christenen te vervolgen, daar in de aangewonnene gewesten, in wier bezit men zich moest zoeken te bevestigen, het Christendom in volle kracht was. Van de andere zijde, was het Christelijk geloof der Oostersche kerk in de hoogste mate geschikt om de harten der Heidenen te winnen. De Oostersche zendelingen moesten, daar zij de Godsdienst in de Slavonische spraak verrigtten, en met het volk in dezelve over de geheimenissen des geloofs handelden, te eer met hetzelve gemeenzaam worden en deszelfs gunst verwerven, en de voortreffelijke Slavonische Bijbelvertaling van methodius stelde hen in staat, ook na hun eigen vertrek, den nieuw bekeerden Heidenen, voor een' bestendigen leeraar, het geschrevene Woord Gods achter te laten. De Heiden, die het geloof der Oostersche kerk beleed, werd geener buitenlandsche Overheid onderworpen, tot geene heilige belastingen verbonden, noch aan
zijn gewonen levenskring ontscheurd. Daarom is het ook geen wonder, dat de Poolsche Christenen zich over de algemeene genegenheid hunner Heidensche landslieden mogten verheugen; wier verdraagzaamheid inderdaad zoo verre ging, dat zij de Christenen zelfs toestonden in Krakau

{==660==} {>>pagina-aanduiding<<}
eene kerk, aan het heilig kruis gewijd, te stichten en daar hunne Godsdienst opentlijk te houden.
Doch, zoo gansch Polen, met zijnen Hertog, het Christelijk geloof niet terstond aangenomen heeft, zoo is dit ontwijfelbaar eeniglijk aan den dood van methodius toe te schrijven; want met dien dood geraakte zelfs zijn eigen kerspel in gevaar van ondergang, daar de Aartsbisschoppen van Salzburg aanspraak op hetzelve maakten.
In weerwil van haren, om deze en vele andere redenen benarden toestand had de Oostersche kerk toch de vreugde, het geheele Poolsche volk, met zijnen Hertog, in haren schoot op te nemen. Deze belangrijke gebeurtenis heeft, volgens de berigten der Poolsche geschiedschrijvers; in zoo ver eene gezonde kritiek hunne onderlinge tegenspraak tot overeenstemming kan brengen; op volgende wijze plaats gegrepen. Mieczijslaw, der Polen Hertog, had, in weerwil van zijn losbandig leven en de menigte zijner vrouwen en bijzitten, geene kinderen. Hij zelf en zijne onderdanen hadden reeds alle hoop, om een' troonopvolger te verkrijgen, verloren; alleen de Christenen niet. In het vertrouwen op de kracht des Hemelkonings, die, tuigens de Schrift, meermaals den onvruchtbaren schoot had vruchtbaar gemaakt, verstoutten zich de Christenen, toegang tot den Hertog hebbende, mieczijslaw te verzekeren, dat, zoo hij zich van zijne Goden geheel losmaakte, zijne bijzitten verdreef en met eene Christin in het huwelijk trad, de Heer des hemels en der aarde hem een' zoon en Polen een' troonopvolger schenken zou. Zeker hebben diezelfde Christenen mieczijslaw den raad gegeven; daar Bohemen destijds nog trouw aan de Oostersche kerk hing, tot welke zij zelve behoorden; zich eene der Boheemsche Vorstinnen tot levensgezellin en deelhebster aan zijn' troon te verkiezen. Mieczijslaw, die alle middelen, om een' troonopvolger te verkrijgen, vergeefs beproefd had, was te eer bereid den goeden raad zijner Christelijke onderdanen te volgen, daar hij zelf het Christendom, dat de voorvaderen zijner onderdanen beleden hadden, genegen was, en daar hij zag, dat zijn volk

{==661==} {>>pagina-aanduiding<<}
dezelfde neiging koesterde. Gezanten werden naar Praag gezonden om des Hertogs hand aan eene der zusters van boleslaw, met name dombrowka, die waarschijnlijk om haren rijpen ouderdom en karakter den raadgeveren van mieczijslaw bijzonder geschikt voorkwam hare groote roeping te vervullen, aan te bieden. Het aanbod vond goedkeuring, doch onder beding, dat mieczijslaw, niet alleen zelf het Christendom aannemen, maar ook zijn gansche volk tot hetzelve bekeeren zou. Toen deze vordering was ingewilligd, kwam dombrowka in Polen's toenmalige hoofdstad, Gnesen, met een talrijk gevolg, meestendeels uit geestelijken bestaande. Doch middelerwijl riep de bruidegom, die zich tot den doop voorbereidde, en een regt begrip van het wezen deszelven en des Christelijken geloofs wenschte te verkrijgen, eenige Christelijke kluizenaars aan zijn hof, om zich door dezelven te laten onderwijzen. Desniettegenstaande werd mieczijslaw eerst een jaar na zijn huwelijk gedoopt. Zekerlijk eene eenigzins bevreemdende en onverwachte vertraging, maar uit de weinige genegenheid van den Heidenschen Vorst, des nieuwen geloofs wegen, op eenmaal alle Heidensche zeden op te geven, genoegzaam te verklaren. En gewis wenschte zulks de verstandige dombrowka zelve, als willende van haren man niet een' blooten naamchristen, gelijk er destijds vele, zoo wel onder het volk, als ook zelfs onder de nieuwbekeerde Heidensche Vorsten waren, hebben gemaakt. De geschiedschrijvers vertellen, als een kenmerkende trek van het verstand dezer Vorstin, dat zij zelve, aan de geestelijke zwakheid van haren gemaal te gemoet komende, schijnbaar de kerkelijke voorschriften op het vasten niet streng onderhield, om door deze gestrengheid omtrent de tafel hem de nieuwe Godsdienst niet tegen te maken. Ten laatste, nadat alle hinderpalen en
twijfelingen waren weggenomen, werd mieczijslaw den 5 Maart 965 door den Boheemschen Presbyter bogowit gedoopt. Ten doop hield hem, naar het gebruik der Oostersche kerk, een Boheemsche Magnaat (dobieslaw persztijn) die met dombrowka overgekomen was. Het voorbeeld des

{==662==} {>>pagina-aanduiding<<}
Hertogs volgden vele zijner aanzienlijkste hovelingen, en te gelijker tijd werd door het gansche Hertogdom bekend gemaakt, dat voor iedereen en allen te zamen de tijd gekomen was, om de afgoden te verlaten en zich tot den waren God, door de Christenen beleden, te bekeeren. De Christenen verlieten, naar de jaarboekschrijvers aanmerken, hunne afgezonderde woonsteden, verschenen, van de gelegenheid gebruik makende, onder het volk en predikten hetzelve het Evangelie. - Wel werd veel, maar niet alles bewerkt. Het ruwe volk, van kind af gewoon aan de heidensche gebruiken, die, schoon belagchelijk, toch het gevoel der menigte streelden, was niet in staat zoo dadelijk zijne afgoden met het teeken des kruises te verwisselen; en de heidensche priesters en goochelaars, die van het bijgeloof des volks leefden, gebruikten hunner zijds alle mogelijke middelen, om hetzelve in de duisternis des Heidendoms te houden. Men was dus genoodzaakt, op sommigen niet slechts door leer, maar ook door gestrengheid te werken; en mieczijslaw was te eer genegen, met zijne magt tusschenbeiden te komen, omdat hij de belofte der Christenen, die hem bewogen hadden het Christendom aan te nemen, in vervulling zag gaan. Door het gansche Hertogdom werd een bevel afgekondigd, hetwelk, na voorafgegane verklaring van de waarde en Goddelijkheid des nieuw aangenomen geloofs, op doodstraf gebood, dat ieder, die nog niet gedoopt was, vóór of op den 7 Maart zich zou laten doopen. Dit bevel werd streng volvoerd: de overgeblevene tempels werden gesloopt, de afgodsbeelden in het vuur of water geworpen, de heilige bosschen neêrgehakt, de vergode slangen doodgeslagen, en dit alles werd, zonder één' droppel bloeds, hetzij van de zijde des volks, voor zijn vroeger heiligdom, hetzij van den kant des Hertogs, wegens ongehoorzaamheid, te storten, ten uitvoer gebragt. Ziedaar een nieuw bewijs, dat het Poolsche volk op de aanneming van het Christendom
voorbereid was, en dat dit geloof in al de Slavonische landen vreedzaam had mogen wortelen, ware het niet zelf, onder den invloed der Westersche politiek, van aard veranderd.

{==663==} {>>pagina-aanduiding<<}

Aldus werd Polen tot het Christendom bekeerd. Oostersche arbeiders hebben niet alleen het eerste zaad des geloofs uitgestrooid en doen opschieten, maar ook de eerste vruchten verzameld en op de tafel des Heeren gebragt. De Hertog zelf, benevens zijn gansche hofgezin, werd door eenen Boheemschen Presbyter gedoopt, en zijn doopgetuige was een Oostersch Christen. Hieruit blijkt, dat ontwijfelbaar in de eerste Poolsche kerken de Godsdienst in de landtaal, die destijds bijna geheel met de spraak der Methodiaansche Bijbelvertaling overeenstemde, gehouden werd. Desgelijks werd het Avondmaal niet onder de ééne gedaante des broods, zoo als in de Roomsche kerk tot hiertoe geschiedt, maar onder beide gedaanten uitgedeeld. - Bij gevolg bleef nu slechts over, de gemeenschap der nieuwgeboren Poolsche kerk met hare moeder, de Oostersche kerk, te bevestigen, haar een aantal goede en wijze wachters te geven, haar door eene bepaalde en geregelde kerkelijke wetgeving te omheinen, en in eene gepaste hierarchie-betrekking tot den Patriarch van Konstantinopel te brengen. En zeker was zij voortgegaan, zoo als de kerk van Rusland, zich te bevestigen en vruchtbaarder te worden; doch de toenmalige ongelukkige tijdsomstandigheden lieten daarvan niets tot stand komen. De Boheemsche kerk, die bij de wedergeboorte van Polen als werktuig gediend had, had reeds daarom, zoo wel als om hare nabuurschap, harer zusterkerk deze gewigtige dienst kunnen bewijzen, maar zij zelve was destijds niet in het bezit eener bepaalde ordening, had zelfs geen' Bisschop en stond reeds bloot aan den invloed van het Westen. Niet beter was de toestand der Moravische kerk. Wel had zij, in weerwil der lagen van den Salzburgschen Aartsbisschop, die slechts op den dood van methodius wachtte, om zich zijn kerspel toe te eigenen, haar onafhankelijk bestaan nog een' geruimen tijd weten te verlengen; maar de opvolgers
van methodius hadden noch zijnen geest noch zijne kracht, en in plaats van hun vroeger regt op Polen te doen gelden, waren zij zelve naauwelijks in staat de aanspraken der Duitsche Bisschoppen af te wijzen. Rusland daar-
{==664==} {>>pagina-aanduiding<<}
entegen was, omtrent den tijd der bekeering van mieczijslaw, zelf nog niet geheel tot het Christendom bekeerd, en kon later, toen het eene voldoende Hierarchie verkregen had, in het kerkelijke niet op Polen werken, vooral omdat het in staatkundigen twist met hetzelve was geraakt. Alzoo bleef Konstantinopel alleen over, wie het wel voornamelijk voegde, de jeugdige Poolsche kerk onder hare bescherming te nemen. Maar de gedurige gewelddadige verwisseling der Patriarchen, de zwakheid der Keizers en het gebrek aan middelen stelden Byzantië in de onmogelijkheid, zulke aangelegenheden in verwijderde oorden te behartigen. Daarenboven verhinderden de Magijaren, welke Hongarije en Bulgarië hadden ingenomen, veel meer nog dan de Balkans, de Grieken, deel in het lot van Polen te nemen; de Grieken konden zelfs niet weten, wat in Polen voorviel. Zoo werd de jonge kerk van Polen, reeds bij hare geboorte, van allen steun uit het Oosten beroofd en aan zichzelve overgelaten.
Anders handelde het Westen. Het stelsel van geestelijke opperheerschappij over de geheele wereld ontwikkelde zich, van Rome uitgaande, met snelheid, en verhief zich sedert het begin der negende eeuw zigtbaar tot zijn toppunt, door, van het eene einde van Europa tot het andere, alles tot de eenheid der vooronderstelde sleutelmagt van petrus te brengen. Terwijl in het Oosten de Patriarchenstoel, getroffen door de stormen, die rondom den troon der Keizers woedden, zich naauwelijks kon staande houden, zochten in het Westen zelfs Keizers en Koningen beschutting onder de driedubbele kroon des Roomschen Hoogepriesters. Op zijn bevel stormde alles, van het Hoofd des Rijks tot aan den minsten kruisridder, daarheen, waar zulks de nood of het belang der kerk vorderde. Legioenen van zendelingen, onder allerlei gedaante en allerlei naam, kwamen van het Italische Schiereiland, en de aangrenzende streken, en trokken bij hoopen naar het Noorden, tot in het binnenste der Slavonische landen, om voor zichzelven buit en voor Rome nieuwe geestelijke onderdanen te zoeken. De Keizers verzetteden zich niet

{==665==} {>>pagina-aanduiding<<}
alleen geenszins tegen deze Proselietenmakerij van Rome, maar lieten zich, veeleer, van het begin der negende eeuw af, zelve daartoe medeslepen: want nadat zij zich het zoogenaamde Jus Majestaticum circa Ecclesiastica toegeëigend hadden, was voor hen de bekeering van Heidensche volken en derzelver verovering een en hetzelfde, met dit hoogst belangrijk onderscheid, dat de eerste zonder veldslag en dus zonder verlies tot stand kwam. Met dit doel stichtte reeds karel de groote het aan de Zuidwestelijke Slavoniërs grenzende aartsbisdom van Salzburg. Otto de groote sloot zelfs met den Paus, ten aanzien der bekeering van Slavonische volken, een godsdienstigstaatkundig Concordaat; ten gevolge waarvan voor de Noordsche Slavoniërs een bijzonder Aartsbisdom te Maagdenburg werd opgerigt, waartoe, bij vorm van Vicariaat, het Bisdom van Posen behoorde, ja dat men eigenlijk voor Polen stichtte en een' Bisschop, jordan, aanvertrouwde, die het Slavonisch verstond en opzettelijk voor deze betrekking gekozen was. Omgeven door een toereikend aantal van zendelingen, zette jordan zich aan de grenzen van Polen neder, en wachtte op de eerste de beste gelegenheid, om van zijn kerspel, dat bij voorraad slechts in naam (in partibus infidelium) bestond, bezit te nemen.
Hoe weinig mieczijslaw der Westersche kerk in den beginne genegen was, bewijst dit, dat in weerwil der beden en voorslagen van jordan en den Keizer zelven, de Bisschop van Posen niet in Polen werd toegelaten, schoon hier, gelijk wij boven zagen, eene menigte Christenen en waarschijnlijk een aanmerkelijk getal kerken voorhanden waren, en dat, in weerwil (des bestaans) van eenen bestemden Poolschen Bisschop, de Hertog en zijn volk den doop niet uit zijne, maar uit de handen eens Boheemschen Presbyters ontving. Maar met der tijd veranderden de omstandigheden ter gunste van het Westen. De jonge Poolsche kerk had tot hare inrigting eenen Bisschop noodig, en er was geen voorhanden noch uit Griekenland te verkrijgen. Jordan, die zich intusschen aan de grenzen ophield, zocht buiten twijfel deze omstandigheid tot zijn en der

{==666==} {>>pagina-aanduiding<<}
kerke voordeel aan te wenden. Van de andere zijde begon mieczijslaw, ten gevolge eens ongelukkigen oorlogs met een' der aangrenzende Duitsche Markgraven, den invloed des Keizers te gevoelen, en werd met betrekking tot Silezië bijna zijn Leenman, wien gewisselijk, als eene der eerste voorwaarden van vrede en bescherming, het aannemen van den Bisschop jordan, die voor den Keizer, wegens zijne oogmerken omtrent de Slavoniërs, van groot belang was, werd afgeperst. Zekerlijk werden daarbij geene beloften gespaard; buiten twijfel werd onder anderen ook de Koningskroon (het gewone lokaas van den toenmaligen tijd, waarmede Rome's staatkunde de Heidensche Vorsten ving) beloofd. Ten gevolge van al deze omstandigheden werd jordan, drie jaar na de bekeering der Polen tot het Christendom (en niet eerder), door mieczijslaw aangenomen; en in zijn' persoon verkreeg de Westersche geestelijkheid in Polen tamelijk vasten voet. De Boheemsche en Poolsche geestelijkheid bezat geene middelen, en zelfs geene bijzondere aanleiding, om zich tegen het toelaten van eenen Latijnschen Bisschop, die zich daarenboven in den beginne waarschijnlijk den Oosterschen kerkregel, dien zelfs Pausen destijds in de verschillende Slavonische landen nog duldden, niet ongenegen betoonde, te verzetten. De Poolsche kerk had behoefte aan eene volkomene hierarchie, om een eigen bestuur en eigene priesters te hebben. Doch, schoon ook, dadelijk nadat nu jordan in Polen was aangenomen, eenige geestelijken uit Rome en Maagdenburg gezonden werden, met bevel om ten voordeele der Westersche kerk en haren ritus te werken, zoo mogt toch de komst van nieuwe geestelijken aanvankelijk geene groote verandering voortbrengen, schoon zij al de
aanzienlijkste ambten bekleedden. Want hoewel men, voor deze zending, der Slavonische taal kundige mannen te Rome en Maagdenburg opspoorde, men kon van dezelve geen genoegzaam aantal vinden. Bij gevolg moesten de Latijnsche zendelingen, uit nood, de Boheemsche en Poolsche geestelijken behouden; want zonder dezelve waren zij niet eenmaal in staat geweest, zich met het volk te onderhouden

{==667==} {>>pagina-aanduiding<<}
of van hetzelve te doen verstaan; zoodat er bij aanhoudendheid nog uit Boheme en Moravië aankwamen en zelfs ontboden werden. Dit alles hield den Oosterschen kerkregel in kracht en liet jordan en zijne helpers niet toe, opentlijk tegen denzelven op te treden, inzonderheid bij het leven van dombrowka, die, van kindschheid af, aan de Oostersche gebruiken gewoon, en van de achting hares gemaals verzekerd, buiten tegenspraak geene dwangmiddelen tot dit einde zou geduld hebben. Maar met den dood dezer vorstendochter moest er wel groote verandering ten beste der Westerlingen voorvallen, vooral nadat mieczijslaw met eene non van het aangrenzende Latijnsche klooster een tweede huwelijk had aangegaan. Het Hertoglijke hof begon van nu aan van Roomsche geestelijken te wemelen, die, nadat zij aan het hof vasten voet verkregen hadden, hunne Proselietenmakerij gemakkelijk over het gansche Rijk konden uitstrekken. Jordan's opvolger (984) unger kon reeds veel stouter te werk gaan, schoon ook hij datgene, wat de Oostersche kerk vooral met de behoeften der natie en den volksgeest verwant maakte, bijzonder de verrigting der Godsdienst in de landtaal, nog niet waagde aan te tasten. Na verloop van eenige jaren, tegen het einde van mieczijslaw's leven, wist men hem over te halen om te besluiten gezanten naar Rome te zenden, met de belofte van zich aan hare opperheerschappij te willen onderwerpen, indien de Paus zich gereed verklaarde om hem daarvoor de koninklijke kroon te schenken. Maar, schoon niemand anders dan de Roomsche geestelijkheid, die hem omgaf, den Hertog zulk eenen raad heeft kunnen geven, en zijn voorstel ten volle met de politiek van Rome instemde, bleef toch het gevolg verre beneden de verwachting. De Paus, die om dezen tijd den koningstitel aan den Hertog der
Hungaren verleend had, weigerde mieczijslaw zijne bede, volgens sommigen wegens de goddeloosheid en onzedelijkheid van het Poolsche volk, volgens anderen, wijl hij den dood van mieczijslaw, die kort daarop volgde, had vernomen. Doch wanneer wij ons herinneren, dat een dergelijk wei-
{==668==} {>>pagina-aanduiding<<}
gerend antwoord ook mieczijslaw's opvolger daarna te beurt viel, zoo zullen wij ons met geene dezer verklaringen tevreden stellen. Integendeel schijnt Rome's staatkunde den Polen hare gunsten, schoon zij haar niets kostten, daarom zoo hoog te hebben aangerekend, wijl zij haren kerkregel in Polen nog niet algemeen gevestigd zag, en zij in het vervolg, door derzelver verleening, veel meer hoopte te winnen. En inderdaad dit was de beteekenis der plegtige belofte van den Paus, dat de Poolsche Hertogen de kroon zouden erlangen, zoodra zich Polen geheel tot het Christendom bekeerd, of in de taal der toenmalige Roomsche diplomatie, zoodra het, in plaats van den Oosterschen, den Westerschen kerkregel zou ingevoerd hebben, hetgeen de dood mieczijslaw verhinderde te bewerken. Doch, dit weinig benijdenswaardig lot viel zijnen opvolger ten deel. Tot aanvulling der berigten over den toestand der Poolsche kerke onder mieczijslaw moet nog worden aangemerkt, dat, volgens het berigt van dlugoss (longinus), de Paus, ten gevolge van het gezantschap van mieczijslaw, zijnen Kardinaal aegidius naar Polen had gezonden, en dat deze de Poolsche kerk in negen kerspels verdeeld, aan ieder derzelven grenzen, inkomsten en voorregten aangewezen en negen Bisschoppen aangesteld had. Maar schoon dlugoss de namen der Bisschoppen aanvoert, zoo is toch zijn geheele berigt niets meer, dan eene Patriottische uitvinding.
AEgidius ging naar Polen, zoo als wij later zien zullen, maar eerst na verloop van honderd jaren. De namen, die dlugoss aanhaalt, behooren tot de helpers van jordan. Eenigen van hen waren werkelijk Bisschoppen, maar eerst later, toen onder mieczijslaw's opvolgers de Poolsche kerk eene volledige (Latijnsche) Hierarchie bekwam.
Hun, die zich welligt zullen verwonderen, hoe Polen, gedurende den loop van 35 jaren, met éénen Bisschop kon tevreden zijn, willen wij herinnerd hebben, dat de twijfelachtige toestand, waarin zich de Poolsche kerk om dezen tijd bevond, dit wel toeliet. Die kerk zweefde gedurende dezen tijd tusschen den Oosterschen regel, van

{==669==} {>>pagina-aanduiding<<}
welken zij van ouds af belijdenis deed, en die, toen het gansche volk zich tot het Christendom bekeerde, nog de heerschende was, en den Roomschen, dien jordan en zijne medearbeiders naar Polen bragten, doch die nog geen' vasten voet verkregen had, noch in staat was, in grooteren omvang, zelfstandig naar zijne plannen en zijne rigting te werken. Aan dezen weifelenden toestand is het ook toe te schrijven, dat men gedurende dezen tijd geene inrigting tot vorming der jeugd, althans der geestelijken, heeft tot stand gebragt. Nadat mieczijslaw's opvolger zich voor altijd onder de banier van Rome geschaard zal hebben, zal de roeping der Benedictijners, die zich destijds door zucht voor de wetenschappen onderscheidden, een hunner eerste bemoeijingen zijn.
Deze belangrijke gebeurtenis had echter zoo spoedig geene plaats, als men had mogen verwachten, wanneer men overweegt, hoe noodig het voor Polen was, de regeling der kerk door het aannemen eener onveranderlijke belijdenis en bepaalden ritus te bewerkstelligen. Boleslaw regeerde reeds bijna vijf jaar, en Rome's invloed kon niet meer bewerken, dan dat, na jordan's dood, Bisschop unger als zijn opvolger en als Hoofd des Poolschen clerus werd aangesteld. Unger, door de gehate Duitschers gezonden, werd daartoe, bij mangel aan een' orthodoxen Bisschop, meer geduld, dan als een vaderlandsche herder erkend. In het verloop van dezen tijd merken wij geene verordeningen op, welke de nadering tot Rome en hare godsdienstige meeningen ten doel hebben, hetzij van den kant van boleslaw, die buiten tegenspraak slechts krijgsroem te verwerven en Polen's vroegee provinciën, die onder zijns vaders regering verloren gegaan waren, weêr te gewinnen zocht, noch ook van den kant van Polen's Latijnsche geestelijkheid, die veel te zwak en te weinig nationaal was, om iets van belang tegen de bestaande orde van zaken te ondernemen. De Pausen zelve, afgeschrikt door het voorbeeld van Boheme, waar de proef, om den Oosterschen kerkregel te verdringen, eenen vreeselijken volksopstand te weeg bragt, wachtten rustig op

{==670==} {>>pagina-aanduiding<<}
gunstiger omstandigheden, om Polen aan hunne opperheerschappij te kunnen onderwerpen. Doch de staatkunde der Duitschers bleef waken; want hoe gevaarlijker voor hen de dapperheid en de overwinningen van den Poolschen Monarch waren, wiens roem het gansche Noorden vervulde, des te dringender was hun belang, hem met het net huns godsdienstig-staatkundigen stelsels te omwoelen. En daar de Keizers geene middelen bezaten, om tot dit oogmerk regtstreeks, met de wapenen, in Polen te werken, gelijk zij met minder sterke Slavonische volken te doen gewoon waren, zoo lieten zij niet na, alle mogelijke zijdelingsche middelen, daartoe maar eenigzins strekkende, in het werk te stellen. Een dezer middelen werkte boven alle verwachting, en bereidde, in menig opzigt, Polen's, of, beter gezegd, zijns Hertogs overgang van het Oosten tot het Westen, voor. Dit middel bestond in de zendelingreizen van den Praagschen Bisschop albert naar Polen, die wij ons genoopt vinden, om derzelver zonderlingheid, omstandig te verhalen.
Albert (of adelbert), een kweekeling der Duitsche Propaganda voor de Slavoniërs, werd van der jeugd aan vlijtig onderwezen in alles, wat noodig scheen, om onder de Slavoniërs voor Rome te werken. Nadat hij voortreffelijke hoedanigheden en een' ongewonen ijver om overeenkomstig zijne bestemming te werken, had aan den dag gelegd, werd hij tot Bisschop van Praag aangesteld, om daar den Oosterschen ritus te verdringen, en aan den Latijnschen ingang te verschaffen. Uit achting voor zijn talent en zijnen ijver werd hem bevolen, in denzelfden zin ook in Hongarije te werken. Hier overtrof het gevolg binnen kort alle verwachting; want de Hertog van Hongarije had de zwakheid, voor de aangeboden (konings-) kroon, de zelfstandigheid zijner kerk prijs te geven; en het volk, door de Magijaren geslagen, had zijn nationaal karakter verloren. Maar bij zich te huis, in Boheme, wachtte albert heel wat anders. Na verscheidene voorslagen en beden van de zijde des volks, om het bij zijne Godsdienst en ritus, die het van cyrillus en methodius ontvan-
{==671==} {>>pagina-aanduiding<<}
gen had, rustig te laten, vertoonde zich een hardnekkige tegenstand, die ten laatste met een' bloedigen opstand eindigde, waarin, bij albert's afwezigheid, zijne vier lijfelijke broeders het leven lieten. Te vergeefs wendde zich albert, ter volvoering van zijn voornemen, naar allen kant, om hulp te zoeken. Ten laatste kwam het zoo ver, dat hij de noodzakelijkheid inzag, om zijn ambt op te geven en Praag voor altijd te verlaten. Onder deze omstandigheden, terwijl de vlam der bekeeringszucht, die in albert's ziel blaakte, niet wist, waarheen zij zich zou keeren, gaf hem
de Duitsche Keizer, die Polen en deszelfs jongen held gedurig in het oog hield, den raad, zich derwaarts te wenden. Deze raad werd gunstig opgenomen, omdat een deel des Poolschen volks, in Krakau en deszelfs omtrek, tot Boheme behoorde en bij gevolg een deel van albert's kerspel uitmaakte, en terwijl dus albert hieraan zijne ambtszorge wijdde, scheen hij onder zijne kudde te blijven, en kon, in geval de omstandigheden veranderden, hopen met den tijd weder zijnen Bisschopszetel in te nemen. In Krakau werkte albert met ongehoorden voorspoed. De bloedige ondervinding, welke hij in Boheme had opgedaan, had hem in zoo verre gematigder gemaakt, dat hij ophield als openbare vijand van den Oosterschen kerkregel op te treden, zich vergenoegende met Rome's hoofdleer, de opperheerschappij van den Paus over de geheele kerk, en deszelfs onfeilbaarheid, zijnen toehoorders in te prenten. Albert, der Slavonische sprake magtig, bezat de gave des woords in hooge mate, muntte uit door zijne onbaatzuchtigheid en strengen, ingetogen levenswandel en vereenigde in zijn' persoon alle eigenschappen van een' volksleeraar. Het was hem niet genoeg, den volke in de kerken en aan andere heilige plaatsen te prediken; hij liet geene gelegenheid voorbijgaan om hetzelve toe te spreken; hij predikte op de markten, in bijzondere huizen en op weg, en terwijl hij zijn zendelingswerk van het eene einde van Polen tot het andere, van Krakau tot Gnezen voortzette, verkreeg hij het aanzien van een' heiligen man des volks, gelijk Polen

{==672==} {>>pagina-aanduiding<<}
onder zijne Latijnsche geestelijken er nog geenen had gehad. Toen hij voor boleslaw in deszelfs hoofdstad verscheen, nam hem deze als een' Heilige op, en deed hem den voorslag, ook de Lausits, die een deel van Polen uitmaakte, met zijne prediking te bezoeken. Maar albert verkoos liever, men zegt ten gevolge van een gezigt in den droom, zich tot de Pruisen te keeren.
Doch hier vond hij niet, wat hij in Hongarije en Polen gevonden had, eenen door Oostersche zendelingen gereinigden akker, maar doornen en distelen des Heidendoms. Na een' kortstondigen kamp met de halstarrigheid der Pruisen, viel albert als het offer van zijnen ijver. Uit hoogachting, tot aandenken van den gevallene, kocht boleslaw zijn lijk van de Heidenen, en bragt het met eere ten grave, eerst te Trebizna, daarna in Gnezen.
Albert, die tegen het einde zijns levens door zijne prediking een' belangrijken invloed op Polen verkregen had, verkreeg na zijnen dood een' nog veel meerderen. Binnen kort verspreidde zich het gerucht van de wonderen, die aan zijn graf plaats vonden: eene voor de Latijnsche geestelijkheid bijzonder gunstige omstandigheid; want, zich op de wonderen eens martelaars voor het Roomsche geloof beroepende, vermogt zij thans alles, wat haar tot de bereiking van haar oogmerk noodig mogt schijnen, den volke voor te dragen. De invloed der Latijnschen, die thans in kracht had toegenomen, bragt onder anderen boleslaw daartoe, dat hij, zonder op het weigerend antwoord, dat zijn vader te Rome ontvangen had, acht te geven, desgelijks gezanten naar den Paus zond en om de koningskroon liet aanhouden. Het verkrijgen derzelve ware boleslaw in deze tijdsomstandigheden zeer voordeelig geweest, want het had zijne magt over geheel Polen, welke zijne broeders, die hij, zonder op de making zijns vaders acht te slaan, uit hunne landen verdreven had, hem betwistten, bevestigd en geheiligd. Des te meer moet het verwondering baren, dat Rome's Hoogepriester, in weerwil van het groote voordeel, dat zulks hem kon aanbrengen, den dapperen zoon, even als vroeger den zwakken

{==673==} {>>pagina-aanduiding<<}
vader, een weigerend antwoord gaf. Dit laat zich op geene andere wijze verklaren, dan dat de Paus, die in Polen, behalve den Duitschen Bisschop unger en eenige geestelijken, niets Westersch zag, niet besluiten kon, op goed geluk af eene kroon weg te schenken. Gewis was dit weigerend antwoord, schoon ons deszelfs geschiedkundige bijomstandigheden niet bekend zijn, op alle mogelijke wijze verzacht, en, even als voorheen, met de belofte gepaard, van, zoodra Polen geheel Christelijk, d.i. Latijnsch zou zijn, de kroon te zullen verleenen.
Deze magtige lokspijs, Polen ten tweeden male in zoo sterke dosis toegediend, had bijna eene andere uitwerking gehad en de geheele zaak bedorven. De Duitsche Keizer, dien als nabuur de toestand van Polen beter bekend was, haastte zich den misslag des Pausen weêr goed te maken. Uit Rome teruggekeerd, werwaarts hij onder anderen gereisd was om met den Paus over de bekeering der Slavoniërs ruggespraak te houden, gaf otto III terstond zijnen wensch te kennen, om eene in zijne ziekte gedane belofte te vervullen, het graf van albert te bezoeken. Dergelijke bedevaarten waren destijds onder gekroonde hoofden niets ongewoons, en wij hebben geen' grond, zoo als sommigen doen, het vrome voornemen des keizerlijken Pelgrims te verdenken. Maar de geschiedenis heeft volle regt om te beweren, dat met dit voornemen staatkundige oogmerken verbonden waren, zoo als de gevolgen bewezen. Door boleslaw koninklijk ontvangen, ging otto, zoodra hij zijne Godsdienst aan het graf van albert verrigt had, terstond tot de politiek over. Weggesleept door het gevoel der dankbaarheid voor de hartelijke ontvangst, maar inderdaad na voorafgaande, bedachtzame overeenkomst, verklaarde otto aan zijne Duitsche leenslieden, die hem vergezelden, dat het voor eenen Vorst als boleslaw niet voegde, slechts Hertog van Polen en Leenman des Rijks te zijn, en dat hij hem, om zijne groote begaafdheden, zijne eigene kroon opzette, terwijl hij hem van nu af aan voor vriend des Rijks en Koning der Slavoniërs verklaarde, en hem tegelijk het regt gaf, zich alles te onderwerpen, wat

{==674==} {>>pagina-aanduiding<<}
hij in staat zou zijn van de Slavonische landen te vermeesteren. Hiermede ging insgelijks, naar het toenmalige kerkelijke civielregt, van den Keizer op den Koning van Polen het regt over om bisdommen te stichten. Voor al deze voorregten, die den Keizer op niets of zeer weinig te staan kwamen, beloofde Polen's Monarch, zoo wel in zaken des geloofs als der staatkunde, met den Keizer gemeene zaak te willen maken, en op elke mogelijke wijze het politiek-religieuse stelsel van het Westen tot alle Slavonische landen (volgens dlugoss ook tot Rusland) te zullen pogen uit te breiden. Alzoo had boleslaw de onvoorzigtigheid, Rome de gelofte van onderdanigheid, niet alleen voor zich en zijn volk, maar ook voor de geheele groote familie der Slavoniërs, te doen.
Ten gevolge van dit nieuwe religieus-politieke verbond, werd de Poolsche kerk van de hierarchische afhankelijkheid van den Aartsbisschop van Maagdenburg ontslagen, en verkreeg een eigen opperhoofd, in den persoon des Aartsbisschops van Gnezen, tot welke waardigheid de broeder des overleden albert's, gaudentius, werd verheven. Aan dit aartsbisdom werden de twee, in de twee aanzienlijkste steden van Polen, Krakau en Breslau, nieuw opgerigte bisdommen, en later ook nog dat in Colberg voor de Pommeren opgerigte, onderworpen.
Nadat boleslaw zich voor de Westersche kerk verklaard en in haren geest de hoogere Hierarchie en het bestaan der Poolsche kerk had ingerigt, deed hij tot bevestiging der nieuwe kerkorde alles, wat men van een' Monarch, die het nieuwelings omhelsde stelsel trouw aanhing, maar aan het Westersche Fanatismus (dat, gelijk wij beneden zien zullen, langen tijd op Polen's onwilligen grond geen' wortel wilde schieten) vreemd bleef, slechts kon verwachten.
Terwijl nu boleslaw, op zulke wijze, ten voordeele der Roomsche kerk, in het hart van Polen werkte, zocht hij tevens, overeenkomstig zijne bij de krooning gegevene belofte, derzelver magt en aanzien buiten de grenzen van

{==675==} {>>pagina-aanduiding<<}
zijn rijk uit te breiden. Zoo grondde hij zelfs te Kiew, toen hij zich daar ophield, een Latijnsch bisdom.
Gewis was het voor ons veel belangrijker, te weten, op welke wijze boleslaw, of, met zijn verlof, Polen's nieuwe geestelijkheid, ten opzigte van den Oosterschen ritus en de Slavonische Liturgie te werk ging, en hoe hij het met de invoering van den Latijnschen regel en de Roomsche Misse maakte. Maar de geestelijkheid van dien tijd vond er haar belang niet bij, het aandenken aan hare onzalige werkzaamheid te vereeuwigen. Alwat niet Roomsch is, weten zij als afgodisch en Heidensch te doen voorkomen; ja, zoo wij de woorden van een' hunner geloof wilden schenken, zouden wij moeten aannemen, dat Polen eerst door albert's prediking tot het Evangelie bekeerd was, schoon er duizend boven allen twijfel verhevene bewijzen zijn, dat de gansche Poolsche natie nog in de eerste jaren der regering van mieczijslaw den doop heeft ondergaan.
Het lijdt geen' twijfel, dat de onbepaalde geestelijke opperheerschappij der Pausen over de gansche kerk in Polen officiëel als een geloofsdogma werd erkend. Deze erkentenis vormde trouwens destijds het wezen der Roomsche kerk, en welhaast deden zich in Polen de bittere vruchten van dit geloof zien. Desgelijks lijdt het geen' twijfel, dat men van dezen tijd af, zoo het niet reeds vroeger plaats greep, voor de plaatselijke geestelijkheid de tienden en voor den Paus den zoogenaamden St. Pieters-penning begon in te zamelen. Maar wat de Liturgie betreft, zoo is het van den eenen kant buiten tegenspraak, dat de nieuwe buitenlandsche geestelijkheid dezelve in de Latijnsche taal naar den Roomschen ritus verrigtte (het was niet anders mogelijk, daar het meerendeel derzelve met de Slavonische taal geheel onbekend was) doch, van den anderen kant, is het zeker, dat de meeste kerken, bijzonder op het land, Moravische, Boheemsche en inlandsche geestelijken hadden, die om dezelfde reden voortgingen de Liturgie in het Slavonisch te houden. Bij hunnen overgang van het Oostersche tot het Roomsche kerkgebruik, gaven de Slavoniërs

{==676==} {>>pagina-aanduiding<<}
niets zoo ongaarne op, als het verrigten der Liturgie in de moedertaal.
Meer dan eenige andere natie bleven de Polen (in later tijd) Rome's geestelijk-staatkundige stelsel van opperheerschappij getrouw, schoon hetzelve nergens zulk een' verwoestenden invloed had, als in Polen. Het Christendom werd, in den vorm van het Roomsch Catholicismus, in plaats van het bezielende beginsel des maatschappelijken levens te zijn, dat alle krachten (elementen) van het nationaal bestaan vereenigt, tot een die krachten der maatschappij verdeelend beginsel. Bovenal heeft de Latijnsche taal, die voor altijd bezit van kerken en scholen had genomen, de landstaal en met haar de nationale vorming des volks onderdrukt; en tot de taal der kerk verheven, bragt zij nog veel meer nadeel aan, door de Godsdienst den volke vreemd te maken, en dezelve niet toe te laten, de natie met haren geest te doordringen en zich met dezelve op het naauwst te vereenigen, waarvoor de Slavonische volken zoo bijzonder geschikt waren. Het geloof aan eene dubbele oppermagt, eene uitlandsche hoogere, en eene inlandsche, wereldsche, lagere, bragt eene onheelbare staatkundige scheuring voort, die het maatschappelijk gebouw bij elke gelegenheid geweldig schudde en onder anderen daartoe bijdroeg, dat de heiligheid van het koninklijk gezag in de oogen der natie hare beduidenis verloor.
De Poolsche geestelijkheid, even als haar Roomsche Opperhoofd, zocht niet slechts een godsdienstig-zedelijk, maar ook een staatkundig gewigt te verkrijgen, en bragt aan hetzelve, nadat zij het verkregen had, haren godsdienstig-zedelijken invloed ten offer, waardoor de maatschappij in een staatkundig opzigt niets won en in het zedelijke onuitsprekelijk veel verloor.

N.S.



{==677==} {>>pagina-aanduiding<<}

De witkoppige arend, (Falco leucocephalus.)

De afwisseling der jaargetijden schijnt dezen arend tamelijk onverschillig; hij kan de strengste koude verdragen, en voedt zich met de voortbrengselen van zee en land. In zijne snelle vlugt wedijvert hij met den storm, en van de etherische hoogten, in welke hij zich verheft, overziet hij met eenen blik onmetelijke afstanden, en verwisselt in weinig minuten zomer en winter, daar hij uit de diepten der aarde in de hoogste luchtstreken, waar eeuwige koude heerscht, opstijgt.
Zijn aard, die tevens wild en overlegd, gewelddadig en stout is, ontwikkelt zich het volkomenst, wanneer hij op de vangst of liever op den roof van visschen uitgaat, die zijne lievelingsspijzen zijn. Op den gestorven stam van eenigen reusachtigen boom zittende, van welken hij een uitgestrekt vergezigt over den oceaan en de naburige kusten heeft, schijnt hij met een' kalmen blik de bewegingen der gevederde dieren te beschouwen, die diep onder zijne zitplaats hunne gewone bezigheden verrigten; hij ziet de sneeuwwitte meeuw langzaam over het water strijken, de vlugge snep snel langs den zandigen oever heenschieten, lange rijen van eenden langs de watervlakte glijden, de stille en waakzame kranen hunnen buit geduldig afwachten of stroomen en moerassen doorwaden; noch de schreeuwende kraai, noch een der talrijke vogels, die in het vloeibaar element van de groote voorraadkamer der natuur hun voedsel vinden, ontgaan zijne beschouwing.
Maar hoog boven hem zweeft een andere vogel, die zijne volle opmerkzaamheid tot zich trekt. Aan de wijde kringen, die hij beschrijft, en aan de plotselinge poozingen, in welke hij onbewogen aan den hemel schijnt te rusten, herkent hij den vischarend, die in de stroomen zijn' buit uitgekozen heeft; thans straalt zijn oog van vuur; met half uitgespreide vleugelen wiegt hij zich op zijn' boomstam, waakzaam en achtgevende op hetgeen gebeuren zal. Pijlsnel stort de vischarend in het nat en verdwijnt; ver in het rond weêrklinkt zijn vleugelslag, en schuim wijst de plek aan, waar hij onderdook. Nog vuriger bliksemen nu de oogen des arends; zijn hals verlengt zich tot de vlugt, zoodra hij den vischarend met den wederstrevigen buit uit het nat op-
{==678==} {>>pagina-aanduiding<<}
komen en zich onder vreugdgeschreeuw weder in de lucht verheffen ziet. Dit geschreeuw is voor den arend het teeken om uit te vliegen. Weldra heeft hij zijn' vijand bereikt, en reeds staat hij tegen hem in voordeel. Ieder poogt zich met alle krachten boven den anderen te verheffen, en hunne naderingen tot elkander gaan met de sierlijkste zwenkingen in de etherische kampplaats verzeld. De arend, met geen' last beladen, schiet op zijn' vijand ten aanval los, en deze, daarentegen, laat, met een' schreeuw van vertwijfeling en billijke spijt, den visch, dien hij in de klaauwen hield, vallen. Thans houdt de arend, om zich in evenwigt te stellen, een oogenblik op, schiet als een wervelwind neder, en grijpt den visch met zijne klaauwen, eer hij de watervlakte bereikt heeft; vervolgens voert hij zijn' onregtmatig verworven buit zwijgend naar het bosch.
Deze of- en defensive oorlog tusschen den witkoppigen arend en den vischarend is een voorwerp van dagelijksche en dikwijls zeer aantrekkelijke beschouwing voor de bewoners der zeekusten van Georgië tot aan Nieuw Engeland.





Napels in het jaar 1843.

8. Plaatselijke klucht. Altavilla.

(Vervolg en slot van bl. 645.)

Het belangrijkst lid der tooneelvereeniging van San Carlino is altavilla, dichter en acteur in een' en denzelfden persoon, ziel en steun van zijn theater. Nu eens speelt hij de rollen, welke met die van gonthier in het Fransche Vaudeville overeenkomen, dan weder andere, meer kluchtige, die in het gebied der carricatuur vallen. Hij is een voortreffelijke mimenspeler, en zijn ongemeen bewegelijk aangezigt past voor alle soort van grappenmakerij. Hij is de molière van zijnen troep. Zoo het schijnt, kan hij niet ouder dan 35 jaren wezen, en evenwel speelt men op zijn tooneel reeds vele jaren lang volstrekt geene andere stukken dan de zijne. Wat dit zeggen wil, is daaruit af te nemen, dat op dit tooneel in den winter elken zaturdag een nieuw stuk opgevoerd moet worden. Derhalve heeft de dichter zeven dagen tijd om zijn stuk te maken en te doen bestuderen. Waarlijk, eene taak, welke zelfs den zoo vruchtbaren

{==679==} {>>pagina-aanduiding<<}
lope de vega vermoeid zou hebben. Altavilla echter is nog even frisch van geest en snel in het werken als den eersten dag.
Men begrijpt van zelf, dat er, onder zulke omstandigheden, aan geene zorgvuldige uitwerking der stukken gedacht kan worden. Altavilla ontwerpt een plan, maakt de ruwe schets van eenige tooneelen, en het overige vindt zich bij de repetitiën. Aan de improviseringgaaf wordt steeds ruime speling gelaten. De zaturdag komt, het publiek is vergaderd, het orchest speelt de ouverture, de drie slagen doen zich hooren, het gordijn gaat op. Pangrazio verschijnt, en op zijn gezigt alleen barsten de toehoorders in lagchen uit. De expositie slaagt. Ieder heeft een klaar besef van zijne rol. Men verstaat, men ondersteunt elkander. Het stuk heeft een' goeden gang. Plotseling grijpt, achter de schermen, de minnaar den dichter bij den arm en zegt: ‘Wat zal ik nu doen? Ik ben mijne rol kwijt; mijn liefdetooneel kan niet voortgespeeld worden!’ - ‘Maar geen moed verloren!’ antwoordt altavilla, en snel geeft hij hem aan de hand, hoe hij zijne rol hebbe aan te vullen. Pulcinello, die op de planken staat, bemerkt, dat de minnaar zijn opkomen vertraagt, gist dat er iets veranderd wordt, en rekt den tijd met grappen. Eindelijk raakt de vastzittende wagen weder aan den gang en rolt lustig voort. Het publiek heeft niets gemerkt. De ontknooping gebeurt naar wensch, en de avond loopt af met lagchen en handgeklap. Den volgenden zaturdag gaat het weder zoo. Zeer zelden leeft zulk eene klucht veertien dagen lang. Geene derzelven is in druk of schrift voorhanden. Wanneer men altavilla emeritus verklaarde, opdat hij nu nog zijne werken op het papier mogt brengen, zou hij gewisselijk in zijn geheugen niet kunnen wedervinden, wat hij, sedert zoo vele jaren, met kwistige hand aan vernuft en phantasie heeft uitgestrooid. En evenwel, hoe vele dier vlugtig daarheen geworpen gedachten verdienden niet, bewaard en uitgewerkt te worden! Hoe menige vonk zou niet tot een helder licht
worden! Hoe menige ruwe steen zou zich niet tot eenen diamant laten slijpen!
Daar zelfs molière het goede nam, waar hij het vond, zoo kan men denken, dat de dichter van San Carlino niet schroomvallig is, van zijne buren te leenen, wat hem lijkt. Drama's, vaudeville's, treurspelen van anderen weet hij in

{==680==} {>>pagina-aanduiding<<}
kluchten te herscheppen. Zijne oorspronkelijkheid vertoont zich in de wijs, waarop hij voorvallen van den dag en artikelen uit de couranten tot zijn oogmerk aanwendt. Hij is de nieuwsverteller op het schouwtooneel. Het Phoenixtheater doet hetzelfde, en de mededinging veroorlooft niet, dat men ééne gelegenheid voorbij laat slippen. Eene jonge Française zette zich aan het begin der Toledo-straat neder, als koek- en banketverkoopster. Omdat zij eene buitenlandsche was, vond men haar schoon (gelijk te Parijs eene Napolitaansche schoon gevonden zou worden) en hare waar had sterken aftrek. Oogenblikkelijk kondigt San Carlino, tegen den volgenden zaturdag, als nieuwigheid, de Fornaja Francese aan. In het logement Victoria woonde eene Russische dame, die zich niet liet zien en alleen bij nacht uitreed. De lieden in het huis maakten over deze afzondering hunne aanmerkingen. In de stad verspreidde zich het gerucht, dat deze dame, in plaats van een gewoon menschenhoofd, een doodshoofd had, en dat zij haar vermogen, dat als onmetelijk werd opgegeven, aan den man wilde schenken, die haar, niettegenstaande dit groote ligchaamsgebrek, zou willen huwen. De goede visscherlieden en Lazzaroni, ligtgeloovig als Pangrazio, begonnen reeds voor de herberg zamen te scholen en er op te wachten, of de dame zich ook zou laten zien, om alzoo eene voorafgaande proef te nemen, of zij ook den moed zouden hebben, een' aanvankelijken afkeer te overwinnen. Oogenblikkelijk las men nu ook op het theaterbiljet van de Fenice: La donna colla maschera di morte. Het stuk was angstwekkend en in zijne soort goed. Oudheidkenners waren over den oorsprong en het gebruik van eenige voorwerpen, die te Pompeji opgegraven waren, in twist geraakt. Dit gaf aanleiding tot
de klucht: n'Antiquario e na Modista. De oude Pangrazio brengt uit Pompeji schuimspanen en potscherven aan eene modewerkster mede, die zijne zucht voor oudheden vleit, om hem op deze wijs voor het lapje te houden. Een der werken, die het bewijs leveren, hoe de Italiaansche letterkunde zich met onbeduidende dingen moet bezig houden, verschafte den dichter altavilla een kluchtig denkbeeld. Er verscheen namelijk een boek over de fabelleer, waarin onder anderen een zeer grondig onderzoek naar de Elyzesche velden voorkwam. Het boek maakte eenig opzien. Den volgenden zaturdag vroeg Don Pangrazio aan Donna Pangrazia, of toch niet misschien

{==681==} {>>pagina-aanduiding<<}
de Elyzesche velden ergens hier op aarde mogten te vinden zijn. Beide oudjes komen overeen, de hand hunner dochter aan dengenen te beloven, die hen in dit paradijs van Grieken en Romeinen zou brengen. De heimelijke minnaar der dochter maakt nu met deze en met Pulcinello een' aanslag, om den ouden lieden een' wassen neus te draaijen. De een verkleedt zich als Jupiter, de ander als Mercurius en de dochter als Juno. Pangrazio wordt, na geblinddoekt te zijn, in den tuin geleid. Maar de meid heeft den aanslag afgeluisterd. Zij verkleedt zich als Diana, ettelijke keukenjongens als satyrs, en verschijnt met dezen onverwacht op het schouwtooneel. Een plotselinge schrik vermeestert de valsche Goden. Jupiter springt sidderend van zijnen troon, Juno valt op haar' neus, en Mercurius loopt wat hij loopen kan, terwijl hij van angst zijnen slangenstaf laat vallen. Het ding was allergekst, maar zoo kluchtig, dat men zich bijna dood moest lagchen.
Het aanlokkelijke van dergelijke stukken ligt in het naïve derzelve, in de weinige aanspraak, welke zij op kunst maken, en de voortreffelijkheid der spelers. Eene hoofdbron van het kluchtige daarin zijn de qui pro quo's. Zotheid drijft Pulcinello, te antwoorden, eer hij gevraagd wordt, en zoo gebeurt het, dat hij driemaal ja zegt, terwijl hij de laatste maal volstrekt neen zeggen moest. Pangrazio, die gebrekkig spreekt, wil zijne dochter eene Carezza beloven, maar doet het zoo, dat zij eene Carozza verstaat; het meisje is nu uiterst te leur gesteld, daar zij, in plaats van het rijtuig, waarop zij rekende, eene liefkozing ontvangt.
De voornaamste sterkte van altavilla bestaat in het trouw nabootsen der karakters uit het volk. Hij kent de bijzondere spraak der visschers, der Lazzaroni, der vrouwen uit Oud-Napels en der boeren uit den omtrek. Hunne eigenheden, hun bijgeloof, hunne hartstogtelijkheid leveren hem zijne beste tooneelen. Op zekeren avond hoorde ik in het parterre vrouwen uit de lage volksklasse, zich treffend en getrouw geschilderd ziende, elkander toefluisteren: ‘Ja, zoo zijn we!’ Menigmaal ontleenen ook, gelijk ik reeds heb aangemerkt, de kleine schouwburgen hunne gedachten van de grootere, en alsdan gebeurt het niet zelden, dat een langwijlig stuk, bij de omwerking en overbrenging op een tooneel van minderen rang, inderdaad aanlokkelijk wordt. De troep der Fiorentini had een blijspel onder den titel:

{==682==} {>>pagina-aanduiding<<}
Dopo ventisette anni (na zevenentwintig jaren) gegeven. Altavilla eigende zich de gedachte toe en maakte er eene klucht uit. Pangrazio was door zeeroovers gevangen genomen en keert na zevenentwintigjarige afwezigheid terug. Alles vindt hij in zijne familie veranderd. Hij brengt de gewoonten en de taal zijner jongere jaren mede en wordt daarover uitgelagchen. Men houdt zich alsof men den Napolitaanschen tongval niet meer verstond. Donna Pangrazia spreekt Fransch. De kinderen verstaan het Italiaansch maar ten halve. De dienstboden zijn Engelschen. Toen hij zijne volksspijs, maccaroni, vraagt, brengt men hem een kopje thee. Zijne schoondochter leest hem bij elke gelegenheid de les, zoodat hij eindelijk niet meer waagt, in hare tegenwoordigheid den mond te openen. Hij ontdekt een complot der kameniers, om zijn zilver te stelen, en den aanslag van eenen gelukzoeker, om zijne dochter te schaken. Toen hij nu dit gevaar wil openbaren, laten zijne vrouw en zijne schoondochter hem niet te woord komen. Hij moet wachten tot zij uitgegaan zijn, en schudt nu, voor zijne vergaderde kinderen, zijn hart in deels aandoenlijke deels belagchelijke woorden uit. Onder molière's handen zou zulk een tooneel een meesterstuk geworden zijn; maar altavilla heeft te weinig tijd om iets uit te werken. Hij liep over de vaderlijke wanhoop van den armen Pangrazio even losjes heen als over de onbeduidendste grap. Desniettemin werd ik door de vlugtige aanduiding innig aangedaan. Ik ken niets, dat het gemoed meer treft, dan eene natuurlijke en welaangebragte mengeling van het komieke en het gevoelvolle. Deze mengeling, die zoo geheel in het wezen van den Italiaan ligt, wordt door de comici veel te weinig gebruikt. Het Engelsche humor, waarin shakspeare meester is,
heeft veel minder lieftalligs dan het Italiaansche, want de ironie zet daaraan steeds eenige bitterheid bij.
Somwijlen schiet een tragische bliksemstraal door de Napolitaansche kluchten. Gewoonlijk is dan jaloezij in het spel. In den jaloerschen Echtgenoot ziet men de vrouw van eenen visscher, die de terugkomst van haren man verwacht. De maccaroni dampen op de tafel; de wijnflesch staat er naast. De jonge vrouw verveelt zich in hare eenzaamheid; zij zou wel gaarne naar eene buurvrouw gaan, maar waagt het niet, omdat zij voor de jaloezij van haren man vreest. Er ontstaat een storm; nu jaagt de angst om haren man haar

{==683==} {>>pagina-aanduiding<<}
naar het strand, om te zien of de bark terugkeert. In hare afwezigheid komt een dronken Zwitsersche soldaat aan de opengeblevene huisdeur, ziet de woning voor eene herberg aan, roept den oppasser, en, daar niemand opdaagt, zet hij zich aan tafel, eet de meelnoedels op, drinkt den wijn uit en gaat vervolgens te bed. De man, die zijne vrouw misgegaan is, komt terug, en razende jaloezij vermeestert hem op het zien van den Zwitser in zijn bed. Hij zweert den schuldigen wraak, en verwacht zijne vrouw met getrokken mes. Te Parijs zou men over zijne woede gelagchen hebben; te Napels ijsde men, want daar weet men, waartoe een jaloersche in staat is. Eene grappige zamenspraak voorkomt den tragischen uitgang. De visschersvrouw, een onversaagd Napolitaansch wijf, schrikt voor het tegen haar getrokken mes niet. ‘Gekke drommel!’ zegt zij tegen haren man, ‘had ik een' minnaar, zou ik hem dan het eten geven, dat gij verwacht op tafel te vinden? Zou ik hem dronken maken en in uw bed leggen op een' tijd, als gij er hem vinden moest? Wilde ik u bedriegen, dan zou ik u de oogen blinddoeken, alsof zij met mastik toegeplakt waren, want gij zijt een domoor en ik veel slimmer dan gij. Maar ik begrijp het, gij speelt comedie, om mij te verbergen, hoe gij onze buurvrouw het hof maakt.’ De man raakt van zijn stuk en begint kleine broodjes te bakken. De Zwitser wordt wakker en regtvaardigt de vrouw, die met eene duchtige strafpredikatie over de jaloerschheid het stuk besluit.
Op deze wijs geeselen altavilla en zijne mededingers in hunne kluchten de modedwaasheden en volksgebreken hunner landgenooten. Willen zij de belagchelijkheden van eenigen bijzonderen stand hekelen, zoo mogen zij niet hooger stijgen dan tot dien der geleerden. Reeds hebben wij gezien, hoe de oudheidkundigen bespot werden. De onfeilbaarheid der artsen zien wij ten toon gesteld in altavilla's stuk: de Dokter en de Dood. Pulcinello is dokter geworden. In dit beroep doet hij den dood de uitstekendste diensten. Uit dankbaarheid wil de dood hem aan geld en eer helpen en geeft hem daartoe het volgende voorschrift: ‘Zoodra gij in eene ziekenkamer komt, zoo kijk onder het bed. Ziet gij daar mijne gedaante, zoo is zulks een teeken, dat ik mijnen buit wil halen. In dit geval ondersteunt gij mij naar vermogen, gelijk gij tot nog toe gedaan hebt, door den zieke artsenijen voor te schrijven; maar, om u uwen naam

{==684==} {>>pagina-aanduiding<<}
te waarborgen, verklaart gij vooruit, dat de ziekte doodelijk is. Wordt gij mij daarentegen onder het bed niet gewaar, zoo kunt gij daaruit afnemen, dat ik den zieke nog niet hebben wil en dat zijn uur nog niet gekomen is. Hoed u derhalve wel, hem wat uit de apotheek te doen nemen of om den chirurgijn te zenden, want dan zou ik hem misschien tegen wil en dank moeten halen. Geef hem klaar water, of, wilt gij iets sterkers, doe het dan halen uit het wijnhuis. Bij dit alles moet gij echter den domooren met Latijnsche woorden en hoogdravende spreekwijzen zand in de oogen strooijen, en ik verzeker u, gij zult wonderkuren verrigten.’ Pulcinello komt dit voorschrift na. Men roept hem bij eenen leidekker, die van eenen toren gevallen is. De dood begeert den armen drommel niet, en de dokter geneest hem met een' schotel maccaroni. Een groot heer, die eene ligte onpasselijkheid gevoelt, zendt om den wonderdokter, Deze ziet den dood onder het ledekant, verklaart den toestand van den zieke voor hoogst bedenkelijk, brengt voor hem alle apothekersdozen en flesschen in het spel, versmoort hem bijna onder artsenijen. De groote heer sterft van louter medicineren, omgeven met flesschen vol allerlei helsche dranken. De erfgenamen betalen den profetischen dokter met ruime hand, en de dood haalt zijnen buit. Om zijnen associé tot tijdverdrijf iets aardigs te laten zien, brengt de dood hem op eene plaats, waar eene menigte kleine vlammetjes branden, als vertegenwoordigers of afbeeldsels van de levensgeesten der menschen. Sommige glinsteren helderder, andere flaauwer, al naar dat zij later of vroeger het eigendom van den dood zullen worden. ‘Wat is dat voor eene schoone, helder brandende vlam?’ vraagt Pulcinello. ‘Dat is de ziel van eenen lastdrager van Chiaja,’ antwoordt de dood. ‘De jakhals heeft geene schoenen, om aan zijne voeten te trekken, en toch
drijft hij met mij den spot.’ - ‘En die daar, die als een uitgaande nachtkaars flikkert.?’ - ‘Dat is de ziel van een arm en vlijtig man, die zich met inspanning aller krachten in een afmattend beroep verteert, om vrouw en kinderen het dagelijksch brood te verschaffen.’ - ‘O,’ roept Pulcinello, ‘dan is het zeker een komediant van San Carlino.’
Het Napolitaansche publiek is veel inschikkelijker dan dat van Parijs, en neemt met alles genoegen, wat het slechts vermaak verschaft. Het heeft voor het phantastische dien

{==685==} {>>pagina-aanduiding<<}
gemaakten afkeer niet, welke zich liever het vervelende getroost. In het werkelijke leven moeten wij duizenderlei onzinnigheden voor onze oogen zien gebeuren, en op het tooneel willen wij, uit kwalijk toegepast gezond verstand, eene originele en grappige gedachte vaak niet dulden. Uit verwaandheid willen wij ons liever als scherpzinnige beoordeelaars doen gelden, dan ons van harte te verlustigen. De Italiaan daarentegen heeft in den schouwburg geen ander doel dan genot.
Een troep Fransche tooneelisten, die gedurende mijn verblijf te Napels vaudevilles opvoerde, gaf mij gelegenheid, het onderscheid tusschen Franschen en Italianen eens regt op te merken. In den Franschen schouwburg was het zuidlandsche publiek der zaal veel levendiger dan de spelers op het tooneel. Het eliptische eigen onzer scherts ging ongemerkt dit parterre voorbij, dat aan eene krachtiger komiek gewoon is. Zoo lang de Fransche troep goede stukken speelde, welker voortreffelijkheid zich niet zonder eene innige kennis der taal laat waarderen, deed zij slechts zeer middelmatige zaken. De Napolitanen hebben zin noch gevoel voor microscopisch vernuft en gesublimeerde scherts; zij verlangen eene voedzamer, grover spijs. Toen vervolgens de troep tot plompe, domme melodrama's zijne toevlugt nam, vond hij een' razenden bijval en haalde spoedig zijne schade weder in. Daarbenevens oefende ook het vrouwelijke personeel zijne aantrekkingskracht: de actrices waren mooi en koket; zij bezaten de wetenschap van het toilet en van aangeleerde lieftalligheid, die voor Italianen eene verborgenheid is. Hiervoor toonde de Napolitaansche jongelingschap zich ook naar eisch der zaak galant.
Gedurende de vasten zijn op alle tooneelen te Napels de maskers ten strengste verboden. Pulcinello zonder zijn masker zou een onding zijn; hij verandert zich dus in Pascariello. Deze is evenzeer een gaauwdiefachtige, onbedachtzame, bloohartige en gulzige knecht, maar minder phantastisch dan de vorige. Zijne grappen verliezen iets van derzelver uitwerking door het gemis van het halfmasker. De drie overige hoofdpersonen blijven het geheele jaar door onveranderd.
Het oude naïve gebruik van het aanspreken van het publiek heeft op de volkstooneelen van San Carlino en Fenice stand gehouden. In het laatste tusschenbedrijf treedt de

{==686==} {>>pagina-aanduiding<<}
spreker van den troep tusschen gordijn en orkest en kondigt het stuk van den volgenden dag of ook wel een benefiet aan. In Frankrijk was deze verrigting het regt van den meest geliefden acteur. Te Napels heeft Don Pangrazio de taak, om elken avond voor het publiek eenen niet tot het stuk behoorenden kwinkslag op te disschen. Op den avond toen het tooneel voor de goede week gesloten werd bevond ik mij in het San Carlino, in de loge eener Napolitaansche dame. Don Pangrazio trad op en sprak: ‘Mijne Heeren! Ik heb vele kinderen, die allen het vol getal hunner tanden bezitten en een bord met maccaroni naar binnen doen glijden alsof het een vijgje was. Zij hebben mij in huis zoo vele drinkglazen gebroken, dat ik er nu geen ander meer voor hen heb dan mijne holle hand. Aanstaande week moet ik ze met paascheijeren voederen. Nu willen mijne kameraden en de Signor Impresario mij hierbij behulpzaam zijn, door mij de voorstelling, waarmede het tooneel weder geopend zal worden, tot mijn benefiet te geven. Wij zullen het nieuwe stuk Guape (de Praalhans) opvoeren, en ik beveel mij aan in uwe grootmoedigheid.’ Na dit gezegd te hebben, ging de acteur in de zaal rond, om de aanzienlijken, die aanwezig waren, te verzoeken, hunne loges voor de volgende voorstelling te willen behouden. Toen hij in onze loge trad, vroeg hem de dame, of hij dan inderdaad zoo vele kinderen had. - ‘Ahi Eccellenza!’ gaf hij ten antwoord; ‘er ontbreekt er mij maar één, om de helft van een dozijn vol te maken. Kon ik ze met slaag voeden, dan wist ik raad om ze zoo vet te krijgen als de forellen in het slot te Caserta.’ - ‘Santa Maria!’ riep de dame, ‘vijf kinderen voor een arm man als gij; en ik, die er zoo
vurig naar een wensch, heb er niet een eenig!’ - ‘Is het mogelijk,’ riep Pangrazio, ‘dat de hemel aan eene zoo schoone dame weigert, waarmede hij den armen Pangrazio, die er hem niet om bad, zoo in overvloed gezegend heeft? Waarlijk, uwe Excellentie, ik wensch geen zesde kind, al was het maar alleen omdat ik uwer Excellenties nijd niet wil gaande maken.’ - ‘Wij behouden onze loge, Don Pangrazio,’ zeî de dame. ‘Het zal mij misschien geluk aanbrengen. Hier is een piaster.’ Pangrazio nam het geld en verwijderde zich met eene diepe buiging.


{==687==} {>>pagina-aanduiding<<}

9. De Sirocco.

Goede luim en zorgeloosheid ademt men met de lucht van Napels in. Levenslust of vadzigheid dringen, naar dat het uur van den dag is, den mensch door alle poriën binnen. Ondertusschen komen er onder dezen lagchenden lentehemel toch somwijlen kwade dagen, waarop de natuur de behoefte schijnt te voelen om eens knorrig te zijn, haar gal uit te storten, en zich in melancolie te wikkelen, ten einde daarna, als verjongd, tot den toestand van gezondheid terug te keeren. Die kwade dagen zijn niet, gelijk bij ons, de tijden, waarop het koud en regenachtig is. Wanneer de Vesuvius zijne zwarte paruik heeft opgezet, en het gehorende Capri zijnen blaauwen sluijer met eenen graauwen mantel verwisseld heeft, beletten de geweldige plasregens, die alsdan de straten tot stortvloeden en de dakgoten tot watervallen maken, geenszins, dat drukte en gedruisch hunnen gewonen gang gaan. Het onweder is snel genoeg voorbij. Tusschen twee regenwolken kijkt het vriendelijke zonnegelaat door en droogt in weinig minuten de steenen der straten en de ruggen der Lazzaroni. Maakt de noordewind de lucht een weinig scherp, zoo verliest men hier zijnen tijd niet met vuur aan te leggen. Men wikkelt zich in eenen. mantel, of nog liever loopt men zich warm en wacht op de zon van morgen, die hier de menschen niet te leur stelt. De eigenlijke kwade dag is ook niet die, waarop de hitte lastig wordt en de zanzare (muggen) hun liedje rondom uw bed zingen. De avondlucht brengt koelte, en trekt men zijne gordijnen zorgvuldig toe, zoo kan men gerust slapen. Maar er zijn dagen, waarop de natuur hoofdpijn schijnt te hebben, waarop lusteloosheid over geheel het land hangt, en dwars door het digtste muggennet in de diepte der alcoven dringt. Men ademt de onbehagelijkheid in met de lucht, die den vorigen dag nog als met lust en opgeruimdheid bezwangerd was.
Het was op een' zondag, toen ik voor het eerst den invloed van den kwaden dag bespeurde. Nog eer ik mijn venster opende, had ik de smetstof reeds ingeademd. Vergeefs poogde ik mij aan de werking derzelve te onttrekken. De zwaarmoedigheid had door de longen haren weg tot in de aders gevonden. Een heete, zwavelachtige wind joeg, al dwarrelende, wolken stofs in de hoogte. De anders zoo

{==688==} {>>pagina-aanduiding<<}
levendige straten dreunden niet door het rollen der rijtuigen, noch weêrgalmden van het geschreeuw der gemeene lieden. De hoenders, die anders gewoon waren in lust en vrijheid op de breede trappen van het huis rond te kuijeren, zaten nu onder de tafel bij elkander, lieten de koppen hangen en staken de vederen op. De meid zat, in plaats van te werken, met den bezem in de hand op een kanapé, half slapend, half wakend. Tot nog toe had, elken zondag, eene oude kaarsenverkoopster aan den kant der kaai postgevat en op een' tambourin de vrolijke maat der tarantella geslagen, als wanneer de voorbijgangers nimmer nalieten te blijven staan, en kinderen, ook later visschers en visschersmeisjes, in de open lucht een vrolijk dansje te doen. Ik rekende op dit gezigt, om mijne mismoedigheid te verdrijven; maar het grootje kwam niet. Ik riep om eenen facchino, om een' brief voor mij te bestellen. Ik kreeg ten antwoord: ‘De facchini zijn er niet, omdat er de sirocco is.’ Nu was mij het raadsel opgelost; maar ik besloot, de heerschappij van den sirocco te trotseren. Na den eten nam ik hoed en stok. ‘Stel u toch niet aan den sirocco bloot,’ zeî mijn hospes. Ik lachte hem uit en ging naar de kaaijen. Het was zes ure 's avonds, en echter was Napels als uitgestorven. Met het naderen van den nacht nam de sirocco in hevigheid toe. Bloedrood ging de maan tusschen de twee bulten van den Vesuvius op. Van Santa Lucia tot aan het uiteinde van Chiaja, waar het anders op zondagavonden steeds van wandelaars wemelt, zag ik geen schepsel, behalve eenige honden, die al huilende het dof gebrul der zee accompagneerden. De baren schenen het kasteel del Uovo stormenderhand te willen innemen. Bij de Villa Reale, waar op stille
dagen de zee hare spiegelvlakte slechts even in lange rimpels legt en met het geruisch van een' sissenden vuurpijl den oever kust, spoten thans hooge golven haar schuim bruisende in het gezigt van den eenigen wandelaar, die treurig onder de boomen rondzwierf. Dat was niet de hooggeprezen baai van Napels, zoo als men gewoon is die te zien; het liefelijke schouwspel had zich in een schrikbarend veranderd.
Met elken tred, dien ik voortging, werd mijne luim somberder. Ik keerde naar Santa Lucia terug, gejaagd door eene belagchelijke vrees, van welke ik mij vruchteloos poogde te ontslaan. Naauwelijks was ik weder op mijne kamer,

{==689==} {>>pagina-aanduiding<<}
of het beangstigend gedruisch van wind en baren stortte mij in den kring dier aandoeningen en denkbeelden, die ons op koortsdagen omgeven, en welke men vergeet, zoodra men zich weder genezen gevoelt. Alwat mij nog daags te voren verrukt had, was voor mij van aard en wezen veranderd en droeg eenen anderen naam; wat ik gisteren vrijheid noemde, was mij nu verlatenheid; mijne reis heette mij ballingschap, het schoone Italië een vreemd land, deszelfs lieftallige taal een barbaarsch gekoeter, het vaderland van muzijk en poëzij een moordhol, een woestijn, een hel! Toen ik mij te bed legde, namen de gordijnen van mijn ledekant en het huisraad mijner kamer allerlei wonderlijke gedaanten aan. Ik verloor het vermogen om de afstanden te beoordeelen. De vier muren van mijn vertrek schenen in een onafzienbaar verschiet terug te deinzen en mij midden in eene woestenij achter te laten. Sloot ik de oogen, zoo werd het nog erger. Tooverbeelden toonden mij, als aan Zemire, mijne verwanten en vrienden in nog meer gekwelden toestand, dan de mijne. Hoe toch had ik hen kunnen verlaten? Wat zocht ik toch, zoo ver van alles, wat mij dierbaar was? Zeker zou de stoomboot, die morgen verwacht werd, voor mij geene brieven medebrengen. Ik verzon allerlei ongelukken, welke de mijnen getroffen konden hebben, en dan weder op mijzelven terugziende, gevoelde ik bitter mijne eenzaamheid.
Den volgenden dag had een zachte regen den wind verjaagd. Rooskleurige strepen strekten zich, als zoo vele zijden linten, over den Vesuvius uit, en Capri had weder met zijnen blaauwen sluijer het paleis van tiberius omhuld. Mijn aanval van koorts was op de vleugelen van den sirocco weggevlogen. Het Fransche postschip, dat door het onstuimige weder opgehouden was, liep de baai binnen en toonde op zijne vrolijk wapperende vlaggen reeds van verre de drie strepen, welke een Franschman, driehonderd uren van zijn vaderland, met zoo veel verrukking wederziet. Een uur later had ik een' geheelen stapel brieven voor mij. Ik had geen begrip meer van de ziekelijke hersenschimmen en dwaze beangstigingen van den vorigen dag, en Parthenope was weder de maagdelijke tooveres geworden, uit wier nabijheid ik mij niet losrukken kon.




{==690==} {>>pagina-aanduiding<<}

Een bezoek aan de stad der kalifen door W. Francis Ainsworth.

De groote vlakte van Babylon wordt ten noorden begrensd door den Medischen muur, waarvan nog sporen overig zijn, en door lage rotsachtige heuvels, wier engten de Pylae van xenophon vormden, eenige mijlen ten noorden van het noodlottige veld van Cunaxa. Lager aan den oever der groote rivier is tegenwoordig het Arabische fort Feluja, ter plaatse van of digt bij de Macepracta van ammianus marcellinus en de Anbar van het Kalifaat. Digt bij hetzelfde punt vangt het grootste van de bestaande kanalen in Babylonië aan, om zijne wateren te storten in den Khor of het meer van Akka Kuf, vanwaar zij door het Daoudiyeh-kanaal naar de Tigris worden afgeleid. Dit kanaal is door de stoomboot Euphrates geheel bevaren.
Ik was een van den troep, die, toen de boven genoemde boot te Feluja was gekomen, verlof ontving, om de stad der Kalifen te gaan bezoeken, met last om vervolgens de vlakte zuidwaarts af te zakken en te Hillah, eene Arabische stad ter plaatse van het oude Babylon, zich weder aan boord te begeven. Wij begaven ons dus den 5 Junij ten twee ure des morgens op weg; het was het jaargetijde, waarin de koelte van den morgenstond onontbeerlijk is op de brandende vlakte van Babylonië. Twee uren lang reisden wij door eene woeste, steenachtige streek, en kwamen toen aan een Arabisch kampement en aan eenigzins meer bebouwden grond, waar wij het kanaal overstaken door middel van eene tijdelijke brug. Ten zuiden zagen wij eene groote menigte puinhoopen. Wij bleven dezelfde soort van landstreek doortrekken, bebouwden grond en kampementen afgewisseld door woest land en uitgedroogde kanalen van besproeijing; want in den tijd van artaxerxes (ardashír) zoowel, als in dien van het Kalifaat, was deze groote vlakte, altijd vruchtbaar bij alle wisselingen des lots, bewoond en bebouwd. Een gedeelte van het land stond onder water, en de grond, van welken de wateren onlangs waren teruggeweken, barstte in groote, onregelmatige, veelhoekige brokken, of stoof in stofkolommen op, die als spiralen om hare eigen as wentelden en toch ook daarbij eene voorwaartsche beweging hadden.

{==691==} {>>pagina-aanduiding<<}

Gedurende bijna de geheele lengte van den togt hadden wij het gezigt op eenen kolossalen bouwval, de Akka Kuf geheeten, die als een brokkelige stapel rotsen aan den verren gezigteinder verscheen, of boven de glinsterende wateren van de Schrab in honderd verschillende vormen uitstak; nu eens verhief hij zich in de lucht als eene lange onregelmatige pilaar, en dan was hij weder in stukken verdeeld en als zoo vele rotsblokken over de vlakte verspreid. Doch hoe onderscheiden de ruïne ook van gedaante scheen, zij was altijd zigtbaar en diende ons tot eenen onfeilbaren gids. Dat is voorzeker het doel van deze hooge uitsteeksels op de vlakte, die, den vaderen van het menschelijke geslacht van Accad (Akka Kuf) naar Babel en van Babel naar Erech of Ur den weg wijzende, hunne verstrooijing over het aangezigt des aardrijks voorkwam, totdat de Almagtige, ter bereiking van Zijne wijze bedoelingen, het anders beschikte.
De toren van Accad is, gelijk andere Babylonische bouwvallen, gebouwd van steenen, in de zon gedroogd, afgewisseld met riet en jodenlijm (bitumen) maar verschilt van deze eenigzins in de schikking, daar de andere, schoon in het midden van vasten steen gevormd, door het vergaan van het bovenste, bloote aardhoopen zijn geworden, terwijl de toren van Akka Kuf integendeel een overblijfsel is van die groote opstapelingen en als eene vaste massa van bouwwerk uit de vlakte oprijst met perpendiculaire of afgebroken steenen muren, wier gaten en holen aan uilen en andere roofvogels eenen veiligen schuilhoek aanbieden. In den geheelen omtrek ziet men sporen van uitgestrekte bouwvallen, die nu met den grond gelijk zijn geworden, en door oude beddingen van kanalen worden doorsneden of door de wateren van den Khor bespoeld, wier met riet begroeide oevers kudden van wilde zwijnen herbergen.
Digt bij de bouwvallen van Accad was eene Arabische versterkte hoeve, genaamd Kaleh Yusuf Agha (Heer Jozefs Kasteel) en niet verre van daar kwamen wij aan eene kleine alleenliggende hoogte, omringd door de wateren van het meer, waar wij eene boot verwachtten, die ons naar Bagdad zou brengen; maar zij was juist afgestoken, en hoe meer wij geweren en pistolen losten, om haar te doen terugkeeren, des te sneller spoedde zij voort, om buiten ons bereik te zijn. Wij waren dus genoodzaakt, om den nacht door te brengen op deze van het water omgevene hoogte. Bagdad

{==692==} {>>pagina-aanduiding<<}
zagen wij liggen aan de overzijde van het meer, waar het zich voordeed als een lang bosch van dadelboomen, waartusschen hier en daar de wallen en huizen met platte daken zigtbaar werden, boven welke de witte minarets uitstaken; terwijl ten noorden het prachtig vergulde graf en de rijk versierde torens van het Kazimein in de ondergaande zon glinsterden.
Dit is eene heilige plaats aan de oevers van de Tigris, gewijd aan eenen aanvoerder van de Shiiten of Perzische Mahomedanen. Het is een toevlugtsoord en wordt dien ten gevolge bewoond door de Perzische Prinsen, die voor eenige jaren Engeland bezochten. Het is ook een punt, waar de lijken der Perzianen, die naar hunne grafplaats te Messid Ali, aan gene zijde van den Eufraat, worden gebragt, een' dag vertoeven, om meerdere heiligheid te verkrijgen door zulk eene pelgrimaadje post mortem. Die pelgrimaadjen bieden den vreemdeling, die zulk eenen lijkstoet tegenkomt, geen zeer uitlokkend schouwspel. Zij bestaan doorgaans uit vijfhonderd tot duizend muildieren, die ieder twee lijken dragen en zelden door iemand anders vergezeld zijn dan door den gehuurden muildierdrijver. Somtijds evenwel ziet men eenen treurenden weduwenaar of eene kinderlooze moeder, in een lang zwart kleed gewikkeld, den akeligen stoet te voet volgen, en ondanks stof en hitte en dorst volharden in den togt door de woeste streken, die tusschen de grenzen van Perzië en het graf van ali in Arabië gelegen zijn. De kisten zijn dikwijls zeer slecht gemaakt; somtijds zijn het slechts eenige planken, in der haast aan elkander gespijkerd; de lijken zijn ter naauwernood gebalsemd, langen tijd na elkaâr en op onderscheidene plaatsen bijeenverzameld. Kisten en lijken beide bezwijken dikwijls op zulk eene lange reis, en het behoeft derhalve niet herinnerd te worden, dat deze doodenkaravanen door scharen van jakhalzen en gieren gevolgd worden, en door tienduizenden van wespen en op vleesch azende vliegen.
Om op de hoogte, waar wij ons bevonden, te slapen, daaraan viel niet te denken bij het heirleger van muskieten, behalve dat wij andere zaken hadden te doen; want eenige Arabieren, die wij vroeg in den avond hadden uitgezonden, om levensmiddelen op te zoeken, keerden niet vóór middernacht terug, en hunne broodkoeken en zure melk werden met geene mindere blijdschap ontvangen, omdat het uur van

{==693==} {>>pagina-aanduiding<<}
den avondmaaltijd eigenlijk lang voorbij was. De zon ging op, en wij waren genoodzaakt aan hare brandende stralen blootgesteld te blijven tot na den middag; want eerst tegen drie ure kwam de vurig verlangde en welkome boot ons verlossen. De wind was ons gunstig; maar daar wij slechts een ellendig vierkant zeil hadden, duurde het drie uren, voordat wij de andere zijde van het meer hadden bereikt. Van tijd tot tijd hielpen de Arabische bootslieden een weinig met roeijen, bij welke gelegenheid zij zich zelve aanmoedigden door schreeuwen en gillen of ook door gezang, dat in enkele eenvoudige regels bestond:

Spoedig, laat ons huiswaarts keeren! Onze moeder wacht ons weêr! 
Spoedig, laat ons huiswaarts keeren! 't Zonlicht daalt ter kimmen neêr! 


Men zong ook in groot koor een welkomstlied voor onzen tolk, sayid ali, die met eene vrouw uit Bagdad gehuwd was; de woorden kwamen hierop neêr:

Wie nadert Bagdad daar? 
Sayid ali! Sayid ali! 
Ach, wie verlangt er naar 
Sayid ali, sayid ali? 
Straks zijn zij bij elkaâr! 
Sayid ali, sayid ali! 


Wij traden tegen zonsondergang aan land bij het graf van zobeida, de schoone gade van haroun al raschid, een naam, in Europa even bekend, als te Bagdad. Het gedenkteeken, opgerigt ter hare gedachtenis, is eene keurige proeve van Saraceensche bouworde, doch is meer van binnen fraai en in de bijzondere deelen kunstig, dan indrukwekkend in het geheel. De voorsteden doortrekkende, bereikten wij welhaast de lange schipbrug, ter zijde van welke koffijhuizen staan met opene balkons, huizen met verandahs, en statige madresehs of collegiën, terwijl de snelvlietende rivier, waarop de ronde visschersbooten gleden, daar voorbij stroomde, om zich in een eindeloos woud van dadelboomen te verliezen. Nog eenige weinige schreden, en de muskietenhoogte van het Babylonische meer was verwisseld met de prachtige, met tapijten belegde salons van den Engelschen resident, en wij gingen in korte broeken en zijden kousen tot een smakelijk

{==694==} {>>pagina-aanduiding<<}
maal aanzitten, dat werd opgedischt in den kelder, of serdaub, waar een versche luchtstroom werd onderhouden door twee ontzettend groote punkahs, of waaijers, die aan den zolder hingen, en door eene machinerie buiten het vertrek in beweging werden gebragt.
Nadat wij den volgenden morgen de merkwaardigheden van het residentiegebouw hadden bezigtigd, hetwelk eene stoeterij bevat van paarden van verschillend Arabisch ras, verscheidene wilde dieren en vogels, (onder anderen een' leeuw van de Tigris en een fraaijen getemden jagttijger) eene goede bibliotheek en fraaijen tuin, maakten wij ons gereed om den Pacha te bezoeken, die met zijne troepen buiten de stad was gelegerd, in afwachting van eenen veldtogt tegen den Kurdischen Bey van Rowandez. Wij trokken in statigen optogt de bazars door; eerst kwam een kawass met eenen zilveren staf en een scharlaken rood kleed, dan een heer in groene zijde gedost, een ondersecretaris van het residentschap; vervolgens de dragoman van het residentschap; daarna vier gewone kawasses in scharlaken uniform en te voet, eindelijk de officieren van ons reisgezelschap, omgeven door een gelid van sipahis en gezeten op paarden, die vrolijk versierd waren met eenen overvloed van rood en purperen satijnen dekkleeden, en wier tuigen glinsterden van gepolijst koper, rijk genoeg, om zelfs de oogen van eenen inwoner van het prachtige Bagdad te bekoren. Ali Pacha ontving ons in eene groote en versletene tent, welker vloer men ter verkoeling met water had besproeid, totdat er overal plassen stonden. Het was een knap oud man, wat al te zwaarlijvig, maar met een levendig oog, een goed voorhoofd, een welwillend voorkomen en beleefde manieren. Hij was er zeer op gesteld, dat wij zijne krijgstoerustingen in oogenschouw zouden nemen, en toen hij opstond, om ons te vergezellen, was zijn voorkomen niet weinig bespottelijk. Zijn wijde broek reikte niet tot aan zijne enkels en deed hem lijken naar eenen dikken jongen, die uit zijne kleederen was gegroeid; een ligte, bijna doorschijnende mashallah, of mantel, hing over zijne schouders, wiens sleep door
dragers werd opgehouden. Zijn geheele gestalte vormde eenen omgekeerden kegel, die in een paar Europesche schoenen eindigde, welke weinig overeenstemden met het Oostersche van zijne overige kleeding.
Vervolgens legden wij een bezoek af bij den Generaal, die

{==695==} {>>pagina-aanduiding<<}
over de troepen bevel voerde en den naam droeg van sarkosh Pacha of den dronken Pacha, een akelig, verzwakt wezen, dat zijnen naam had te danken aan zijne onmatigheid, en zijnen rang aan eene daad van dolzinnigen moed bij het gevangennemen van eenen Russischen officier. Toen de staatsievisites voorbij waren, hadden wij tijd, om de bazars, khans, jamis en andere merkwaardigheden van de stad te gaan bezigtigen, welke intusschen reeds te dikwijls zijn beschreven, om er lang bij stil te staan. De cupola's van sommige jamis zijn prachtig versierd met gekleurd mosaïk, gelijk ook eenige minarets. De huizen zijn met platte daken, en die daken, waar de bewoners in den zomer gaan slapen, zijn omringd door eenen lagen muur. In den avond zagen wij een niet gering aantal schoonen van verschillende tint, die van tijd tot tijd blikken wierpen van hunne engbegrensde verblijfplaatsen, vanwaar zij op de stille oevers der rivier, de ondergaande zon en de lange schaduwen der dadelboomen nederzagen, en waar zij met een levendig oog en eenen veerkrachtigen tred rondwandelden.
Eerst te Bagdad gevoelt de Europeaan, die uit het noorden komt, hetzij langs de Tigris of den Euphraat, dat hij eindelijk waarlijk en geheel in het Oosten is. Hij is Oostersche steden doorgekomen, heeft Oostersche huizen en kleeding, Oostersche jamis en minarets gezien; maar het groene veld en de bloeijende plant herinnert hem Europa. Doch te Bagdad zijn geene groene velden meer; het rijke donkergroen van het eerste bosch van palmboomen, dat hij ontmoet, met de schitterende bloesems van den granaat- en oranjeappel, dat er zich onder vertoont, geeft aan het Oostersche dat, wat de maat zijner verwachtingen vult; en nergens gaat de zon zoo schoon, in zulk eene heldere, levendig blaauwgroene lucht onder, als achter het eindelooze palmbosch.
Doch met deze uitzonderingen, die aan de natuur, en niet aan den mensch of zijne kunst zijn dank te weten, is Bagdad, gelijk de meeste Mahomedaansche steden, niet meer, wat het geweest is. Deszelfs pracht stort in en wordt bouwval. De toestand van eene Mahomedaansche stad is tegenwoordig het beeld van het Mahomedanisme zelf. En in geene plaats van het Oosten neemt het overal zigtbare verval af, behalve daar, waar de beschaving des Christendoms zich op de puinhoopen verheft van een geloof, dat gelijkelijk ver-
{==696==} {>>pagina-aanduiding<<}
woestende werkt op den geest des menschen, op de gebouwen, die hij sticht, en op het land, dat hij bewoont.


Gluck's graf te Weenen.

(Medegedeeld door l. norbert, in het Weener Tijdschrift voor Kunst, Litteratuur enz.)

Lachner legde het stokje, waarmede hij het orkest bestuurd had, op den lessenaar neder; gluck's Alceste was ten einde. Nog vol van de aandoening, welke de waarheid en innigheid, de edele eenvoudigheid en hooge schoonheid dezer heerlijke muzijktragoedie bij hen gewekt had, verlieten de talrijke toehoorders de zaal van de Munchener opera.
‘Wat benijde ik u,’ sprak tot mij een vriend, in het nagenot van het gehoorde meesterstuk, ‘dat gij morgen naar Weenen terugkeert; want daar kunt gij eene bedevaart doen naar het graf van den grooten meester, in dankbaren eerbied eenen verschen lauwerkrans om zijne lijkbus strengelen, en, bij zijn aardsche overschot, zijn meer dan aardsch genie gedachtig zijn! Hij rust toch te Weenen, niet waar?’
‘O ja,’ antwoordde ik droefgeestig, ‘hij rust op het kerkhof en rust in de opera. Daarom bezit gijlieden te Munchen meer van hem dan wij. Wij Weeners bezitten slechts zijn zielloos ligchaam; gij daarentegen hoort zijnen levenden geest in wegslepende kracht het tooneel betreden. Ik benijd u!’
Naauwelijks te Weenen aangekomen, poogde ik bij verscheidene toonkunstenaars berigt in te winnen, op welk een kerkhof toch eigenlijk gluck begraven lag. Ik vernam echter niet meer dan ik reeds wist. Het vruchteloos navragen moede, besloot ik zelf de kerkhoven rondom Weenen te bezoeken. Na vele te vergeefs doorzocht te hebben, geraakte ik eindelijk ook op de begraafplaats voor Matzleinsdorf.
Het was een heerlijke avond van den laatstverloopen herfst, toen ik, mij van den grooten weg ter zijde wendende, door eenen boog van den Badener spoorweg op het nette huisje van den doodgraver toeging, dat op het kerkhof zelf gebouwd en, als éénige menschelijke woning, een-
{==697==} {>>pagina-aanduiding<<}
zaam midden op het ruime doodenveld geplaatst is. Slechts ééne verdieping hoog, omrankt van wijnloof, en van bloembedden omgeven, heeft het overal rondom zich grafheuvels, waaruit allerwegen bloeijend leven ontluikt. Een knaapje was bezig het onkruid van de graven te wieden en de hier en daar nog bloemdragende planten te begieten. Het geheel leverde zoo vriendelijk een' aanblik, dat men eer in een' tuin dan op een kerkhof dacht te zijn, en begrijpen kon, hoe de doodgraver in zijne landelijke woning, zelfs midden onder grafsteden, gerust en gelukkig leven kon, zonder door het akelige zijner omgeving somber gestemd of met angstig gevoel vervuld te worden. Ik vroeg den knaap, of hier niet ook het graf van een' zekeren gluck te vinden was. Hij antwoordde, terwijl hij naar het huisje wees: ‘Ik weet het niet, maar onze vrouw daar binnen kent al de dooden; haar moet gij maar vragen.’
Ik trad in de woning, en vond, in een zindelijk, net vertrek, eene beschaafde, vriendelijke vrouw, die, met breiwerk bezig, aan het venster zat en daarbij in stelzhammer's gedichten las. Op mijne vraag, of niet zekere Ridder gluck op dit kerkhof begraven lag, antwoordde zij snel: ‘O ja, de groote toonkunstenaar christoph gluck heeft hier zijn graf. Gij kunt niet gelooven,’ vervolgde zij, van haren stoel opstaande, ‘hoe zeer het mij verblijdt, dat eindelijk eens iemand naar zijne rustplaats vraagt; hij schijnt zeer in vergetelheid geraakt te zijn. Hij ligt aan de regterzijde, nagenoeg in het midden, aan den muur - doch ik doe best, u zelve er heen te brengen; gij vindt zijn graf anders toch gewis niet.’
Zij ging met mij de aangeduide zijde langs, en bleef eindelijk voor eene prachtige graftombe staan, die binnen een ijzeren hek omsloten was.
‘Hier dus?’ vroeg ik, eerbiediglijk op het graf wijzende, en nam mijnen hoed af.
‘Ach neen,’ viel zij mij weemoedig in de rede; ‘dit hier is het graf van eenen rijken koopman. Maar ziet gij daar naast het hek, geheel beneden in den muur, bijna door het gras overdekt, dien kleinen rooden steen, geborsten en verweerd, die alleen wijst nog de plaats aan, waar gluck begraven ligt. Wanneer deze oude marmerplaat eens door tijd of toeval vernield zal zijn, hetgeen ligt gebeuren kan,

{==698==} {>>pagina-aanduiding<<}
zal men de rustplaats van den grooten meester niet meer vinden kunnen.’ (*)
Ik moest in het gras nederknielen, om het opschrift van den kleinen steen te kunnen lezen. Met Latijnsche letteren staan daarop slechts de eenvoudige woorden:

Hier rust
een regtschapen Duitsch man,
een ijverig Christen, een trouw echtgenoot,
Christoph Ridder gluck,
der edele toonkunst
groote meester.
Hij stierf den 15den November 1787.


De roof der Venetiaansche bruiden.

Eene der aanzienlijkste kerken van Venetië was in vroeger' tijd de op het eiland Castello gelegen cathedrale kerk van

{==699==} {>>pagina-aanduiding<<}
Olivolo. In dezen tempel werden, volgens het gebruik, jaarlijks, op het feest van Maria Lichtmis, de huwelijken der voornaamste burgers priesterlijk ingewijd en plegtig voltrokken. Prachtig opgetooid gingen, onder een feestelijk geleide, eerst de bruiden naar de kerk, en elk van haar droeg een kistje, waarin haar bruidschat in goud benevens andere kostbare opschik lag. Hierop kwamen, onder het geluid van vrolijke muzijk en door hunne vrienden geleid, de jongelingen, die tot echtgenooten voor deze bruiden bestemd waren. Er werd eene plegtige mis gelezen; de Bisschop gaf de verloofden zijne vaderlijke raadgevingen en lessen, en hierop werd het huwelijk door de priesterlijke inwijding besloten. Dit gebruik der Venetianen gaf, onder de regering van den Doge pietro candiano, in het jaar 943, aanleiding tot het volgend gedenkwaardig voorval.
Begeerig naar goud en juweelen, misschien ook naar de bekoorlijkheden der edele Venetiaansche meisjes, namen Istriasche zeeroovers het vermetel besluit, de Venetianen op dit feest te overvallen en zich door zoodanig waagstuk een' rijken buit te verschaffen. Begunstigd door de duisternis van den langen winternacht, slopen zij den 1 Februarij ook werkelijk met eenige barken in de lagunen van Venetië, en legden zich, den feestdag afwachtende, omstreeks de cathedrale kerk in hinderlaag. De dag was aangebroken; plegtig was het koor der jonkvrouwen en jongelingen naar de kerk getrokken; alles was in de kerk vergaderd, en de Bisschop verrigtte reeds zijn heilig ambt. Toen verlieten de roovers op eens hunne barken; met het zwaard in de hand storten zij in de kerk, en overvallen de van verrassing verstijvende menigte, die tot het blijde aanschouwen der plegtige ceremonie vergaderd was. Bruid en bruidegom, goud en juweelen worden geroofd, en zoodra zij den schat hebben, schepen zij zich in en ijlen heen.
Alle gemoederen waren in de eerste oogenblikken door eene bedwelmende verbazing aangegrepen; maar weldra volgde de bezinning en met dezelve de hevigste verontwaardiging over het stoute waagstuk der roovers. De Doge, woedend over den smaad, de natie en de kerk aangedaan, verzamelt op staanden voet de manschap bijeen, die tegenwoordig was, bestijgt een schip, vervolgt de roovers en haalt hen in op het midden van hunnen weg in de lagunen voor Caorle, juist bezig met den buit onder elkander te verdeelen. Zon-
{==700==} {>>pagina-aanduiding<<}
der hun tijd te geven om zich van hunnen schrik te herstellen, valt hij hen aan, doodt hen, laat hunne ligchamen in zee werpen, en keert in zegepraal met de heroverde schatten en de bevrijde gevangenen naar Venetië terug.
Uit de diepste verslagenheid ging bij deze glorierijke terugkomst de stad tot de luidruchtigste blijdschap over, en in het gevoel der vreugd werd besloten, tot vereeuwiging dezer heerlijke daad, jaarlijks een feest op dezen dag te vieren, hetwelk, ter eere van de reddende Maagd, den naam kreeg van La festa delle Marie. Twaalf prachtig gekleede jonkvrouwen werden onder een talrijk geleide op dezen dag in triomf door de stad gevoerd. Zij verschenen voor den Doge, die haar minzaam ontving en in eene zaal van zijn paleis geleidde, waar een kostelijk gastmaal voor haar bereid was. Zij moesten den triomf der uit de handen der roovers bevrijde bruiden door hare vreugdeblijken vernieuwen.
Maar de Doge wilde ook den ijver van hen beloonen, die hem op dezen togt tegen de roovers gevolgd waren. Het waren meestendeels kunstenaars en handwerkers uit de parochie S. Maria Formosa. Hij liet hen dus voor zich komen, vroeg hun, met welk eene gunst hij hun het grootste genoegen verschaffen kon, en beloofde bij voorraad dezelve toe te staan. De goede lieden verzochten hem daarop, dat hij jaarlijks, verzeld van zijne raadsheeren, hunne kerk op dezen plegtigen dag met zijn bezoek zou vereeren.
Glimlagchende vroeg de Doge: ‘Maar als het nu op dezen dag regent, moet ik dan toch komen?’ - ‘Wanneer het regent,’ antwoordden zij, ‘zullen wij u eene bedekking zenden, en als gij dorst hebt zullen wij u te drinken geven.’
Zoo ontstond een gebruik, dat tot in de laatste tijden van dezen Staat duurde. Alle jaren begaf zich de Doge en zijne gemalin, verzeld van de raadsheeren, op dezen dag prachtig gekleed, naar deze kerk, en de geestelijke overhandigde den Doge en zijne gemalin bij dit bezoek twee flesschen Malvasiewijn, en twee vergulde hoeden, met het wapen van den Paus, den Doge en zijn eigen geborduurd.


Een koningswoord.

Toen george I den troon van Grootbrittanje besteeg, wenschte iemand hem geluk, dat hij nu nevens Hanover ook het Britsche rijk bezat. ‘Wensch mij liever geluk,’ hernam george, ‘dat ik in een van mijne twee rijken eenen onderdaan als newton en in het andere eenen als leibnitz bezit.’



{==701==} {>>pagina-aanduiding<<}

Mengelwerk.

Verhandeling, over de ontwikkeling der wijsgeerige begrippen.

Vijfde hoofdstuk.


Derde tijdvak van de Geschiedenis der Wijsbegeerte. Tweede Afdeeling, van Kant tot op den tegenwoordigen tijd.

(Vervolg van bl. 268.)

De meeste wijsgeeren hadden de waarheid gezocht door hunnen blik naar buiten op de schepping te rigten, en hierdoor tot de kennis van de natuur en van God te geraken. Zij veronachtzaamden de beschouwing van den mensch niet; doch hunne zielkundige nasporingen waren somtijds oppervlakkig, en hunne stellingen hieromtrent waren veelal slechts hypothesen, die op geenen genoegzaam wetenschappelijken grond rustten. Sedert locke was men voortgegaan met proeven te leveren over het menschelijk verstand, dat is de wijze, waarop wij kennis van de buitenwereld en van ons zelven verkrijgen; deze waren echter ongenoegzaam, omdat zij op geene juiste beschouwing en beoordeeling van het menschelijk kenvermogen gevestigd waren. Men mogt stellen, dat al ons weten uit de zintuiglijke gewaarwording voortspruit, en de menschelijke geest met eenen spiegel of effene tafel (tabula rasa) te vergelijken is; en van den anderen kant daarentegen beweren, dat de geest oorspronkelijk zekere grondwaarheden en ingeschapene denkbeelden (ideae innatae) bezit, die de ondervinding en gewaarwording hem niet leeren kan. Doch de bewijzen, die men voor beide gevoelens bijbragt, waren verre van zoo voldoende te zijn, dat zij al de aanvallen van het Scepticismus van hume konden weêrstaan.

{==702==} {>>pagina-aanduiding<<}
Kant trachtte dit Scepticismus te bestrijden, en kwam hierdoor, in zijne Critik der reinen Vernunft, tot eene beschouwing van den aard en de vermogens van den menschelijken geest zelven, dat is van de middelen, waardoor hij kennis van de voorwerpen buiten hem, en de gewaarwordingen in hem kan verkrijgen. Hierdoor moesten de wijsgeerige wetenschappen eene andere gedaante bekomen.
Hij kwam door zijn onderzoek tot de volgende resultaten: 1o. Dat er twee vaste en onveranderlijke vormen onzer zinnelijkheid, (of zinnelijk waarnemingsvermogen) bestaan, waarin zich al onze voorstellingen plaatsen of gewaarwordingen rangschikken, namelijk ruimte en tijd, die dus geene zaken op zichzelve, geene eigenschappen der voorwerpen, maar de noodzakelijke voorwaarden onzer zinnelijke opvatting zijn.
2o. Dat ons verstand ook zekere denkvormen bezit, waaronder het de voorstellingen, die het door de zintuigelijke gewaarwording verkrijgt, rangschikt. Kant noemt deze denkvormen, naar aristoteles, categoriën; deze nemen hun' oorsprong niet uit de ervaring, maar vloeijen uit den aard des verstands zelven voort. Van deze categoriën stelt kant er twaalf, met eene vierledige verdeeling, zoodat iedere verdeeling drie categoriën in zich bevat. Onder de hoeveelheid (quantiteit) rangschikken zich 1. de eenheid, 2. de veelheid, 3. de geheelheid; onder de gesteldheid (qualiteit), 4. de bevestiging of wezentlijkheid, 5. de ontkenning en 6. de bepaling; onder de betrekking (relativiteit), 7. de zelfstandigheid (subject) en toevalligheid (predicaat), 8. oorzakelijkheid en afhankelijkheid of oorzaak en gewrocht, 9. gemeenschap of wederkeerige werking; eindelijk onder de modaliteit of betrekking der oordeelen tot het kenvermogen, 10. de mogelijkheid en onmogelijkheid, 11. het zijn en niet zijn, 12. de noodzakelijkheid en gebeurlijkheid. Dit zijn, volgens kant, de noodzakelijke wetten van het verstand, waardoor hetzelve de voorstellingen der zinnelijkheid met elkander vergelijkt en oordeelen over dezelve velt.
3o Dat wij de voorwerpen slechts als verschijnselen

{==703==} {>>pagina-aanduiding<<}
(phenomena) en geenszins als dingen op zich zelven (noumena) kennen. Onze kennis der zinnelijke buitenwereld is dus geheel subjectif en gewijzigd, naar de vormen der zinnelijkheid, de categoriën des verstands en de betrekking, waarin wij zelve tot de voorwerpen staan. Van de zaken of zaak op zich zelven (das Ding an sich) kunnen wij niets objectiefs weten, dat is: eene wezentlijke in den waren aard der zaak doordringende kennis verkrijgen.
4o. Dat de voornaamste oorzaak van alle dwalingen in het bovennatuurkundige in het miskennen van den aard en de grenzen van ons kenvermogen gelegen is. Van hier, dat, indien de mensch in de bovenzinnelijke wereld wil doordringen, hij, zoo al niet de ruimte en tijd, echter sommige categoriën, als zelfstandigheid, oorzaak enz., noodwendig toepast op hetgeen hij wel denken, maar niet aanschouwen kan; terwijl hij dus een bloot verstandsbegrip als een wezen of zaak op zich zelve buiten onze zinnelijkheid aanziet en de natuur van hetzelve doorgronden wil. Hieruit volgt, dat wij niet tot de kennis der bovenzinnelijke wereld door middel van ons verstand kunnen geraken.
5o. Dat hieruit volgde het ontoereikende van de verschillende bewijzen voor het bestaan van God, die tot hiertoe als voldoende waren aangezien, zoo als het logisch bewijs uit den aard van het begrip van het noodzakelijk bestaan van een Opperwezen, het ontologisch door de toepassing van de categoriën der oorzakelijkheid en zelfstandigheid op het begrip van een noodzakelijk eerst wezen, dat de oorsprong van alles is, en eindelijk het physico-teleologisch bewijs, dat uit de wijze en doelmatige inrigting van het heelal tot eene alwijze, algoede en alvermogende oorzaak van hetzelve besluit.
6o. Dat zulks eveneens met de bewijzen voor de onsterfelijkheid der ziel het geval was, omdat zij op de onderscheiding van stof en geest rusten; welk onderscheid geheel op de subjective begrippen gebouwd is, die wij ons van beide vormen.
7o. Dat alle redebegrippen, die, hoezeer zij geenszins

{==704==} {>>pagina-aanduiding<<}
uit de ervaring, maar uit de natuur zelve van onzen geest voortspruiten, en naar éénheid, volmaaktheid en oneindigheid streven, slechts regelende beginselen voor ons kenvermogen zijn, en zij ons niets objectifs van het bestaan eener onzinnelijke wereld kunnen leeren.
Dit waren de voornaamste slotsommen van de oordeelkundige beschouwing der bespiegelende rede door kant, die hij vervolgens door een onderzoek naar 's menschen zedelijke natuur (Critik der practischen Vernunft), en naar zijne oordeelkracht (Critik der Urtheilskraft), tot een wijsgeerig geheel bragt.
Kant kwam in zijne beschouwing der practische rede tot het besluit, dat de mensch vrij is in de bepaling van zijnen wil, hoezeer door de zinnelijkheid vaak hierin belemmerd, dat hij in zich eenen regel bezit, die één is met zijn zedelijk zelfbewustzijn, die als volstrekt (absolut) geene uitzondering gedoogt en eene onvoorwaardelijke achting en gehoorzaamheid eischt, namelijk de zedewet of het categorisch imperatief, zoo als hij het noemde.
Deze wet is doel voor zich zelve, en geen middel om hierdoor iets buiten haar te bereiken. Zoo de zedelijkheid een middel wordt, houdt zij op te bestaan en is dan slechts eene gelukzaligheidsleer. De practische rede is, voor ieder zedelijk wezen, zijne eigene wetgeefster. Met de vrijheid van wil is noodzakelijk de eigen wetgeving (autonomie) gepaard.
Uit deze autonomie vloeijen twee grondregelen voort. ‘Beschouw altijd en zonder uitzondering het redelijk wezen als een doel voor zich zelf, en geenszins als middel voor een ander,’ en ‘handel zoo, dat het bijzonder beginsel (maxime) van uwen wil een algemeene regel in de wetgeving van alle redelijke wezens worden kan.’
De mensch vindt in zijne practische rede den grondslag tot het aannemen van het bestaan van God, vrijheid en onsterfelijkheid. Het zedelijk bewijs voor Gods bestaan is voor kant het eenigst geldende, hoezeer hij met achting van het physico-teleologisch bewijs spreekt, als kunnende ter nadere bevestiging van het eerste dienen. De practische

{==705==} {>>pagina-aanduiding<<}
rede eindelijk openbaart in ons de vrijheid en onsterfelijkheid van ons wezen en het daarzijn van God, die de volkomene zedelijkheid zelve is. God, vrijheid en onsterfelijkheid zijn de noodzakelijke stellingen (postulaten) der practische rede, die niet bespiegelend kunnen bewezen worden, maar uit den aard van 's menschen zedelijke natuur voortvloeijen. In zijne oordeelkundige beschouwing der oordeelskracht toonde kant aan, dat de begrippen van eenheid, doelmatigheid, orde, schoonheid en verhevenheid, oorspronkelijk in onzen geest gelegen zijn, en door ons op de voorwerpen van natuur en kunst worden toegepast, waar eene geheel nieuwe gedaante aan de schoonheidsleer (aesthetica) werd gegeven. De wijsgeerige begrippen, die kant dus in alle vakken van bespiegeling, als de bovennatuurkunde, die hij geheel van vorm en inhoud deed veranderen, de natuur-, mensch-, staat- en regtskunde en de zedeleer, voor het eerst in een helder daglicht plaatste, bragten eene groote omwenteling in deze beschouwende wetenschappen te weeg.
Het ligt buiten ons bestek, de leer van kant tegen de beschuldigingen van Idealismus, van verkeerde gevoelens en overdrevenheid, vooral in het practische, te verdedigen; dit is reeds door hem zelven en door zoovele bevoegde wijsgeerige denkers gedaan, dat zulks ook onnoodig moet schijnen; echter worden van tijd tot tijd deze oude tegenwerpingen nog opgerakeld, waardoor op nieuw eene verdedigende opheldering niet overbodig is. (*)
Men kan het echter niet geheel ontkennen, dat er in de gevoelens van den Koningsberger wijsgeer eene idealistische strekking ligt, zoo men dezelve éénzijdig, en volgens de letter van sommige op zichzelven staande uitspraken, opvat. Zulks werd gedaan door fichte, die zijn opvolger in roem en tijdelijken overdrevenen opgang was, en die daarop vervolgens voortredeneerde. Het subject was voor hem niet slechts het brandpunt der kennis, maar het alleen bestaande, waarvan alles uitgaat en waarin alles terug-
{==706==} {>>pagina-aanduiding<<}
keert. Volgens hem is het beginsel van de wijsbegeerte en van alle menschelijke kennis in het ik of zelfbewustzijn gelegen, en kan tot de stelling A-A. of ik ben ik teruggevoerd worden. Aan dit ik moet noodzakelijk iets tegenover gesteld worden, hetgeen het niet ik is.
Het niet ik is echter niets anders dan de grenzen, die het ik zich in het zinnelijke, de buitenwereld, en in het zedelijke, de bijzondere pligten, stelt. Het niet ik is de tegenstelling uit de denkkracht en vrijheid van het ik voortvloeijende. Behalve de begrippen van het ik en niet ik ontwikkelde fichte uit het zelfbewustzijn een derde begrip, namelijk dat van het absolute onbegrensde ik, de alles omvattende denkkracht, namelijk God, of de volmaakte zedelijke wereldorde, die het begrensde ik in zich moet pogen te verwezentlijken.
Het is duidelijk te zien, hoe de leer van fichte uit overdrijving der kritische grondstellingen van kant gesproten is. In het theoretische had het Kriticismus geleerd, dat men de voorwerpen op zich zelven niet kon kennen. Fichte ging verder; hij ontkende allen objectiven grond voor de verschijnselen onzer zintuigelijke waarneming, en dus het wezentlijk bestaan der buitenwereld, onafhankelijk van het ik.
Wat het zedelijke aangaat, hier wilde zich fichte nog hooger dan zijnen voorganger verheffen. Hij wil, dat de zinnelijke gelukzaligheid uit het begrip van het hoogste goed geheel uitgesloten worden, en dat de zedelijkheid hiervan geheel gezuiverd zijn moet, om volkomen vrij te zijn. Het vermogen der zinnelijke natuur moet zoo veel mogelijk worden vernietigd; omdat, naarmate wij meer vrij van hare indrukken zijn, wij des te meer voor de zedelijke gelukzaligheid geschikt worden; want juist in deze vrijheid bestaat het hoogste geluk.
Het kon niet anders, of de begrippen, die fichte aangaande het Opperwezen voordroeg, moesten veel aanstoot veroorzaken; want bij hem is God, of de zedelijke wereldorde, geen persoonlijk wezen, maar slechts een afgetrokken begrip; dat het geheel van zijn idealistisch

{==707==} {>>pagina-aanduiding<<}
stelsel bekroont. Hij moest dus in zijne godsdienstleer het persoonlijk aanwezen van God loochenen. Hij ontging dan ook de beschuldiging van Atheïsmus niet, en zijne verdediging strekte geenszins om hem hier geheel van te ontheffen. Het gevoelen van fichte omtrent God was een natuurlijk gevolg van het eenig grondbeginsel zijner wijsbegeerte. Is er niets dan het zelfbewustzijn, dan is God ook met hetzelve één. Zoo dit bewustzijn of het ik vrij is, dan bestaat God in het begrip, hetwelk het ik zich van de zedelijke wereldorde vormt, en hetgeen een ideaal voor deszelfs streven is.
Fichte bleef zelf niet altijd bij deze éénzijdige overdrevenheid van gevoelens volharden; in zijnen lateren leeftijd ging hij van het zuivere Idealismus tot eene meer realistische wijze van beschouwing over. Was de werkdadigheid van het ik voor hem de grondslag, waarop zijne wijsbegeerte rustte, hij zocht dien vervolgens in het absolute zijn van God, als het eenig wezentlijke. Dit zijn Gods is hier het door zich zelf bestaand leven, welks beeld of schema de wereld en het zelf bewustzijn is; terwijl de objective natuur als de absolute grenzen van dit Goddelijke leven moet aangemerkt worden. Het idealistische Pantheïsmus, dat in deze voorstelling doorstraalt, brengt ons van zelf tot het meer poëtische van schelling.
Zoo als door fichte het object ontkend was, ontkende schelling ook tevens het subject, daar hij hen beide in het absolute laat zamenvloeijen. Dit absolute is voor zich zelf voor- en onderwerp, dat is: het aanschouwt zich zelven, en daardoor is het de oorzaak van de wereld der verschijnselen. Deze zelfaanschouwing kan slechts geschieden in idéën, die de evenbeelden van het absolute zijn. Het geheel of zamengevatte van al deze idéën is het heelal, de wereld (Cosmus), zoo als zij in zich zelve is, niet zoo als zij verschijnt. Deze wereld is dus het evenbeeld van het absolute, de bijzondere idéën zijn de afzonderlijke dingen, die de verschillende vormen en beelden van het absolute uitmaken! Wat wij gewoonlijk zelfstandigheden of wezentlijke zaken noemen, zijn slechts verschijnselen; wel is

{==708==} {>>pagina-aanduiding<<}
waar evenbeelden van het absolute, doch niet zoo als zij op zich zelven zijn, maar zoo als zij zich schijnbaar aan ons vertoonen. Zij zijn in zoover slechts wezentlijke zaken, als zij in het absolute zijn; volgens den aard en wijze zoo als zij aan ons verschijnen, kan men zelfs niet zeggen, dat zij zijn of werkelijk bestaan.
Ons wezentlijk ik is ook niet het zinnelijke en empirische zelfbewustzijn, maar dit bewustzijn in deszelfs hoogste afgetrokkenheid gedacht; even zoo als de andere voorwerpen, is dit ik een idée van het absolute, en slechts in zooverre eene zelfstandigheid, als het in dit absolute bestaat, terwijl het voor het overige slechts een bedriegelijke schijn, een valsch gevoel van individualiteit, een afval van God of het absolute is. Want als wij ons door de afscheiding van het absolute voor individuëele zelfstandigheden houden, zoo meenen wij dat wij vrij zijn; doch wij bedriegen ons zeer, daar wij juist door deze afscheiding aan de empirische noodzakelijkheid, die in de zinnelijke wetten der oorzakelijkheid bestaat, onderworpen zijn. Het absolute kunnen wij dus ook niet, volgens schelling, door een redebewijs en door sluitredenen kennen, maar slechts door eene onmiddellijke en intellectuëele aanschouwing. Door deze aanschouwing kunnen wij alleen ons tot het absolute of God verheffen.
Hierin bestaat het ideaal der zedelijkheid, dat wij door de inwendige aanschouwing ons met het absolute trachten te vereenzelvigen en alle individualiteit en zelfzucht afleggen; want deze veroorzaken den afval van God, en het volharden in dezen afval is de zonde; de vereenzelving is niet alleen de ware deugd, maar eene genoegdoening en verlossing van de zonde, die door de afwerping van het empirisch ik geschiedt, en door de terugkeering tot het absolute, waarvan wij afvielen. Onze geest is dus in zoo verre onsterfelijk, dat hij zich eenmaal weder zamensmelt met het absolute, waarvan hij de subjective uiting (manifestatie) is.
Schelling is, na een vijfentwintigjarig stilzwijgen, even als fichte, met zeer gewijzigde gevoelens in het licht

{==709==} {>>pagina-aanduiding<<}
getreden; schoon zij niet zeer duidelijk voorgedragen zijn, blijkt het toch, dat zij eene minder Pantheïstische strekking hebben, dan zijne Natuurphilosophie, die voor dertig jaren zoo vele dweepende aanhangers in Duitschland vond. Hegel, die een van deze was, ging weldra een' hem oorspronkelijken weg, en gaf aan de leer van het absolute eene zuiver logische ontwikkeling, en stelde eene eenzijdige rationele in de plaats van de phantasie en de onmiddellijke aanschouwing van schelling.
Hegel, verklaarde de Wijsbegeerte voor de wetenschap der rede, die, in hare hoogste zuiverheid gedacht, de volkomen uiting van het absolute is, in zoo verre zij zich zelve, als het zijn van alles, in deszelfs noodzakelijke ontwikkeling in het idée, bewust wordt; de wijsgeerige wetenschap verdeelt hij, volgens de drieledige wijze van bestaan van dit idée, in drie hoofdafdeelingen. 1. In de Logica als de wetenschap van het idée op en voor zich zelve. 2. De Natuurphilosophie als de wetenschap van het idée in deszelfs anders zijn of uitwendige uiting (de rede, die zich in de natuur als uitgedrukt wedervindt.) 3. De Wijsbegeerte van den geest, die uit het anders zijn in zich (het bewustzijn van zich zelven) terugkeert.
Hegel, beschouwt de Logica geenszins als eene enkel vormelijke wetenschap, maar als eene stoffelijke, die niet alleen over de eigenschappen (predicaten) in betrekkingen der denkbeelden en begrippen, maar het wezen en de zelfstandigheid handelt: dus is bij hem de Logica eene bovennatuur- en wezenkunde (ontologie). De Logica is wezentlijk bespiegelende Wijsbegeerte, omdat zij de bepalingen van het denken op en voor zich zelven, en alzoo de zuivere en tevens wezentlijke (concrete) gedachten, dat is, begrippen, in derzelver beteekenis en betrekking met den op en voor zich zelven zijnde grond van alles, of het absolute, beschouwt. Haar eigenlijk wezen is de éénerleiheid (identiteit) van het onderwerpelijke (subjective) met het voorwerpelijke (objective); hetgeen het absolute weten uitmaakt. Dit weten rust op het begrip van het zuiver afgetrokkene en tevens concrete zijn, dat de oorsprong van

{==710==} {>>pagina-aanduiding<<}
alle begrippen is door de ontwikkeling (proces) van het worden, daarzijn, en op en voor zich zelven zijn, die zich allen uit deszelfs oneindigheid oplossen, om er weder in terug te keeren. Hetgeen er in de begrippenwereld omgaat is alleen wezentlijk, de zigtbare wereld met hare verschijnselen is hiervan slechts eene afschaduwing zonder absolute wezentlijkheid (realiteit.)
Volgens de wetten der Hegeliaansche redeneerkunde (dialectica) wordt de natuur of het anders zijn van het absolute, in hare zamenstelling en ontwikkeling a priori vastgesteld en geconstrueerd, even zoo de wijsbegeerte van den geest, of het absolute tot het bewustzijn van zich zelven opgeklommen. Terwijl alles uit het zuiver zijn voortvloeit, omdat er het in opgesloten ligt, moet dit uitvloeisel, of het anders zijn, tot het bewustzijn in het absolute opgeheven worden, om er weder in zamen te smelten. Het absolute zijn, dat tot bewustzijn van zich zelven is gekomen, is God. Dus is bij hegel God geenszins het begin en de oorsprong van het zijn en deszelfs drievoudige ontwikkeling, maar omgekeerd het gewrocht van hetzelve, het begrip God is dus de kroon of de spits van het stelsel van hegel, maar niet deszelfs grondslag. Men kan eene leer, die op het hoogst onbepaalde begrip van het zuivere zijn, dat, volgens hegel zelven, in het worden met het niet zijn één (ident) is, het Pantheïsmus der rede in hare hoogste algemeenheid noemen; want, zegt hij, wat redelijk is, is werkelijk en wat werkelijk is, is redelijk. Hegel paste met de strengste consequentie de grondbeginselen van zijne leer toe op de zede-, staat- en regtskunde, en op de geschiedenis in het algemeen, en die der wijsbegeerte in het bijzonder. Zijne gevoelens worden tegenwoordig door vele denkers aangekleefd, die in hem den wijsgeer vereeren, welke de bespiegeling tot op haar hoogste toppunt gevoerd heeft. De nieuwere systema's, die in Duitschland aan dat van hegel opgevolgd zijn, zoo als dat van fichte, den zoon, die het grondbeginsel der wijsbegeerte in de persoonlijkheid Gods, en dat van
bruniss, welke het in het doen of de absolute werkdadigheid stelt,

{==711==} {>>pagina-aanduiding<<}
komen met het hoofdbegrip van alle stelsels overeen, die hetgeen bestaal uit één beginsel pogen af te leiden. (*)
Gedurende de laatste halve eeuw hebben de wijsgeerige wetenschappen niet alleen in Duitschland, maar ook in Schotland, de Nederlanden, Italië en Frankrijk vorderingen gemaakt en meer beoefenaars verkregen. De Schotsche school heeft zich voornamelijk op het zedelijk gevoel toegelegd, en hierop de beginselen eener naauwkeurige waarneming toegepast, die tot vele juiste opmerkingen aangaande 's menschen zedelijke gesteldheid heeft aanleiding gegeven; de namen van reid en dugald stewart verdienen een eervolle plaats in de Geschiedenis der Wijsbegeerte. Het was natuurlijk, dat de Duitsche wijsbegeerte in ons vaderland meer invloed moest uitoefenen, dan de zoogenaamde Fransche wijsbegeerte der achtliende eeuw, die zoozeer tegen het ernstig en godsdienstig karakter van onzen landaard streed. Echter schijnen de hoog bespiegelende stelsels der latere Duitsche wijsbegeerte, zoo als die van fichte, schelling en hegel, weinig aanhangers niet alleen, maar zelfs zeer weinig belangstelling en beoefening gevonden te hebben. In Italië heeft de wijsbegeerte, die op het beginsel der waarneming rust, dat door locke algemeen verspreid werd, in onze eeuw enkele bekwame beoefenaars gevonden; doch hunne schriften zijn buitenslands weinig bekend geworden. In Frankrijk daarentegen is de éénzijdige materialiste beschouwingswijze, die in het begin dezer eeuw daar nog volkomen heerschende was, door eene minder uitsluitende en gematigder leer in de wijsgeerige wetenschappen vervangen. De zedelijke wijsbegeerte der Schotsche school verkreeg door maine de biran en royer lollard eenigen invloed, hetgeen later cousin in staat stelde, om met eenig goed gevolg de oude ervaringstheorie te
bestrijden, en hiervoor een eclectismus in de plaats te stellen, dat op de Geschiedenis der Wijsbegeerte en het psychologisch onderzoek

{==712==} {>>pagina-aanduiding<<}
der menschelijke vatbaarheden en vermogens gegrond is. In onze dagen hebben zelfs de laatste stelsels der Duitsche wijsbegeerte eenigzins op sommige Fransche geleerden gewerkt, die belang in de vorderingen der bespiegelende wetenschappen stellen, zoo dat men zeggen kan, dat de tijd van het materialismus voorbij is. Zoo is men ook in Duitschland over het algemeen van overdrevene éénzijdigheid, die in het rijk der bespiegeling heerschte, teruggekomen, om zich meer op de zielkundige beschouwing van den mensch toe te leggen, die den grondslag van eene grondige en behoedzame wijsbegeerte uitmaakt.
Hoe men ook over de wijsgeerige stelsels, sedert kant, moge denken, dit is voorzeker niet te ontkennen, dat vele wijsgeerige denkbeelden en begrippen hierdoor het eerst aan het licht gebragt of meer ontwikkeld en nader bevestigd zijn; zoo als: de voorstellingen van ruimte en tijd als vormen der zinnelijkheid, de categoriën als noodzakelijke verstandswetten, de onvoorwaardelijkheid der eischen van de zedewet en eigen wetgeving, (categorisch imperatif en autonomie), het alleen voldingende van het zedelijke bewijs voor het bestaan van God en onsterfelijkheid, de juiste verduidelijking van de begrippen objectiviteit en subjectiviteit, van het ik en niet ik, van het absolute en de identiteit van het zijn en niet zijn in derzelver hoogst algemeene beteekenis, van de onmiddellijke of zinnelijk verstandelijke en de begripmatige opvatting, en eindelijk van het begrip van persoonlijkheid en het onderscheid tusschen zinnelijkheid, verstand en rede. Niemand, die eenigzins in de wetenschappelijke wereld bekend is, zal thans den vermogenden invloed der wijsbegeerte op alle vakken van kennis kunnen voorbijzien; allen ontleenen van haar hunnen vorm en methode, van allen heeft zij de beginselen toegelicht, zij is thans geworden hetgeen zij wezen moet, eene wetgeefster in het gebied van ervaring en bespiegeling, van geschiedenis en zedekunde, omdat zij de verspreide waarnemingen in het zinnelijke tot één geheel en tot eene theorie brengt, en de grondwaarheden der rede en zedelijkheid in het helderst daglicht plaatst,

{==713==} {>>pagina-aanduiding<<}
in de kunsten de wetten van het schoone en verhevene, en in de geschiedenis de wetten van de ontwikkeling des menschelijken geslachts opspoort.

(Het vervolg en slot hierna.)


Over de galeiboeven en bagno's in Frankrijk.

Toen men in de 15de eeuw iets menschelijker begon te worden in het straffen, en leerde inzien, dat geen brandstapel, galg, zwaard, radbraken, onthoofden, vierendeelen, geen gesmolten lood in de aderen gegoten, geen folteren en martelen, hoe vindingrijk ook uitgedacht, in staat was om misdaden te voorkomen, en nog veel minder om de misdadigers te verbeteren, toen kwam men in Frankrijk, onder karel VII, op het denkbeeld, om dezulken, die zich aan zware vergrijpen schuldig hadden gemaakt, waarop niet bepaaldelijk de doodstraf stond, door middel van ijzeren ringen en kettingen aan roeischepen, galeijen genoemd, vast te smeden, en hen door zwaren, aanhoudenden arbeid, gedurende een' langen tijd, of ook wel gedurende hun gansche leven, voor hunne misdaden te laten boeten. Deze, uit de menschelijke zamenleving uitgestooten wezens werden het eerst in de haven van Marseille gebruikt, waar zij weldra eene soort van misdadigerskolonie vormden, en naar de schepen, waarop zij onder het strengste opzigt arbeiden en roeijen moesten, galeislaven genoemd werden. Daar het nut, dat men op die wijs nog van misdadigers trekken kon, weldra in het oog viel, nam de nieuwe kolonie spoedig in wasdom toe, en ontving steeds toevoer uit alle gewesten van het Rijk, waar men minder ligtzinnig en barbaarsch met het leven der menschen begon om te springen.
Zekere jaques coeur, die de eer van een schuldeischer des Konings van Frankrijk te zijn met zijn' ondergang betaalde, was in het bezit van vier prachtige galeijen met vergulde riemen, op welke een aantal van zulke misdadigers vastgeklonken waren, die men destijds forçaires

{==714==} {>>pagina-aanduiding<<}
(gedwongenen) noemde, van waar het thans gebruikelijke forçat afkomstig is. Karel VII verklaarde deze schepen verbeurd, en de arme jaques, aan wien de Koning meer dan een millioen schuldig was, moest zelf het hazenpad kiezen, om zijn lijf te bergen. Dat was toen zoo de manier van liquideren.
Van dien tijd af werd de galeistraf, al was het dan ook nog niet bij de wet, meer en meer ingevoerd en georganiseerd. Echter ging men altijd nog willekeurig genoeg daarbij te werk, en was menigeen, die naar de galeijen gezonden werd, het slagtoffer van de wraakzucht van den een' of anderen Groote of van de luimen des Konings. Lodewijk XI, wiens staatkunde het was, de Grooten te vernederen, schafte het privilegie af, dat aan de hoogere standen vergunde, hunne schulden en misdaden in afzonderlijke gevangenissen te boeten, en onder zijne regering werd zekere Heer rené de belestar, wegens begane euveldaden, tot levenslange galeistraf veroordeeld, met de uitdrukkelijke bepaling, dat hem, bij ontsnapping, het hoofd voor de voeten zou gelegd worden, in geval men hem weder in handen kreeg.
Onder karel VIII vinden wij reeds een' Luitenant-generaal van al de galeijen, aan wien het oppertoezigt over al de roeijers opgedragen was, en die een register hield, waarin hij zonder onderscheid de wegens misdaden veroordeelde ketting-slaven en de vrije roeiknechten, die voor een bepaald loon op de galeijen dienden, opschreef.
Om dezen tijd werd ook de dienst der onderofficieren, die met het bevel over de galeijen belast werden, geregeld en hunne verschillende rangen bepaald.
Nadat eenmaal de galeistraf geregeld in werking was, haastten zich de geregtshoven in alle provinciën, om hunne gevaarlijkste misdadigers daartoe te veroordeelen, en van alle kanten kwamen bezendingen van zulke aan ketens geklonken strafschuldigen te Marseille aan. Zelfs de hoogere Geestelijkheid meende het privilegie te hebben, zich door middel der galeijen van al zulke personen te ontdoen, die haar lastig waren; voor dit misbruik werd ech-
{==715==} {>>pagina-aanduiding<<}
ter weldra een schotje geschoten. Toen in het jaar 1544 de Aartsbisschop van Bourges zich onderwond, op eigen gezag vier geestelijken, en daaronder twee voor al hun leven, naar de galeijen te zenden, veroordeelde hem het Parlement, om die ongelukkigen op zijne kosten terug te laten komen, bij gebreke waarvan die kosten op zijne tijdelijke bezittingen zouden verhaald worden.
Destijds ging de veroordeeling tot de galeijen nog altijd met geeseling en brandmerk, en veeltijds met verminking van ledematen, het afsnijden van neus en ooren of zoo iets, gepaard, en met een gloeijend ijzer werden de letters G.A.L. op de veroordeelden geprent. Later werd de geeseling door de kaak vervangen, en in plaats van drie letters brandde men er nog maar twee in het vleesch der ongelukkigen, hetzij T.F. of T.P., zoo als de kleur der muts het medebragt, die zij dragen moesten.
Op de galeijen werden nu zonder onderscheid allerhande soorten van misdadigers door elkander geworpen, en daaronder ettelijken, wier misdaden onmogelijk waren. Naast elkander op de roeibanken zaten toovenaars, duivelsbanners, roovers, moordenaars, valsche munters, dieven, bankeroetiers, stroopers, enz.
Nadat de galeijen, ten gevolge der veranderingen, die bij het zeewezen ontstonden, in onbruik raakten, bezigde men deze slaven, gelijk nog heden ten dage, tot den zwaarsten arbeid in de haven en de arsenalen, vooral bij waterwerken, tot het graven van dokken, het vervoeren van zware lasten, steenblokken, enz.
Nu moest men ook bedacht zijn op het aanleggen van groote lokalen, waarin de slaven slapen en bewaakt worden konden, en zoo ontstonden vóór omtrent eene eeuw, ingevolge eene ordonnantie van lodewijk XV, de Bagno's (slavenkwartieren).
Op dit oogenblik bestaan nog vier dergelijke inrigtingen in Frankrijk, namelijk drie voor misdadigers uit de burgerlijke maatschappij, te Toulon, te Brest en te Rochefort, en eene voor militairen, te Lorient. De drie eersten bevatten tusschen de acht- en negenduizend voor ette-
{==716==} {>>pagina-aanduiding<<}
lijke jaren of voor hun geheele leven tot de galeijen veroordeelde boeven of forcats, zoo als men ze tegenwoordig noemt, en daarvan bevinden zich te Toulon doorgaans 4000 en te Brest 3000.
Een niet bijzonder talrijk personeel is met de moeijelijke en gewigtige taak belast, om over deze misdadigers te waken, hun' arbeid te regelen, voor hunne voeding en kleeding te zorgen, het geringe loon, dat zij voor den uitputtendsten arbeid bekomen, te bepalen, hunne vergrijpen te straffen, hun goed gedrag te beloonen, hunne klagten aan te hooren en die te verhelpen, als er grond toe is, met hunne familie te corresponderen, en zich in 't geheel met de duizenderlei kleinigheden in te laten, waartoe drie à vierduizend in zulke lokalen opgesloten menschen onophoudelijk aanleiding geven.
Het opperbeheer is aan een' Commissaris der Marine toevertrouwd, die den titel van Chef van de roeidienst voert. Een opper-commies, die nog twee andere commiezen onder zich heeft, is met de zeer omslagtige geldelijke administratie van de geheele inrigting belast. Om de tucht te handhaven, is er een vrij aanzienlijk corps onder den naam van roeiwacht, dat onder de bevelen van officieren en onderofficieren van verschillenden rang staat. De adjudanten, die de moeijelijkste dienst hebben, worden zeer slecht daarvoor beloond.
Zooveel in het algemeen gezegd hebbende over deze strafinrigtingen, willen wij thans eenen ongelukkige, die veroordeeld is om hier voor zijne euveldaden te boeten, van stap tot stap op zijnen lijdensweg nagaan.
De veroordeelde wordt in een digt rijtuig, waarin hij, ettelijke dagen en nachten, in eene bekrompene, donkere ruimte opgesloten blijft, en waarin hij geenerlei beweging maken kan en naauwelijks de noodige lucht heeft om adem te halen, naar de plaats zijner bestemming gebragt. Zijne voeten zijn dan zoo gezwollen, dat hij niet meer gaan kan, zijne oogen kunnen het daglicht niet verdragen, en men moet hem in de sloep, die in de haven op hem wacht, dragen of slepen. Deze dienst bewijzen hem an-
{==717==} {>>pagina-aanduiding<<}
dere forçats. De sloep, waarvan de roeijers mede boeven zijn (met uitzondering van den stuurman, die een vrij mensch is,) welke door eene wacht bewaakt worden, brengen den nieuweling oogenblikkelijk naar het akelige lokaal, dat door het meerendeel der veroordeelden nooit weder verlaten wordt. Een ontzettend oogenblik voor den van alle eer, rang en vrijheid beroofden ongelukkige, die nu aan de geheele overige wereld, die voor hem voor altijd gesloten is, een eeuwig vaarwel zeggen moet. Vruchteloos pogen ook de meest verharde boosdoeners de aandoening, die hen in dit oogenblik overstelpt, om het even of zij uit wanhoop of uit wroeging ontstaat, te verbergen.
Dadelijk na hunne ontscheping worden zij naar het bureau van den Commissaris der Marine gebragt, die, omringd van eenige adjudanten, hunne papieren naziet, zich van de identiteit der personen overtuigt, en hen in zijn register opteekent. Van dit oogenblik af dragen zij geen' naam meer; slechts een nommer wijst hun bestaan aan.
Uit het bureau brengt men hen in de badzaal, waar men hen in eene groote houten kuip wascht, en waar zij door andere forçats met eene grove spons gewreven worden, die gedurig de kuip met versch zeewater vullen. Dit geschiedt onder het opzigt van een' adjudant en moet binnen weinige minuten afgedaan zijn. - Daarop wordt hun ligchaam door een' wondheeler in een naburig vertrek van het hoofd tot de voeten onderzocht. Alle onderscheidende teekenen of ligchaamsgebreken worden naauwkeurig opgeteekend en de zieken dadelijk naar het lazaret gezonden, waar zij de noodige hulp en oppassing vinden. Diegenen, welke gezond blijken te zijn, ontvangen, dadelijk nadat zij door den chirurgijn geschouwd zijn, hun slavenpak, dat uit de volgende stukken bestaat:
1. Een lang buis van grof rood laken. 2. Een gele broek van dezelfde stof voor den winter en een van grof linnen voor den zomer. 3. Twee hemden van ongebleekt, ruw linnen. 4. Een paar, met ijzer beslagene, dikke schoenen. 5. Eene muts van roode of groene wol; groen

{==718==} {>>pagina-aanduiding<<}
voor de levenslang en rood voor de voor een bepaald getal jaren veroordeelden. Elke muts is met het nommer van den eigenaar geteekend.
Zoodra zij dit pak aanhebben, worden hun de haren bijna tot aan den wortel afgesneden, in dier voege echter alsof er vorens door getrokken waren, opdat men hen in geval van ontsnapping des te eer zou herkennen; daarom doet er ook niet ligt een daartoe eene poging, alvorens hij zich eene pruik verschaft heeft.
Drie vierden van zijn' tijd brengt de forçat doorgaans in de algemeene zaal van het Bagno door, terwijl hij de overige uren in de open lucht arbeidt, waar hij met vrije werklieden in aanraking komt. Hoe zwaar en vermoeijend dit werk dikwijls ook zijn mag, zoo is het hem toch in meer dan één opzigt zeer dienstig. Tegen den avond worden allen weder in hunne zaal gebragt, en met het invallen van den nacht worden zij aan de houten kribben vastgeketend, die hun tot bedden dienen, en wel in dier voege, dat steeds de een met den rug tegen den ander komt te liggen, en niet de minste beweging kan maken.
Ook wordt, om hun het ontsnappen des te moeijelijker te maken, de voorzorg gebruikt, altijd twee forçats, die ijzeren ringen aan de voeten hebben, door middel van een ketting, die een el lang is, aan elkander te smeden. Echter worden zij niet dadelijk bij hunne komst zoo zaamgekluisterd; men legt hun voorloopig den ijzeren band om den voet, laat hen dan drie dagen lang van de vermoeijenissen der reis uitrusten, gedurende welken tijd zij niet alleen niet behoeven te arbeiden, maar zelfs beteren en voedzamer' kost dan de gewone bekomen, en eerst wanneer men ze voor sterk genoeg houdt, ketent men hen aan elkander en zet hen aan het werk.
Onder de galeiboeven te Toulon en te Brest vindt men alle standen vertegenwoordigd; edellieden, grondeigenaars, kooplieden, geneesheeren, advokaten, notarissen, fabrikeurs, ambachtslieden, kunstenaars, boeren, daglooners, geestelijken, enz., allen, zonder onderscheid aaneengeketend, zijn aan dezelfde behandeling, denzelfden arbeid,

{==719==} {>>pagina-aanduiding<<}
en dezelfde straffen en belooningen onderworpen. In het Bagno heerscht volkomene gelijkheid.
Gedurende den winter houdt het werken in de open lucht om vier ure in den namiddag op, en zoodra het seinschot gevallen is, worden zij naar hunne lokalen teruggebragt, die zij den volgenden dag eerst weder verlaten. Hier wordt het hun echter vergund, elk naar gelange van zijne bekwaamheden, snuisterijen voor eigen rekening te vervaardigen, 't geen zeer tot bevordering van de orde bijdraagt en hen van booze plannen en gedachten terughoudt.
Zoodra zij in de zalen gekomen zijn en zich op hunne banken geplaatst hebben, begint deze arbeid voor eigen rekening. De een snijdt allerhande dingen van kokosnoot, een ander maakt snuifdoozen, een derde graveert cachetten; weder anderen schrijven brieven of requesten voor diegenen hunner kameraden, die niet kunnen schrijven, of zij copiëren noten, lezen, enz. Deze bezigheden schenken hun de middelen, om hunnen treurigen toestand eenigzins te verligten en in menige behoefte te voorzien. Ook zijn allen, die zich op die wijs bezig houden, zeer gedwee en rustig, wel wetende, dat het geringste vergrijp terstond het verbod dezer tijdkorting ten gevolge zou hebben.
Op een gegeven teeken met eene fluit moeten al deze bezigheden oogenblikkelijk gestaakt worden, en na het verrigten der avondgebeden, legt elk zich op het smalle aandeel der plank, die hem tot bed dient. Om zich tegen de koude te dekken hebben zij eene deken; maar onder zich enkel het hout, en in plaats van een hoofdkussen alweder slechts een houten blok. Zoodra zij liggen, worden zij door middel van een ijzeren staak, die door hunne voetringen getrokken wordt, allen aan elkander geketend, en gedurende den geheelen nacht gaan wachten in de zaal op en neêr, die dezulken, welke niet slapen, dwingen, zich volkomen stil en bedaard te houden, en de minste wanorde oogenblikkelijk ten strengste straffen.
Zoodra het ochtendschot gevallen is, nemen de wachten de ijzeren staak weg, en de forçats rollen hunne dekens op, staan op, en maken zich tot den arbeid gereed. Al-
{==720==} {>>pagina-aanduiding<<}
vorens zij echter de zaal verlaten, onderzoekt een der wachten in tegenwoordigheid van een' adjudant al de boeijen, om te zien of er niet aan gevijld is, door er met een' hamer op te kloppen. Aan den muur van de zal hangt een bord, waarop al de namen of liever nommers der forcats, opgeteekend zijn, en telkens wanneer er een naar buiten treedt, steekt een der wachten een houten pen bij zijn nommer. Op die wijs ziet men dadelijk, of er geen ontbreekt.
Zoodra allen de zaal verlaten hebben, komen eenige andere forçats, die reeds niet meer aan ketens gepaard zijn, om de zaal schoon te maken, en dezen genieten ook het voorregt, dat hun eene kleine dunne matras om op te slapen toegestaan is. - De boeven, die bij den zwaren arbeid geen' genoegzamen ijver en vlijt aan den dag leggen, worden door dreigementen, waarop niet zelden stokslagen volgen, daartoe aangedreven. Is er toevallig geen werk voorhanden, dan mogen zij, even als bij hun eten, zich op den grond neêrvlijen, om voor hen zelven te werken of te slapen.
Zoo dikwijls een forçat in de zaal terugkomt, wordt hij, in tegenwoordigheid van eenen adjudant, weder van boven tot onderen onderzocht. Deze voorzorg is allernoodzakelijkst, om zeker te zijn, dat hij zich niet in het bezit gesteld heeft van eene vijl of horologieveêr, en niets gestolen heeft van hetgeen de administratie toebehoort; en daar men veeltijds dergelijke voorwerpen bij hen vindt, zoo is dit onderzoek volkomen geregtvaardigd. Alle dagen komen zij met vrije werklieden en menschen die het Bagno bezoeken in aanraking: bloedverwanten, vrienden en anderen, waarmede zij in eenige verbindtenis staan, trachten hun dikwijls de middelen te verschaffen, om te ontvlugten.
Elken morgen, voordat de forçat de slaapzaal verlaat, krijgt hij een stuk roggebrood; om elf ure heeft het middagmaal plaats, dat in eene portie zeer dunne bouillon, vier oncen boonen en eene kleine hoeveelheid wijn bestaat. De pot wordt door daartoe aangewezen forçats zelve gekookt. Eene groote stookplaats, een ketel van monster-
{==721==} {>>pagina-aanduiding<<}
achtigen omvang, eenige emmers en een reuzenpan maken al het keukengerei uit; de boonen worden in zout water afgekookt en dan met wat vet gestoofd.
Wij hebben gezegd, dat eene volkomene gelijkheid in het Bagno heerscht, echter slechts tot een zeker punt; want ook hier maakt het geld weder een groot onderscheid, en zij, die niets weten te bekomen, hetzij door eigen arbeid of door ondersteuning van vrienden en bloedverwanten, moeten al die verkwikkingen ontberen, die zich de beter gestelde zelfs nog in het Bagno verschaffen kan, en die hier van oneindig meer waarde zijn, dan in den staat der vrijheid.
Bij hunne komst in het Bagno neemt men den veroordeelden, behalve de kleederen, die zij aanhebben, ook al het geld af, dat zij meêbrengen, en dit wordt in eene bijzondere kas bij den opper-Commissaris in bewaring gelegd. Volgens de wetten van het Bagno mag geen forçat meer dan vijf francs aan geld bij zich dragen; geeft hij daarvan uit, dan kan hij deze som, als er geld voor hem in kas is, telkens weder aangevuld krijgen, maar hij moet rekenschap doen van 't geen hij uitgegeven heeft. Dezulken, die er toe in staat zijn, gebruiken wittebrood en laten zich allerlei ragoûts en andere begeerlijke kosten opdisschen door den met toestemming van de administratie in het Bagno gevestigden restaurateur. Zij verkwikken zich aan dit alles, terwijl hun kettingkameraad, wien zij doorgaans niets er van aanbieden, zijn droog roggebrood orbert, dat hem in de gegevene omstandigheid des te bitterder moet smaken.
De post van barbier, dien men hier barberot - baardschrabber - noemt, wordt, even als die van kok, door daartoe gekozen boeven waargenomen - eene gunst, die gewoonlijk als eene belooning voor goed gedrag en gezeggelijke onderwerping toegestaan, gelijk aan den anderen kant elk vergrijp scherp en nadrukkelijk bestraft wordt. Het laat zich begrijpen, dat onder een zoo groot getal misdadigers van allerhanden aard en van teugellooze hartstogten, wier uitbarsting gestadigen jammer veroorzaakt,

{==722==} {>>pagina-aanduiding<<}
niet zelden bij eenigen het verlangen naar den dood opkomt, en dat er menigmaal misdaden begaan worden, die men evenmin vooruitzien als verhinderen kan.
Zulke misdaden worden zoo spoedig mogelijk door een bijzonder tribunaal, waarvan niet te appelleren is, beregt; en de voltrekking van het vonnis vindt altijd binnen de eerste 24 uren plaats; tegenwoordig echter worden de doodvonnissen nog aan de koninklijke goedkeuring onderworpen. Aanvankelijk werden de geringste vergrijpen oogenblikkelijk, zonder eenige regterlijke uitspraak, op het willekeurigst en vreeselijkst, met het afsnijden van neus en ooren, het uittrekken van de tong en andere verminkingen gestraft; met den vooruitgang der beschaving zijn de straffen echter allengs menschelijker geworden. Vroeger waren stokslagen de geringste straf; thans is het de hardste, die slechts voor bepaalde gevallen, zoo als ontvlugting, muiterij en diefstal jegens een' kameraad, verordend is.
De tot stokslagen veroordeelde forçat wordt op eene bank, die met eene smalle matras bedekt is, gelegd, zijne handen zijn met een dik touw zaamgebonden, een andere forçat houdt zijne voeten vast, en zoo ontvangt hij de slagen, die hem opgelegd zijn, met een gedraaid touw, dat langen tijd in zeewater geweekt en daarop weder gedroogd is, waardoor het zoo hard als hout, maar veel buigzamer wordt. De overige disciplinaire straffen bestaan: in de onthouding van den wijn; het weder aaneenketenen voor korter' of langer' tijd met een ander, in geval de strafschuldige het door vroeger goed gedrag reeds zoo ver gebragt mogt hebben van alleen te mogen gaan en slapen, in de tepronkstelling van den forçat, die, na ontsnapt te zijn, weder gevat wordt, en in de opsluiting in een' afzonderlijken kerker. Deze straffen zijn gemeenlijk toereikend, en uit hoofde van het goede opzigt is derzelver toepassing zelden noodzakelijk, omdat de veroordeelden spoedig begrijpen, dat alleen gedweeë onderwerping hun voordeel kan aanbrengen.
Naauwelijks is het bekend dat er een ontsnapt is, of er

{==723==} {>>pagina-aanduiding<<}
wordt eene gele vlag opgeheschen, en van het Admiraalschip doet men een kanonschot, om de bewoners van de stad en van den omtrek daarvan te onderrigten. Het opvangen van een' weggeloopen galeiboef wordt binnen de stad met 50 en buiten de muren met 100 francs beloond. Zoodra het alarmsein gegeven is, stellen zich burgers en boeren in de weer, en maken jagt op den ongelukkige, die er in geslaagd is, de opmerkzaamheid zijner wachters te verkloeken. De vrees van beroofd of zelfs vermoord te zullen worden, zet hen nog meer aan tot de vervolging van den ontsnapte, dan de vastgestelde belooning. Zelden gelukt het dan ook aan zulk een' vlugteling, zich kleederen, eene pruik en eene schuilplaats te verschaffen, zoo hij niet door verstandhouding met zijne betrekkingen, ligtekooijen, die hij reeds van vroeger dagen kende, en andere vrienden van dat slag, vooruit voor alles gezorgd heeft, wat ook meestal het geval is. Zoo lang zij niet weder gevat zijn, blijft de gele vlag waaijen. Soms houden zij zich ook dagen achtereen in het Bagno zelf, onder houtstapels, tusschen de balken, in tonnen, enz., verscholen, waar zij van hunne kameraden leeftogt ontvangen, tot dat zich de gelegenheid om te ontvlugten opdoet. Zijn zij weder gevat, dan worden zij tot stokslagen of opsluiting veroordeeld, hun straftijd wordt, in geval zij voor een' bepaalden tijd zitten, met eenige jaren verlengd, en men stelt hen, op een vat gezeten, voor den ingang van het Bagno ten toon, met een bord om den hals, waarop de woorden: évadé, ramené (ontsnapt, teruggebragt) te lezen staan. Hun hoofd wordt op nieuw geschoren, en slechts een klein bosje haar laat men staan; de handen worden gekneveld.
De belooningen voor goed gedrag, gehoorzaamheid en gedienstigheid oefenen op de boeven nog veel meer invloed uit dan de straffen; zij sporen de betergezinden aan, om den eenmaal ingeslagen weg te blijven vervolgen, en zijn meermalen oorzaak, dat ook de ruwsten hunne hartstogten en de woestheid van hun karakter beteugelen.
De belooningen en aanmoedigingen bestaan in het vol-
{==724==} {>>pagina-aanduiding<<}
gende: De wet wil, zoo als reeds aangeduid is, dat de veroordeelden paarsgewijs door ketens aan elkander gesmeed worden, en elk torscht daarbij de helft van het gewigt der ketting. Gemeenlijk blijven zij ettelijke jaren zoo aaneen geklonken, en die onder verdenking staan of gevaarlijk geacht worden voor altijd. Heeft zich nu een forçat door goed gedrag, opregt berouw, onderwerping aan zijn lot, arbeidzaamheid, enz., gunstig onderscheiden, dan heeft de Chef van de dienst de magt, om hem gescheiden van zijn' ketting-kameraad te verklaren met de woorden: mis en chaine brisée. Zulk een veroordeelde behoudt de helft van de ketting, waarvan het eene eind om zijn lijf gewonden wordt, terwijl het andere aan den voetring vastgeklonken blijft.
Dit verbetert den toestand van eenen forçat ontzaggelijk, en het is te begrijpen, hoeveel waarde hij er dus aan hecht. Nu kan hij weder alleen gaan; hij is niet meer gedwongen op een' kameraad te wachten, of het dezen gelegen komt, zich gelijktijdig met hem in beweging te stellen, behalve dat hij dikwijls met een wildvreemd wezen aaneengesmeed was, die een' onverdragelijken, twistgierigen aard had, waardoor hem het leven nog meer tot een hellepijn worden moest. De verligting, die deze belooning verschaft, is een krachtig middel, om goede ziekenoppassers voor de hospitalen, en bruikbare voorwerpen te erlangen voor andere posten, die ijver en eene zekere mate van vertrouwen vorderen. Voor het lazaret der Marine gebruikt men bij voorkeur zulke veroordeelden, die door hun voortdurend gedrag vertrouwen hebben ingeboezemd. Deze menschen zijn dan ook gewoonlijk zeer ijverig, oplettend, trouw en gehoorzaam, omdat zij anders vreezen moeten van weder naar het Bagno teruggezonden te worden, waar zij er oneindig slechter aan toe zijn. De posten, die door de besten uit den hoop bekleed worden en die hun lot zeer verligten, zijn die van oppasser, aanveger, barbier, brooduitdeeler, klerken in de verschillende zalen en bureaux, enz. Dezen worden niet meer tot het ruwe werk in de haven gebruikt, slapen in eene afzon-
{==725==} {>>pagina-aanduiding<<}
derlijke zaal, hebben eene kleine matras, en krijgen twee keeren in de week vleesch. De hoogste gunst echter, die eenen forçat ten deel kan vallen, is zijne begenadiging en vrijlating uit het Bagno, en het uitzigt op zulk eene buitengewone belooning spoort de betergezinden aan, om zich op een uitstekend goed gedrag toe te leggen.
Alle jaren verzamelt zich tot dat einde eene Commissie, die uit stafofficieren van de Marine en van de Artillerie, uit den Commissaris van het lazaret en den Chef van de roeidienst bestaat, en door den Commissaris-generaal van de Marine gepresideerd wordt. Deze Commissie onderzoekt en toetst op het naauwkeurigst het gedrag en de blijken van beterschap van alle individuën, die hun ter aanbeveling aan de genade des Konings voorgeslagen worden. Zoodra de bekrachtiging van de ter begenadiging aanbevolenen ontvangen is, worden alle forçats in hunne zalen bijeengeroepen; en het is niet mogelijk zich een denkbeeld van de blijdschap en het gejuich diergenen te vormen, die vrijgesproken zijn geworden. Dit slaat zelfs tot dezulken over, die zich in hunne verwachting teleurgesteld zien, maar hoop hebben om in een volgend jaar begenadigd te worden, zoo zij voortgaan zich voorbeeldig te gedragen en in alles onderworpen te blijven.
Nergens en op geen plaats ter wereld verschaft de Christelijke Godsdienst meer troost, en toont zich hare Goddelijke afkomst krachtiger, dan in het Bagno; en behalve enkele verstokte zondaars en volstrekt onverbeterlijke booswichten vinden al de veroordeelden in haar eene buitengewone en weldadige verzachting van hun lijden. Waardige geestelijken zijn te allen tijde bereid, om deze ellendigen te vertroosten, hunne tranen te droogen, hen tot geduld en onderwerping aan te manen, en hun in naam des Allerhoogsten vergeving van zonden toe te zeggen, in geval van opregt berouw. Elken zondag wordt er dienst voor de gezamentlijke veroordeelden gehouden, waarna zij ook godsdienstig onderwijs ontvangen. De groote meerderheid woont de dienst aandachtig bij en luistert opmerkzaam naar de preek.

{==726==} {>>pagina-aanduiding<<}

De hardste straf na de bastonnade en het weder aan elkander ketenen is de kerkerstraf. De daartoe veroordeelden worden elk afzonderlijk in eene bekrompene, donkere cel opgesloten, waarin lucht en licht maar zeer spaarzaam door een klein gat naar binnen dringen, dat in eenen reeds op zich zelven zeer donkeren gang uitkomt, waarin wachten geposteerd zijn, die onder de bevelen van een' adjudant staan. Hier worden zij met een ketting aan de smalle brits, die hun tot legerstede dient, vastgeklonken, en krijgen, zoo lang hunne opsluiting duurt, niets dan water en roggebrood; alle bezigheid is hun ontzegd. De ketting is echter zoo lang, dat zij in staat zijn, door het gat, dat in den gang uitkomt, het hoofd heen te steken, om wat versche lucht te scheppen; de eenige verstrooijing, die hun vergund wordt, en van welke zij ook dikwijls gebruik maken. Het levert een zonderling gezigt op, wanneer men op sommige tijden door zulk een' gang gaat, en uit alle gaten deze afschuwelijke gezigten en hoofden te voorschijn ziet komen.
Voor de zieken wordt uitstekend gezorgd, en zij vinden in het lazaret al de verpleging, die hun toestand vordert; een goed bed, en zoo veel vleesch en wijn, als de Doctor voor hen noodig acht. Zij worden door zusters van liefdadigheid en ziekenoppassers van alles voorzien, en de geneesheeren bezoeken hen tweemalen daags. Een geestelijke staat steeds gereed om hun de biecht af te nemen en de vertroostingen van de Godsdienst aan te bieden. Blijft den ongelukkige geen hoop op herstel over en nadert zijn vreeselijk stervensuur, dan ontvangt hij de laatste geregten, en de biechtvader verwijlt aan zijne sponde, om hem moed en troost in te boezemen, totdat hij den laatsten adem uitgeblazen heeft.
Men vindt intusschen niet zelden zulke hardnekkige en onverbeterlijke wezens onder deze ongelukkigen, dat zij weêrbarstig de vertroostingen der Godsdienst en hare dienaren tot in hun laatste oogenblik van zich wijzen, en niets dan wraak en moordlust ademen, of ook, om aan een leven een einde te maken, dat voor hen een ondragelijke

{==727==} {>>pagina-aanduiding<<}
last geworden is, zulke misdaden begaan, die de doodstraf onherroepelijk ten gevolge moeten hebben. Is de koninklijke goedkeuring tot de teregtstelling van zulk een' misdadiger ontvangen, dan wordt het vonnis in de tegenwoordigheid van al de boeven, die op de knieën en met ontblooten hoofde daarvan getuige moeten zijn, even als in geheel Frankrijk met de guillotine voltrokken. De Broederschap der graauwe boetelingen te Toulon, die zich met de ter aarde bestelling van den te regt gestelde belast, legt het lijk op eene baar, en begraaft het, als een werk van barmhartigheid.
Het schouwspel dezer teregtstellingen oefent een' zeer uiteenloopenden invloed uit op de misdadigers, die het moeten bijwonen. Terwijl sommigen, daardoor geschokt, berouw aan den dag leggen en voornemen zich te verbeteren, roepen anderen overluid: ‘Die is er goed aan toe; hij is door zijn lijden heen; waren wij ook maar zoo ver!’
De galeiboeven, die in het lazaret van het Bagno sterven, worden in eene kist door vier van hunne makkers zonder ketting, die enkel den ijzeren ring aan den voet hebben, naar het groote hospitaal der Marine gedragen, waar hunne lijken geopend worden en tot ontleedkundige studiën dienen.
In de kamer der Afgevaardigden is de wet tot afschaffing der Bagno's reeds doorgegaan, en in de volgende zitting zal zij bij de Pairs ter tafel gebragt worden. De meening over de wijze, waarop groote en gevaarlijke misdadigers moeten gestraft worden, is in Frankrijk, even als elders, zeer verdeeld; maar dit blijft altijd waar, dat de galeijen, zoo als zij tegenwoordig zijn ingerigt, eene hoogeschool zijn geworden voor misdadigers, die daarin doorgaans van kwaad tot erger overgaan; terwijl zij eene onmenschelijke, indedaad helsche foltering moeten wezen voor ieder, die nog een vonk van gevoel en eer bezit, en die door deze zamenwoning met de afschuwelijkste uitvaagsels des menschdoms gevaar loopt, zelf alle berouw, elk verlangen naar verbetering te laten varen.
Deze Bagno's leveren de roovers- en moordenaarsrotten,

{==728==} {>>pagina-aanduiding<<}
die alle groote steden van Frankrijk en met name Parijs zoo onveilig maken, en die door de galeiboeven, wier straftijd geëindigd is, of die ontsnapt zijn, terstond weder opgezocht worden, om nieuwe plannen ten verderve der Maatschappij te smeden en ten uitvoer te leggen.


Het slot Morcalieri.


Eene geschiedkundige daadzaak uit het begin der achttiende Eeuw.

Op een' der heuvelen, niet verre van Turijn, verheft zich, schilderachtig aan den linker oever van den Po gelegen, eene kleine stad, boven welke een groot gebouw zijne tinnen uitsteekt. Dit gebouw voert den naam van slot Moncalieri. Het is een lustverblijf der beheerschers van Piemont, en heeft meer gelijkheid met Windsor en St. Germain, dan met Versailles of St. Cloud. Van deszelfs terrassen weidt het oog over een gedeelte van den loop des Po's en over het amphitheater der Alpen, die als zilverwitte, glinsterende schermen den gezigtskring in het noordelijk verschiet beperken. Het kasteel Moncalieri is de vertoonplaats van meer dan ééne merkwaardige gebeurtenis geweest, welker drijfveer steeds de staatszucht was. Ruim eene eeuw is verloopen, sedert het laatste dier drama's zich aldaar, tot verbazing van Europa, op eene hoogstzonderlinge wijs ontwikleld heeft; wij bedoelen de afstanddoening van Koning victor amadeus en diens poging om daarna de kroon te herkrijgen.
Victor amadeus, Hertog van Savoije en Vorst van Piemont, was een tijd- en bondgenoot van lodewijk XIV, die hem met eene zijner nichten deed huwen, en later de oudste dochter uit deze echtverbindtenis voor zijnen zoon, den Hertog van Bourgogne, verlangde. De Hertog behoorde tot de staatkundige school der sforza en borgia. Nimmer deinsde hij voor eene verraderij terug, die voordeel aanbragt: meer dan eens verried hij den grooten Koning, zijnen bloedverwant, en voegde zich bij deszelfs vijanden, omdat hij zulks voordeelig achtte. Voor het overige paarde hij aan deze valschheid geenszins hetgeen haar anders zoo dikwerf verzelt, gebrek aan moed. Victor was dapper,

{==729==} {>>pagina-aanduiding<<}
en stelde zich even onverschrokken aan kogels en bajonetten bloot als zijn tijdgenoot karel XII van Zweden. Catinat, de aanvoerder der Fransche troepen in Italië, ontdekte onder het masker van den bondgenoot den geheimen vijand, en zeide, met betrekking tot hem, tot lodewijk XIV: ‘Hij vecht voor ons als soldaat, en verraadt ons als Generaal.’ Zijne behendigheid verschafte hem, bij den vrede, die den successiekrijg deed eindigen, het bezit van Sicilië (dat hij later tegen Sardinië verruilde) en den titel van Koning, naar welken zijne voorgangers reeds lang gestreefd hadden.
Nadat victor amadeus zijne Hertogskroon gesloten had, behandelde hij den Paus, gelijk hij lodewijk XIV behandeld had. Zonder omstandigheid maakte hij zich van de leengoederen meester, welke de Heilige Stoel in zijn gebied bezat. Voorts verklaarde hij, dat voortaan geen pauselijke bul in zijn rijk bekend gemaakt mogt worden, waarvan hij niet alvorens de afkondiging veroorloofd had; en eindelijk verbood hij het doen van giften aan kerken en kloosters, en onderwierp de goederen der geestelijkheid aan de algemeene belasting. Deze bepalingen, die misschien niet minder van het helder verstand des souvereins, dan van deszelfs zorg voor zijne belangen getuigden, hadden plaats eene halve eeuw vóór joseph II en vierenzestig jaren vóór de Fransche omwenteling. Paus benedictus XIII, verontwaardigd over zoo ongehoorde nieuwigheden, zond oogenblikkelijk eenen Nuntius af met eene donderende bul, en met den last, om dezelve den Koning van Sardinië in persoon te overhandigen en hem de onverwijlde afkondiging tot pligt te maken. Victor ontving 's Pausen gezant met alle uiterlijke teekenen van den diepsten eerbied, nam de bul, welke hij hem ter hand stelde, drukte ze demoedig aan zijne lippen, en verzekerde, dat hij al zijne magt zou aanwenden, om zijne onderdanen tot het nakomen der daarin vervatte heilige bevelen aan te sporen. Vervolgens legde hij haar, voor het oog van den Nuntius, in een prachtig versierd kastje, sloot hetzelve toe, en sedert was er van die bul geene verdere sprake.
Niet tevreden, met den Koning van Frankrijk en met den Paus zijnen spot gedreven te hebben, wilde victor amadeus het insgelijks en wel te zelfder tijd doen met den Koning van Spanje en den Keizer. Deze twee Vorsten hadden ernstige oneenigheden met betrekking tot het Hertog-
{==730==} {>>pagina-aanduiding<<}
dom Parma. De Keizer bood den Koning van Sardinië driemaal honderdduizend philipsdaalders en het stadhouderschap van Milaan voor geheel zijn leven, bijaldien hij voor hem 8000 man te voet en 4000 te paard op de been wilde brengen. Koning victor haastte zich, dezen voordeeligen koop te sluiten, ontving de 300,000 daalders, en teekende, in het diepste geheim, het verdrag met den Keizer. Gedurende de onderhandeling beloofde hem de Koning van Spanje, van zijnen kant, de steden Novara en Pavia, wanneer hij voor hem partij wilde kiezen. Victor amadeus maakte geene zwarigheid, ook dezen voorslag aan te nemen, en onderteekende, op gelijke wijs, een verdrag met Spanje. Hij vertrouwde hierbij op zijne bekwaamheid, waardoor hij hoopte beide de Mogendheden op den tuil te houden, de uitvoering der strijdige bedingen, die in de verdragen vervat waren, te ontduiken, en intusschen de daarbij hem toegekende voordeelen te genieten.
Dit valsche spel had de Koning van Sardinië met de uiterste heimelijkheid gedreven. Desniettemin kreeg het Weener hof er de lucht van, deed hem scherpe verwijten, en vermaande hem, op straffe van den keizerlijken toorn, woord te houden. Victor bragt verontschuldigingen in, en was op het punt om het Oostenrijksche kabinet door zijne verzekeringen te overreden, toen hij vernam, dat Spanje met den Keizer onderhandelingen aanknoopte. Thans begreep hij, dat zijne valschheid en hebzucht niet langer te verbergen waren, en hij moest vreezen, dat de twee bedrogene Souvereinen daarvoor aan hem en aan zijn land wraak zouden oefenen. Dit was een storm, welken hij gevoelde niet te kunnen weêrstaan. Slechts een beslissende, allen verbazenden stap kon hem redden, en terstond besloot hij er toe. Hij legde de kroon neder, ten behoeve van zijnen zoon karel emanuel. Men heeft altijd geloofd, dat dit offer slechts in schijn gebragt geworden was, en dat vader en zoon overeengekomen waren, om, wanneer het gevaar voorbij zou zijn, victor amadeus den troon weer te laten beklimmen. Karel emanuel, die niet vruchteloos bij zijnen vader ter school gegaan was, betuigde, de kroon, welke deze nederlegde, slechts uit gehoorzaamheid aan deszelfs bevelen op zijn hoofd te plaatsen. Hij beloofde alles, wat zijn vader van hem verlangde, en bewees als Koning hem denzelfden eerbied en onderdanigheid, als toen hij nog slechts

{==731==} {>>pagina-aanduiding<<}
Hertog van Aosta was. Dezen eerbied en onderdanigheid dacht hij echter geenszins tot eene teruggave der kroon uit te strekken.
De aanhangers van karel emanuel, die destijds eenëndertig jaren oud was, en dien victor, ofschoon hij hem zorgvuldig in de regeringskunst inwijdde, steeds hard behandeld had, hebben tot zijne verdediging uitmuntende redenen aangevoerd, gelijk hovelingen daaraan nimmer gebrek hebben. De voornaamste grond was, dat de oude Koning niet meer in denzelfden toestand als te voren, niet meer vrij was. Victor had, na zijne aftreding, de vijfenveertigjarige Gravin van st. sebastiaan, eene staatdame der Vorstin van Piemont, die langen tijd zijne bijzit geweest was, gehuwd. De Gravin had de eenzaamheid, waarin zich de oude Koning bevond, en de verveling, welke hem de gedwongene werkeloosheid, na eenen vijftigjarigen onafgebroken arbeid in de aangelegenheden van den Staat, veroorzaakte, met behendigheid gebruikt, om hem tot dit huwelijk te bewegen. Van dit oogenblik af verwisselde zij haren titel met dien eener Markgravin van spino.
Deze trotsche, staatzuchtige vrouw had den Koning, die thans haar gemaal was, de geheime voorwaarden zijner aftreding ontlokt. Zij vervolgde nu den gang der gebeurtenissen met niet minder oplettendheid dan de oude Koning, en toen het onweder aan den staatkundigen gezigteinder voorbijgedreven was, herinnerde zij hem zijn voornemen. Victor verklaarde, dat hij van zins was, de wederbeklimming van den troon nog eenigen tijd uit te stellen. ‘Geen oogenblik moet daarmede verzuimd worden,’ hernam de Markgravin. ‘Uw zoon gewent zich allengs, de teugels der regering in handen te hebben. Hij heeft gevaarlijke raadgevers rondom zich. Hoe meer gij draalt, des te moeijelijker zal het hem vallen, de kroon terug te geven.’ Victor amadeus gaf toe aan het dringen zijner gemalin, verliet Chambery, waar hij tot nog toe zijn verblijf gehouden had, en betrok het slot Moncalieri voor de poorten van Turijn.
Op den dag zijner aankomst te Moncalieri ontving victor amadeus het bezoek van den Koning zijnen zoon en van al de groote ligchamen van Staat. Te oordeelen naar hunnen ijver en naar het vuur, waarmede zij hem van hunne verknochtheid verzekerden, kon hij gelooven, dat zij hem nog als hunnen Koning erkenden. Karel emanuel dreef de

{==732==} {>>pagina-aanduiding<<}
eerbiedsbetooning zoo ver, dat hij, van zijne gemalin vergezeld, het bezoek der Markgravin van spino beantwoordde.
Daags daarna had de oude Koning een lang gesprek met zijnen zoon, in hetwelk hij diens oogmerken trachtte uit te vorschen. Toen victor amadeus hierbij als ter loops gewag maakte van de noodwendigheid, waarin hij zich te eeniger tijd zou kunnen bevinden, om de teugels van het bestuur weder op te vatten, verzekerde karel emanuel hem, wel is waar, van zijne onderdanigheid onder den vaderlijken wil, doch scheen niet te willen begrijpen, dat er sprake was van de teruggave der koninklijke magt. Van nu af aan was victor amadeus overtuigd, dat hij niet meer op eene vrijwillige afstanddoening van den kant zijns zoons moest hopen, en besloot list, ja zelfs, in geval van nood, geweld te gebruiken, om terug te erlangen, wat hij beschouwde als met regt aan hem te behooren. Hij noodigde achter elkander de Ministers van zijnen zoon, de hovelingen, die den meesten invloed bezaten, den Gouverneur der vesting, den Grootmeester der artillerie en den Aartsbisschop van Turijn naar Moncalieri. Hij poogde de denkwijs van elk hunner uit te vorschen, en daar de meesten hem, ook nu nog, niet minder toegedaan schenen, dan toen hij de regeringsmagt in handen had, besloot hij te handelen.
De man, die aan het hof van den jongen Koning den grootsten invloed bezat, was zekere Marchese del borgo, een gunsteling van den ouden Koning, aan wien hij zijne geheele opkomst te danken had, en dien hij den jongen Koning als Staatssecretaris had toegevoegd. Op dezen had victor amadeus wel voornamelijk gerekend. Den 29sten September des jaars 1731 noodigde hij hem op het kasteel Moncalieri bij zich, ontving hem allervriendschappelijkst, en sprak met hem over verledene dingen, maar met geen woord over zijn tegenwoordig voornemen. Toen eindelijk borgo zijn afscheid wilde nemen, hield victor hem ook nog des avonds ten eten, onder voorwendsel, om aan de Markgravin, die over hoofdpijn klaagde, eenige afleiding te verschaffen. Het maal was vrolijk; doch op het dessert veranderde het tooneel. De oude Koning deed de bedienden het vertrek verlaten, en bleef met de Markgravin van spino en den Minister alleen. Vervolgens herinnerde hij dezen laatste al hetgeen hij in zijne regering tot stand gebragt

{==733==} {>>pagina-aanduiding<<}
had, en de vele moeijelijkheden, welke hij had moeten te boven komen, om den grondslag te leggen tot de thans opgerigte nieuwe Sardinische monarchij. Zijn zoon, zeide hij, zat op den troon, maar hij, victor, was de regtmatige Koning; dit behoorde een ieder te bedenken, maar vooral zij, die hunne ambten en eereposten aan hem te danken hadden. De Minister verzekerde den Koning van zijnen vurigen ijver, en van zijne zucht, om de genadeblijken zijns ouden meesters zoo veel in zijn vermogen was te vergelden, verklarende dat zijne dankbaarheid voor de van Zijne Majesteit ontvangene weldaden altoosdurend zou zijn. Den ouden Vorst waren deze onbepaalde verzekeringen niet genoeg. Hij werd ongeduldig, nam eenen gebiedenden toon aan, en zeide: ‘Ik heb aan uwen ijver en trouw nimmer getwijfeld; maar thans vorder ik er een werkdadig blijk van. Gij kent de redenen, die mij tot aftreding bewogen hebben. Die stap heeft nooit beschouwd kunnen worden als in ernst gedaan te zijn. Thans, nu Italië met nieuwe omkeeringen bedreigd wordt, kan ik thans het bestuur van zaken in handen van een jong mensch laten, die ongetwijfeld voor het welzijn van den Staat met ijver bezield, maar van ondervinding ontbloot is? De noodzakelijkheid dwingt mij, de kroon te hernemen. Ik weet, dat het stuk, waarin mijn afstand vervat is, aan u in bewaring is gegeven. Ik beveel u, het in mijne handen te stellen. Morgen zult gij alsdan mijnen wil aan mijnen zoon kenbaar maken; want van morgen af denk ik de regering weder op te vatten.’
Men kan zich verbeelden, in welk eene verbazing en verlegenheid deze verklaring den Minister bragt. Daar hij de heftigheid en den ijzeren wil van den ouden Koning kende, waagde hij het niet diens vordering af te slaan, en van den anderen kant schroomde hij, zich aan hoogverraad schuldig te maken door aan deszelfs begeerte te voldoen. Derhalve nam hij zijne toevlugt tot veinzen. ‘Ik zou mij gelukkig achten,’ dus verzekerde hij, ‘uwer Majesteits bevelen te kunnen gehoorzamen; maar ik ben buiten staat het stuk te kunnen teruggeven, want ik heb het den Koning in handen gesteld.’ - ‘Wat spreekt gij van Koning?’ riep victor, toornig wordende. ‘Er is hier maar één Koning, en die Koning ben ik!’ En met zijne gewone opvliegendheid ligtte hij zelfs zijnen stok op, en bedreigde daarmede den Marchese, wanneer deze hem niet op staanden voet de oorkonde

{==734==} {>>pagina-aanduiding<<}
teruggaf. ‘Ga,’ zeî ten slotte victor amadeus, ‘en laat u niet weder voor mij zien, zonder de akte mede te brengen. Verschijnt gij er niet mede, zoo zal ik u naar verdienste weten te tuchtigen!’
De Marchese was hoogelijk verblijd, zoo goedkoop weg te komen en zijn leven te kunnen redden, dat hij bij dezen razende in gevaar achtte. Hij betuigde op nieuw, hoe hij met hart en ziel zijnen ouden meester toegedaan was, en beloofde alles te zullen doen, wat de Koning van hem begeerde. Het binnenplein van het kasteel bereikt hebbende, wierp hij zich op het eerste paard het beste, dat hem onder handen kwam, en verwijderde zich op vollen galop van het slot Moncalieri.
En wel had hij reden om spoed te maken. Naauwelijks was hij weg, of het berouwde victor amadeus, den listigen Minister zijne oogmerken zoo opentlijk en tevens op zoo beleedigende wijs bekend gemaakt te hebben. Hij beval dus aan eenigen zijner bedienden, hem na te snellen en hem terug te brengen. Edoch de Marchese del borgo had te veel wegs vooruit. Toen de vervolgers onverrigter zake terugkwamen, was de oude Koning buiten zichzelven van woede en raasde tot dat hij van afmatting nederzonk. De Markgravin poogde hem te troosten. ‘Raad mij,’ riep hij; ‘gij bezit verstand en zelfbeheersching. Wat moet ik doen, om mijne mistasting weder goed te maken?’ De Markgravin zweeg, uit vrees van, door eenen raad, die hem misschien mishagen mogt, haren gemaal, wiens drift in het gesprek met den Minister alle grenzen te buiten gegaan was, nog meer te vertoornen. ‘Het is goed!’ riep de oude Koning; ‘gij wilt niet spreken; dan moet ik weten, wat ik te doen heb. Daar geheel de wereld mij verlaat, behoor ik slechts op mijzelven te rekenen.’
Het was middernacht. Victor stond op, en zijn blik kenmerkte, dat hij zijn besluit genomen had. Hij gebood de Markgravin, op staanden voet een paard te doen zadelen. Maar al te zeer vermoedende, dat hij van een wanhopig opzet zwanger ging, aarzelde zij een oogenblik. De Koning herhaalde zijn bevel op eenen barschen toon, en de Markgravin, hem niet langer durvende te keer gaan, deelde hetzelve aan eenen paadje mede. Het paard werd voorgebragt. De Koning besteeg het, verliet, door een enkel man te paard gevolgd, het kasteel, en rende in snellen loop naar de cita-
{==735==} {>>pagina-aanduiding<<}
del van Turijn. Bij het uitvalspoortje aangekomen, maakte hij zich aan de schildwachten bekend, en zeide tot den wachtmeester: ‘Doe den Gouverneur weten, dat Koning victor hem aan de poort der citadel verwacht, en dat hij zich oogenblikkelijk herwaarts te begeven hebbe.’ De Baron de st. remy, die in de citadel het bevel voerde, dacht bij deze boodschap, dat een krankzinnige hem voor den gek hield. Knorrig stond hij echter op en begaf zich naar de uitvalspoort. Hier vond hij, tot zijne verbazing, werkelijk den ouden Koning.
‘Wat begeert uwe Majesteit op zoo ongewoon een uur?’ vroeg de Gouverneur. ‘Wat kan ik tot hoogstdeszelfs dienst verrigten?’
‘Ik beveel u, oogenblikkelijk de poorten der citadel te openen,’ riep victor op eenen gebiedenden toon hem toe. ‘Alsdan zult gij zien, wat ik van u begeer.’
‘Hebt gij een bevel daartoe van den Koning?’ vroeg st. remy met vastheid.
‘Ben ik dan de Koning niet?’ riep victor toornig.
‘Ik erken als mijnen Koning niemand anders dan uwen zoon karel emanuel,’ hernam de Gouverneur. ‘Eenen anderen te gehoorzamen, zou van mijnen kant pligtschending zijn. Ik kan u de citadel niet openen.’ Met deze woorden boog st. remy eerbiedig, ging naar binnen en sloot het poortje.
Onverrigter zake moest victor amadeus naar Moncalieri terugkeeren. Schaamte en woede vervulden hem de ziel. De Markgravin had hem met angstig ongeduld verwacht. Hij wierp zich op een kanapé, en bleef er een uur lang liggen, zonder dat de Markgravin hem een woord ontlokken kon. Slechts met moeite bragt zij er hem toe, dat hij naar bed ging.
Middelerwijl had de Marchese del borgo zijnen ijlenden rid van Moncalieri regtstreeks naar het paleis des jongen Konings gerigt. Toen hij zich daar had doen aanmelden, stond karel emanuel terstond op, en liet zijnen Minister binnenkomen. De Marchese deed hem van het te Moncalieri plaats gehad hebbende tooneel verslag. Karel leende hem opmerkzaam het oor, en verklaarde vervolgens op demoedigen toon, dat, zoo hij de kroon had aangenomen, zulks eeniglijk met toestemming en om den wille zijns vaders en zijns volks geweest was. Trok zijn vader thans die toestem-
{==736==} {>>pagina-aanduiding<<}
ming in, zoo was hij bereid de kroon terug te geven. Ondertusschen vermogt hij zulks niet te doen, dan na alvorens zijne onderdanen geraadpleegd te hebben, vertegenwoordigd, gelijk zij het waren, door den staatsraad. ‘Roep derhalve den staatsraad oogenblikkelijk bijeen,’ dus eindigde de jonge Koning, ‘en zeg aan niemand een woord van hetgeen voorgevallen is.’
Een uur daarna was de staatsraad, die uit de Ministers, den Aartsbisschop van Turijn, den voorzitter van den Senaat en de grootambtenaren der kroon bestond, in het koninklijk paleis te Turijn vergaderd. Karel emanuel verscheen in deszelfs midden en droeg bedaard zijns vaders oogmerken voor. Hij eindigde met de verzekering, dat hij bereid was, zich aan den wil des ouden Konings te onderwerpen, wanneer dit het gevoelen van zijnen staatsraad was.
Eene vergadering van grootambtenaren, op deze wijze gevraagd, weet maar al te wel, wat zij antwoorden moet. Karel emanuel was Koning en moest Koning blijven. Hij kon geenen afstand doen, zonder de pligten ongetrouw te worden, welke hij jegens zijn volk had op zich genomen. De Aartsbisschop van Turijn, die den ouden Koning haatte, gaf, op eenen valsch-vriendelijken toon, te verstaan, dat victor amadeus niet meer vrij was, dat hij onder den invloed eener staatzuchtige persoon stond, welke hem ongetwijfeld dit besluit had ingegeven, en dat deze persoon niemand anders was dan de Markgravin van spino.
De staatsraad stemde met dit gevoelen in, en ging vervolgens over tot het beraadslagen over de vraag, hoe best het belang des Staats overeen te brengen ware met de achting, aan den vader des Konings verschuldigd. Op dit oogenblik verscheen een door den Gouverneur der citadel gezonden officier, en bragt het berigt der poging, welke Koning victor zoo even bij den Baron de st. remy gedaan had. Bij dit berigt had alle aarzeling een einde. De staatsraad besloot oogenblikkelijk, dat men zich van den ouden Koning, van de Markgravin van spino en van hare medepligtigen verzekeren moest. Het welzijn van den Staat behoorde tot verontschuldiging te strekken van het harde, dat in dezen maatregel gelegen mogt zijn.
Twintig officieren, gekozen uit de zoodanigen, welke men achtte persoonlijk aan karel emanuel het innigst toegedaan te zijn, en een eskadron gardedragonders ontvingen

{==737==} {>>pagina-aanduiding<<}
bevel, om op staanden voet de gevangenneming van Koning victor en van de Markgravin, zijne gemalin, te bewerkstelligen. Omstreeks drie ure in den morgenstond verschenen zij op het slot Moncalieri - een bewijs, dat men niet veel tijds met beraadslagen verspild had. Toen victor het paardengetrappel vernam, bevroedde hij, wat men tegen hem van zins was, en grendelde de deur van zijn slaapvertrek. De soldaten trokken met brandende fakkels en met de bajonet op het geweer door de zalen van het kasteel. Voor 's Konings slaapkamer gekomen, vorderden de officieren, dat hun de deur geopend wierd, en toen zij hierop geen antwoord ontvingen, deden zij die met bijlen openhakken. Het vertrek vulde zich met gewapenden. Victor lag met zijne gemalin te bed. Een officier trad voor hetzelve, en verkondigde den ouden Koning het bevel van zijnen zoon. Zonder zich te verwaardigen hierop te antwoorden, keerde victor zich tot de dragonders en riep hun toe: ‘Wat wilt gij beginnen? Hebt gij het bloed vergeten, dat ik, strijdende aan ulieder hoofd, voor de dienst des vaderlands vergoten heb?’ De soldaten aarzelden. De officieren, minder schroomvallig, sloegen de handen aan den ouden Koning en begonnen hem uit het bed te sleuren. Victor omvatte den hals zijner vrouw, en deze strengelde zich aan hem vast. De soldaten pakten de Markgravin aan, rukten haar uit de armen des Konings, en sleepten haar in haar aan flarden gescheurd hemd in een nevenvertrek. Thans bood victor geenen wederstand meer. Hij liet zich aankleeden als een kind en in eene gereedstaande koets dragen. Toen hij de eerewacht voorbijkwam, welke men hem twee dagen te voren gegeven had en die uit soldaten van het kroonregement bestond, riep hij hun toe: ‘Gijlieden hebt uwen pligt voortreffelijk gedaan!’ Nadat hij in de koets plaats genomen had, wilde de Kolonel
der dragonders, uit welke het geleide bestond, naast hem gaan zitten. Deze Kolonel was oorspronkelijk gemeen soldaat geweest en door moed en bekwaamheid tot zijnen tegenwoordigen rang geklommen. Toornig stiet de oude Koning hem terug. ‘Weet,’ zeide hij, ‘dat, hoe diep uw Koning ook gezonken is, gij nog lang niet waardig zijt aan zijne zijde te zitten!’ Men bragt den gevangene op het kasteel Rivoli, welks vensters men met ijzeren traliën verzekerde. De Markgravin werd op de ves-
{==738==} {>>pagina-aanduiding<<}
ting Ceva geplaatst, waar men anders gewoon was slechts liederlijke vrouwspersonen op te sluiten.
Van zijne gemalin gescheiden, gaf de oude Koning zich aan volstrekte wanhoop over. Op uren en dagen van sombere neerslagtigheid volgden bij hem oogenblikken van eene ware razernij. Hij sloeg degenen, die hem nabij kwamen. Hij verbrijzelde tafels, stoelen en wat hem verder onder de handen kwam. Meer dan eens poogde hij zich om het leven te brengen. Eindelijk ging men er toe over, om hem zijne gemalin terug te geven; doch alvorens deed men haar zweren, hem niets van hare gevangenzetting op de vesting Ceva te openbaren, en bedreigde haar met den dood, zoo zij haren eed brak. Eindelijk bragt men hem weder op het slot Moncalieri, waar hij schijnbaar grootere vrijheid genoot, maar omgeven was van bespieders en van wachters, die hem niet uit het oog verloren. Hier leefde hij nog slechts weinige maanden. Toen hij zijn einde voelde naderen, verlangde hij zijnen zoon te zien. De raadslieden van dezen laatsten hadden invloeds genoeg, om eene zamenkomst te beletten, van welke zij, misschien ten onregte, de gevolgen vreesden. Victor amadeus, de eerste Koning van Sardinië uit het huis van Savoije, stierf den 30 October 1732 op het slot Moncalieri, in den ouderdom van vierenzestig jaren, van zijne vrienden verlaten en verwenschingen uitstortende over zijnen zoon.
Zoo al de stichter der Sardinische monarchij niet veel medelijden kan inboezemen, ja veeleer het noodlot, dat hem in zijne laatste jaren trof, als geregte straf voor zijne menigvuldige trouweloosheden beschouwd kan worden, zoo is toch ook, wegens de verontwaardiging wekkende tooneelen op Moncalieri, zijn opvolger grootelijks te laken. Het aanwenden dezer gewelddadigheden zou hoogstens dàn te verontschuldigen geweest zijn, wanneer zij de eenigst mogelijke middelen geweest waren om eenen burgeroorlog te voorkomen. Doch niets duidt aan, dat victor amadeus in staat geweest zou zijn den troon van zijnen zoon te doen waggelen; integendeel is het oogschijnlijk blijkbaar, dat eene zorgvuldige bewaking genoegzaam zou geweest zijn om al zijne ondernemingen te verijdelen.



{==739==} {>>pagina-aanduiding<<}

Beschrijving van de alligator-jagt.

De Alligator van Zuid-Amerika is een schepsel van 9 tot 10 ellen lang, dat voornamelijk van visch leeft, en dikwijls, troepswijs, den mond der stroomen en de bogten als insluit, wanneer twee of drie van hen met den vloed dezelve opzwemmen, en de gansche menigte van visschen aan hen, die er daar buiten op wachten, in den muil jagen. Intusschen mangelt het hun meermalen aan visch, en alsdan begeven zij zich ook wel buiten hun element in de Savannas, en trachten honden, kalveren en veulens te verslinden. De prooi van zulken aard, welke zij bij nacht verrassen, verworgen zij, en slepen die naar het strand, om dezelve dáár te nuttigen. Het rundvee en de honden schijnen dit gevaar te kennen. Wanneer deze begeerig zijn hunnen dorst te lesschen, bulken of huilen zij op ééne plaats, ten einde de oplettendheid des wreeden vijands derwaarts te trekken, en ijlen vervolgens naar eene andere, om te drinken. - Heeft de Alligator eenmaal vleesch geproefd, zoo schijnt hem de visch niet meer te smaken. Immers houdt hij zich alsdan meestal aan den oever op, zich het gevaar getroostende, van in de Savannas, wanneer dezelve door regens onder water gezet worden en vervolgens weêr opdroogen, in het slib te verzinken, en door de boeren met bijlslagen op den kop, die alleen nog uit hetzelve zich opheft, afgemaakt te worden, na tot duslange het leven niet met visch of warmbloedig gedierte, maar met vliegen, kommerlijk gerekt te hebben. - De Alligator grijpt ook menschen, die zich baden, en aan den oever is kinderroof geene zeldzaamheid. Heeft hij eens menschenvleesch geproefd, zoo schijnt hij ook daarop verlekkerd, en zwemt niet zelden nevens eene kanoo, het oogenblik bespiedende, om zijne prooi te pakken. Vanhier, dat, wanneer men weet, dat een Cebado, dat is een aan menschenvleesch gewone Alligator, zich in de nabijheid bevindt, allen zich vereenigen, om op denzelven jagt te
maken. Dikwijls gelukt zulks, door een' strik uit te leggen, die met vleesch bezet is. Wanneer hij toehapt, wordt de onderkaak in het touw beklemd, en het gedrogt, dus vastgehouden, met speren gedood. - Intusschen maken moedige mannen aldaar hun werk, om den Alligator ook op andere wijzen te vangen. Een sterk man wapent zijne reg-
{==740==} {>>pagina-aanduiding<<}
terhand met een' stevigen knuppel van ongeveer eene el lang, die aan beide de einden een' knop heeft, waarin twee haken zijn bevestigd, en in het midden een' gestrengelden riem. Hij springt in den vloed, en houdt den knuppel lijnregt, terwijl hij tevens een' dooden vogel met zich voert. Met den linkerarm zwemt hij, en gaat aldus het monster te gemoet, dat weldra op den vogel toeschiet. Heeft nu de knuppel de vereischte rigting, zoo wikkelt zich de kaak des Leviathans in den haak vast, en nu sleept de zegevierende jager het beest levend met den riem naar het strand. Het schouwspel, dat het in dien toestand aanbiedt, is ontzettend. De knuppel laat het beest niet toe, den muil te sluiten, en gevolgelijk blijft dezelve opgesperd met zijne schrikkelijk dreigende tanden; de oogen puilen, als 't ware, uit hunne holen; het vleesch van onderkaak en lippen is hoogrood; een ondoordringbaar harnas bedekt het lijf; en, hoewel het dier onvermogend is om kwaad te doen, wijkt men onwillekeurig voor hetzelve terug. De inboorlingen hitsen het echter aan, gelijk een stier, door het een lap rood doek voor te werpen, op hetwelk het in eene regte lijn toeschiet, zoo ver de riem zulks vergunt; tot dat eindelijk het spel een einde neemt, en men het monster eene lans onder den gorgel in de borst stoot, bijaldien het niet toevallig op den rug komt te liggen, daar de buik desgelijks ligt kwetsbaar is. Op laatstgenoemde bijzonderheid is eene andere, even stoute soort van jagt gegrond. Men duikt, namelijk, in hetzelfde oogenblik onder water, dat het dier op eenen vogel toeschiet, dien men hetzelve lijnregt voorhoudt, en rijt het den buik met een mes
open. - Gij, koene Kraaihelden van Europa! wat zegt gij van zulk eene jagt?


Uittreksels uit de schriften van Luther.

Goddelijk te leven, ziet dat is de regte Godsdienst. Daarom is het schandelijk, wanneer de menschen met kerkgaan en schreeuwen denken in den hemel te komen, en daarbij niet het hart reinigen en verbeteren, maar kwaad doen in huis. Onze tempels zijn niet die van hout en steen, maar wij zelven zijn de tempel Gods; ons hart is het ding, dat bidden moet, en waarin wij Gode moeten dienen; hoewel het schoon en liefelijk zij, met eene aandachtige en vrome ziel onder het dak te zijn, waar men God looft en dankt.

{==741==} {>>pagina-aanduiding<<}

De wet van God te vervullen, is, met lust en liefde zijn werk doen, en vrij en zonder den dwang der wet Goddelijk en braaf te leven, al waren er geene wet of straffen.
Ootmoedigheid is de fijnste, liefelijkste deugd der liefde, en de noodzakelijkste onder de menschen, om vrede en tucht te onderhouden; vooral versiert en betaamt zij de jeugd, maakt aangenaam bij God en menschen, en brengt vele goede vruchten voort; en wanneer men den menschen konde inprenten, om deze deugd te beoefenen, dan zoude het overal wèl gaan, en men zoude eene schoone, bevallige wereld zien, vol tucht en goede werken.
Het huwelijk is eene wereldlijke zaak, en, even als kleeding, spijs, huis en hof, aan de wereldlijke overheid onderworpen; echter blijft hetzelve een heilig werk.
Huwelijksliefde, wanneer zij zuiver en regt is, zoekt niets anders in den persoon, dan den persoon zelven, en laat alle andere dingen varen. Het is altijd zulk eene liefde, welke zich niet laat verdeelen.
Eene vrouw is genoeg versierd, wanneer zij haren man behaagt.
Wanneer gij eene vrouw ziet, getrouw en vlijtig met hare kinderen, en zijt gij zelf een goed, braaf man, dan wordt uw hart tot haar getrokken; maar gij gevoelt weldra, dat zulks geene aardsche gedachten, noch vreugde, noch begeerten zijn. Ziet, dan erkent gij inwendig Gods werk in haar, en het is de kracht zelve van zijnen geest, die u aanspoort en tot erkentelijkheid drijft, en gij kunt niet anders dan vriendelijk jegens haar zijn, zonder dank daarvoor te verlangen.
Duitschland is even als een schoon en moedig paard, hetwelk voeder en alles genoeg heeft, wat het behoeft; het ontbeert echter eenen goeden ruiter, die het bestuurt. Zoo is Duitschland ook magtig genoeg in sterkte en krachten; maar het ontbeert een goed hoofd, eenen goeden Regent.
Niet alzoo, gij dwaas! Hoort en laat u gezeggen. Ik bid, dat gij van mijnen naam zwijgt, en dat men zich niet Luthersch maar Christen noeme. Wat is luther? Mijne leering is niet van mij; ook ben ik voor niemand gekruisigd. Paulus wilde het niet dulden, dat de Christenen Paulisch of Petrisch zouden heeten, maar Christenen. Hoe zoude ik, arme vuile wormzak, daartoe komen, dat men de heilige Kerk van christus naar mijnen onheiligen naam zoude noemen? Niet alzoo, mijne lieve vrienden! laat ons de partij-
{==742==} {>>pagina-aanduiding<<}
namen uitroeijen, en Christenen heeten, wiens leering wij ook mogen aankleven.


Briefwisseling van den graaf van Leicester gedurende zijn verblijf in ons vaderland in 1585 en 1586.

De Camden-Society, een Genootschap, dat zich bezig houdt met het uitgeven van oude belangrijke stukken, heeft, eenigen tijd geleden, een boekdeel in het licht gezonden met brieven van robert dudley, den beroemden Graaf van leicester, geschreven gedurende zijne eerste zending naar de Vereenigde Nederlanden als Luitenant-generaal van de hulptroepen, door Koningin elizabeth derwaarts gezonden, ter ondersteuning bij de worsteling tegen Spanje. Schrijver dezes kent die brieven niet anders, dan door eene aankondiging in het Athenaeum van 27 Julij ll., maar acht datgene, wat hij daar omtrent dezelve vond, belangrijk genoeg, om het aan de Vaderlandsche Letteroefeningen ter plaatsing mede te deelen, en misschien daardoor de opmerkzaamheid van dezen en genen beoefenaar der vaderlandsche geschiedenis op die brieven te vestigen.
De eerste vraag, die bij ons oprijst, betreft de echtheid dezer brieven. Wij vinden daaromtrent in de gezegde aankondiging opgeteekend, dat het kopijen zijn van originelen, die tot dusverre niet zijn ontdekt; dat zij vervat zijn in een MS. boekdeel, door frederic ouvry, Esq., aan het Camden-genootschap geschonken, en dat het bestuur, daar de authenticiteit na een streng onderzoek onbetwistbaar scheen, besloten had om ze in het licht te geven, tegelijk met eene bloemlezing van brieven betrekkelijk hetzelfde tijdvak uit het Harlejaansch MS. No. 285 en uit de Cottoniaansche MSS., Galba, C. VIII. IX. X. De geheele verzameling behelst derhalve een uitvoerig verslag van de handelingen van den Graaf van leicester van September 1585, toen het voornemen der Koningin, om den Graaf tot Luitenant-generaal aan te stellen, aan de Commissarissen der Vereenigde provinciën, die toen te Londen vertoefden, werd aangekondigd, tot aan den zesden November 1586, op welken datum een brief van den Secretaris walsingham, doelende op het betreurde afsterven van Sir philip sidney en de onwettigheid van diens uitersten wil, de briefwisseling besluit.

{==743==} {>>pagina-aanduiding<<}

Wanneer wij den toestand van zaken in overweging nemen, dan is het niet te verwonderen, dat niet alleen leicester en walsingham, die beide door hunne denkwijze met de Protestanten in Nederland naauw verbonden waren, maar ook de voorzigtige burghley en de niet minder voorzigtige elizabeth, allen overeenstemden, om ter hulpe van de Nederlanden bij te springen. De keus van leicester tot bevelhebber schijnt zonder twijfeling te zijn geschied. Zijne vroegere tusschenkomst in de zaken der Nederlanden, zijne betrekking als hoofd van hetgeen de Calvinische partij in Engeland mag worden genoemd, en zijne hooge gunst bij de Koningin, moesten hem terstond voor dien post aanwijzen; terwijl zijne zucht voor praal en heerschappij, evenzeer als zijn ondernemende aard en zijne krijgstalenten, die betrekking hem bijzonder welgevallig deden zijn.
Op den 4 December 1585 vertrok leicester, en werd bij zijne aankomst in Holland met groote geestdrift ontvangen. Reeds op Nieuwjaarsdag werd die verzoeking hem aangeboden, welke hem met zijne koninklijke meesteres grootelijks in onaangenaamheden wikkelde, de opperlandvoogdij van de Vereenigde Provinciën. In den brief van leicester aan burghley, waarin hij dit verhaalt, geeft hij zijne groote verwondering te kennen, niet onvermengd evenwel met zelfvoldoening, dat, ‘ziende het krediet en vertrouwen, waarin het der Koningin alreede behaagd heeft mij hier te plaatsen, zij niemand kenden, wien zij zoo zeer konden verlangen, dat dezen post aanvaarden zou als mij.’ In eenen volgenden brief aan burghley dringt leicester op de noodzakelijkheid aan, dat hij het opperbestuur zal aanvaarden, hetgeen hij blijkbaar gansch niet tegen zijnen zin deed; en hij stelt voor, om davison over te zenden, dien ‘ongelukkigen Minister, wiens hard noodlot het was, om de zondenbok gemaakt te worden bij de twee eenige handelingen van groot belang, waarin hij gebruikt werd,’ opdat deze de zaak zou toelichten. Het naschrift is merkwaardig; hoe zonderling klinkt het, in de dagen van stoombooten en spoorwegen te lezen, dat er tweeënveertig dagen waren verloopen, sedert een afgezant, met zulk eene gewigtige zending belast, tijding had ontvangen uit Engeland, en dat het eenige middel, waardoor de Luitenant-generaal der Koningin briefwisseling kon houden met burghley, het volgende was: ‘Sir grant herns heeft een man, die dagelijks visch

{==744==} {>>pagina-aanduiding<<}
brengt van deze kust, en als er geen schip uitzeilt, laveert hij tegen den wind op en komt er zeer veilig.’ De vertraging van bevelen uit Engeland was waarschijnlijk leicester niet onaangenaam, want op den 25 Januarij werd hij plegtig als opperlandvoogd aangesteld.
Uit den brief van davison vernemen wij, dat de Koningin, bij zijne eerste zamenkomst met haar, zich ‘in zeer harde en bittere termen’ uitdrukte: ‘eerst tegen uwe Lordschap, omdat gij die betrekking hebt op u genomen, niet alleen zonder lastbrief, maar (waarop zij sterk aandrong) tegen haar uitdrukkelijk bevel, dat u, zoo als zij zeide, meermalen door haren eigen mond gegeven en door haren Raad bevestigd was, als eene zaak gedaan ten spijt van haar, alsof hare toestemming van nul en geene waarde ware geweest, en alsof de zaak haar volstrekt niet aanging; uwe fout daarin verzwarende met alle omstandigheden, waarmede zij dat kon. En wat mijn persoon betreft, ik vond haar niet minder beleedigd, omdat ik er mij niet opentlijk tegen verzet had, waarin ik, gelijk zij beweerde, grootelijks hare opinie en het vertrouwen bedrogen had, dat zij in mij had gesteld.’
Toen leicester bemerkte, dat hij te verre gegaan was, poogde hij, met eene dubbelhartigheid, die ons de verzekering geeft, dat de openbare meening zijn karakter juist beoordeelde, al de schuld op davison te werpen, voorgevende, dat het op aandrang van zijnen Secretaris en tegen zijnen eigenen wil was, dat hij het gezag had aanvaard. Dien ten gevolge was davison genoodzaakt zich van het hof te verwijderen, werwaarts hij later werd teruggeroepen, maar alleen om in nog grootere ongenade te vallen.
De volgende bode van den Graaf aan zijne vertoornde meesteresse was Sir thomas sherley; en twee van de antwoorden der Koningin zullen hare gramschap over de eergierige plannen van leicester genoegzaam regtvaardigen. ‘Het is voldoende, om mij te schande te maken bij alle Vorsten, daar ik het tegendeel stellig heb verklaard in een boek, dat in verschillende talen is vertaald,’ zeide zij. ‘En gij kent mij. Ik kan niet velen, dat iemand mijnen last en het gezag, dat ik hem gaf, naar zijne eigene luim verandert.’
Toen de zaken in dezen toestand waren, schijnen burghley en walsingham gevreesd te hebben, dat de Koningin hare troepen uit de Vereenigde Provinciën zou terugroepen,

{==745==} {>>pagina-aanduiding<<}
en dat willende voorkomen, als eenen noodlottigen slag voor de Protestantsche zaak, ging burghley tot eenen uitersten stap over, en bood zijn ontslag aan, tenzij de Koningin van staatkunde ten opzigte van den Graaf wilde veranderen. Elizabeth gaf gedeeltelijk toe, en leicester hoopte, dat de storm nu zoude overwaaijen. Maar toen zij bespeurde, dat heneage terugkeerde, zonder op eenige wijziging in leicester's gedrag aan te dringen, schreef zij den Graaf eigenhandig den volgenden ‘pittigen raad:’ ‘Welke phlegmatieke redeneringen u ook mogen voorgehouden zijn, hoe komt het, dat gij u niet herinnert, dat, als een man eene fout heeft begaan en door raadgevers daartoe is gebragt, noch de een noch de ander gewillig zich terugtrekken. Jezus, wat helpt het verstand, als het den bezitter in den grootsten nood in den steek laat? Doe, wat u bevolen is, en spaar uwe overleggingen voor uwe eigene zaken; want in sommige dingen hadt gij duidelijk bevel, hetgeen gij niet deedt, en in andere geen, en deedt het toch, ja, tot het gebruik maken van woorden van mij toe, die mij tot meer zouden verpligten, dan waartoe ik gebonden ben, of wat ik ooit denk te doen. Wij Vorsten zijn omzigtig genoeg met onze kontrakten; meent gij, dat ik door uwe rede gebonden zal zijn, om geen vrede te maken voor mijne eigene zaken zonder hunne toestemming? Het is genoeg, dat ik hun land geen kwaad doe noch henzelve, door vrede voor hen te sluiten zonder hunne toestemming. Ik ben overtuigd van uwen eerbied, maar ik ben hoogelijk uit mijn humeur over dit kinderachtig gedrag.’ Uit dezen brief zou men mogen opmaken, dat elizabeth in den kring van haar hof geen aangenaam persoon was, ofschoon tevens hare schranderheid en forschheid van karakter haar uitstekend geschikt maakten tot eene groote en bij het volk geliefde Vorstin.
De nieuwe instructiën werden aan leicester medegedeeld, en daar hij voelde, dat het vruchteloos was tegenstand te bieden, schreef hij eenen brief, waarin hij verklaarde, dat geheel Holland en Zeeland hem niet zouden bewegen om den titel te houden ‘een uur langer nadat ik Mr. heneage's komst heb vernomen.’ Men stond hem echter toe, den blooten titel te behouden, nu elizabeth zich opentlijk had gezuiverd van het vermoeden, alsof zij wenschte, de Vereenigde Provinciën aan haar gebied toe te voegen; en leicester bespeurde spoedig, dat de Raad achterdochtig iedere

{==746==} {>>pagina-aanduiding<<}
uitoefening van de magt gadesloeg, welke hij zelf hem had gegeven. ‘Mijn krediet is geknakt,’ zeide hij, ‘sedert hare Majesteit Sir thomas heneage hierheen gezonden heeft.’
Leicester klaagt bitter over de jongelieden, die gezonden werden, om onder hem te dienen. ‘Als ook, tot droefheid van mijn hart, te zien onze jongelieden in Engeland, hoe geheel zij teruggehouden en bedorven worden, om ooit hare Majesteit en het rijk te kunnen dienen. Ik schaam mij, als ik denk, veel meer nog als ik spreek over de jongelieden, die zijn overgekomen. Geloof mij, gij zult allen berouw hebben over de hedendaagsche manier, om de jongelieden tot kwastige lafbekken op te voeden. Zij hebhen het hier schandelijk genoeg laten liggen, en van meer dan te velen sta ik u borg, dat zij zooveel straatgerucht en vechterij zullen maken met knuppels en schilden, als een eenige in Londen; maar dezulken zullen bij mij niet weder in krediet komen. De eenvoudigste lieden in het voorkomen zijn onze beste manschappen geweest, en uwe aanzienlijke jonkertjes en pronkertjes de slechtste van allen. Ik bid u, schat ze ook hiernaar, behalve wanneer ik ze u aanbeveel, en toch heeft niemand reden tot klagen, voor zoover ik weet.’
Het volgende is karakteristiek. De moeijelijkheden, waarmede leicester te strijden had, ten gevolge van gebrek aan geld, om de troepen te betalen, worden telkens weder door hem aangewezen, blijkbaar met weinig vrucht: ‘Ik zie, dat wij van alle zijden van honger zullen omkomen. Ik hoor nu, dat er Xm li. per wissel is overgezonden en nog eens Xm. in het midden van Augustus; gij schreeft mij, dat hare Majesteit XXXIJm li. had aangewezen, om te worden overgezonden. Het is geen wonder, dat onze manschappen druk wegloopen. Ik schaam mij het te schrijven; er waren er Vc. in twee dagen weggeloopen en eene groote menigte naar den vijand, van welk slag ik er zes heb gevangen genomen; en welch is gevangen genomen, die met pigott wegliep, waar de Graaf hollock en robin sidney een goed vaandel ruiterij van Camilles overhoop wierpen bij Breda en 28 krijgsgevangenen maakten met hunne paarden. Deze welch was er een van. Van onze afvalligen zijn er IJc. teruggebragt van den zeekant. Ik beb er verscheidenen voor de oogen der anderen laten ophangen, en ik verzeker u, dat zij allen tevreden zouden zijn geweest, zoo zij waren opgehangen, liever dan te moeten blijven. Onze oude

{==747==} {>>pagina-aanduiding<<}
in lompen gekleede soldaten hebben de nieuwaangekomenen zoo ontmoedigd, dat zij, verzeker ik u, er als dooden uitzien. God verlosse mij eenmaal goed en wel van dezen post, en ik laat mij ook hangen, als ik weêr het bevel op mij neem over troepen en vooruit niet zeker ben van betere betaling. Ik verzeker u, het zal mij gaauw dood kwellen, mijne soldaten in dien toestand te zien en ze niet te kunnen helpen. Ik roep nu vrede! vrede! want nooit was er zulk een oorlog en eene zaak, die zoo slecht ondersteund werd; maar God zal ons helpen, vertrouw ik. En gij moet zelve daar toezien, wat gij doen wilt; gij ziet, het jaar loopt schielijk voort.’
In eenen brief, kort daarna geschreven, hooren wij hem opmerkén: ‘Hare Majesteit was beleedigd tegen mij, omdat ik opperbestuurder was; maar ik vrees, dat zij welhaast gebelgd zal zijn over mijn weinig gezag.’
Het werk, waaruit deze proeven zijn genomen, voert ten titel: Correspondence of robert dudley, Earl of leicester, during his Government of the Low Countries, in the years 1585 and 1586. Edited by john bruce, Esq. Published by the Camden Society. Bij het overbrengen heb ik mij zoo trouw mogelijk aan de woorden gehouden, met opoffering soms van den Hollandschen stijl.


De minister Von Stein en Göthe.

De Staatsminister von stein deed met göthe bij Pyrmont eene wandeling. Toen zij onderweg waren, betrok de lucht, zoodat er eene regenbui te vreezen was. Nu dreef von stein göthe, die al gaandeweg zich met zijne liefhebberij, de mineralogie, had bezig gehouden, om spoed te maken, ten einde de regen hen niet overvallen mogt. Göthe, die in zijnen studieijver op de enkele, reeds vallende groote droppels geen acht geslagen had, rigtte zich thans in zijn gaan naar den zijne schreden verdubbelenden Heer von stein, doch kon niet nalaten hier en daar nog een' en anderen steen op te rapen en daarover al weder te redekavelen. ‘Blijf mij nu, in 's Hemels naam, met uwe steenen van het lijf!’ riep eindelijk von stein ongeduldig; gij ziet immers, dat wij, vóór wij Pyrmont bereiken, door en door nat zullen zijn. Laat uwe steenen aan den weg liggen, en zeg mij liever, wat voor soort van steen ik ben.’ - ‘Uwe Excellentie,’ zeî göthe, ‘is een kalksteen; want die bruist op, als hij nat wordt.’


Wie representeert het best?

Toen frederik de Groote bij zijne troonbeklimming naar Koningsbergen reisde, om er zich te laten huldigen, had

{==748==} {>>pagina-aanduiding<<}
hij zijnen vriend, den Markies d'argens, bij zich, en daar deze reeds in Frankrijk zulk eene plegtigheid had bijgewoond, verlangde de Koning van hem eenige opgaven betrekkelijk het ceremonieel. Toen hij nu van de feestelijkheid terug en met d'argens alleen was, vroeg hij hem: ‘Welnu, heb ik mijne zaken goed gedaan?’ - ‘O ja,’ hernam d'argens; ‘maar ik weet toch iemand, die het nog beter maakte.’ - ‘En wie dan?’ vroeg de Koning, ‘Wel, lodewijk XV,’ zeî de vrijmoedige Franschman. ‘En ik weet er een', die het nog beter zou maken dan wij beide.’ - ‘Is dat mogelijk?’ riep d'argens; ‘en wie toch wel?’ - ‘De acteur baron.’ - Met deze woorden brak de Koning het gesprek af.


Het suikerkloppen.

Ten einde aan de gebruikers van suiker het lastige en tijdroovende stukslaan der suikerbrooden te besparen, wordt thans in sommige raffinaderijen te Weenen de suiker reeds terstond in kleine dobbelsteenvormige klontjes vervaardigd, van de grootte zoo als men die bij de koffij gebruikt. Een liefhebber van cijferen heeft berekend, dat tot nog toe in het Oostenrijksche alleen jaarlijks vier en een half millioen suikerbrooden stukgeslagen worden, tot welken arbeid, wanneer daartoe één mensch uitsluitend gebruikt wierd, en men onderstelt, dat, om elk brood in genoegzaam kleine stukjes te breken, anderhalf uur tijds vereischt wordt, 562,500 werkdagen, elk van 12 uren, of 1541 jaren, noodig zouden zijn. Hij berekent verder, dat, wanneer deze suikerklopper jaarlijks slechts 250 gulden loon ontving, deze loonen te zamen 385,250 guldens zouden bedragen; dat, wanneer men de bij het suikerstukslaan verstuivende of op andere wijs verloren gaande suiker slechts op anderhalf lood begrootte, dit toch jaarlijks een gezamentlijk verlies van 72,000 guldens uitmaakte, en dat verder het bij het stukslaan te klein verbrokkelende en daardoor in waarde verminderende suikergruis een nieuw verlies van 168,750 guldens te weeg bragt, zoo dat door deze nieuwe fabrijkaadje niet minder dan 626,000 guldens 's jaars bespaard zouden worden. De nieuwe teerling-suiker wordt overigens in stukjes van eenen halven kubiekduim (natuurlijk niet Nederlandsch) bewerkt en is van gelijken prijs en gelijke deugdzaamheid met de gewone brooden.

In het Mengelwerk des vorigen No's, op bl. 653, reg. 9 is eene belangrijke misstelling ingeslopen. Lees daar: ‘omstreeks 120 jaar voordat,’ in plaats van ‘het 120 jaar totdat.’



{==749==} {>>pagina-aanduiding<<}

Mengelwerk.

Verhandeling, over de ontwikkeling der wijsgeerige begrippen.

Zesde hoofdstuk.


Wat leert ons de Geschiedenis der Wijsbegeerte omtrent het gevoelen, dat de wijsgeerige begrippen eenen bepaalden kring zouden doorloopen, zoodat er vroeg of laat eene terugkeering plaats heeft tot hetzelfde punt; of levert zij het bewijs op van eene vooruitgaande beweging en uitbreiding der wijsgeerige navorschingen?

(Vervolg en slot van bl. 713.)

Indien wij met eenen wijsgeerigen blik de geschiedenis des menschdoms gadeslaan, zullen wij er eenen, hoewel niet altijd even merkbaren, vooruitgang in waarnemen; deze vooruitgang is immers op de volmaakbaarheid der menschelijke natuur gegrond. Is het individu voor eene immer voortdurende ontwikkeling van zijnen aanleg en vermogens bestemd, dan kan het immers wel niet anders, of zulks moet ook bij het menschelijk geslacht het geval zijn, bij een geslacht, waarvan het maatschappelijk bij éénzijn een' grondtrek uitmaakt. Zij, die aan deze volmaakbaarheid en vooruitgang hebben getwijfeld, hebben echter het tegendeel van eenen onvermijdelijken achteruitgang in ernst niet durven beweren; de meesten hebben eene kringvormige beweging, eene tijdelijke ontwikkeling en teruggang aangenomen, zoo namelijk, dat het menschdom noodwendig terugvalt op het punt van waar het zich verheven heeft, om eenigen tijd daarna weder op nieuw denzelfden draaikring te doorloopen. Dit gevoelen is te dikwijls door velen der wijsgeerige beschouwers der geschiedenis wederlegd,

{==750==} {>>pagina-aanduiding<<}
dat wij zouden genoodzaakt zijn hunne voldingende redenen hiervoor te herhalen. Nieuwe onervarene geslachten mogen de oudere, door de ondervinding geleerde, opvolgen, dit kan immers aan eene voortdurende ontwikkeling van het geslacht geenen hinderpaal in den weg leggen; want deze vernieuwing heeft immers niet plotseling en algemeen, maar langzaam, en hoezeer altijd voortdurend, bijna onmerkbaar plaats; omdat er altoos jongere en oudere geslachten te zamen leven, waarvan de laatsten de opleiding aan de eersten kunnen geven; hierdoor is het mogelijk, dat het eene geslacht, voordeel doende met hetgeen de vroegeren gedacht en gewrocht hebben, verder op het spoor der kennis en beschaving vooruitstreeft, zoodat het gansche menschelijke geslacht gelijk is aan eenen mensch, die nimmer sterft en altijd in ontwikkeling (namelijk bij een meerder aantal individuën) toeneemt.
Deze ontwikkeling kan wel niet met eene regte vooruitgaande lijn vergeleken worden, ook is zij niet altijd even snel; er bestaan soms afwijkingen van rigting naar de eene of andere zijde; somtijds is de vooruitgang bijna onmerkbaar en kruipt gebrekkig voort. Maar met dit alles, indien men na een zeker tijdsverloop terugziet, zal men ontwaren, dat de menschheid in alle eeuwen en in alle omstandigheden, over het algemeen, niettegenstaande het aanwezen van wilde volksstammen, en eenige in de beschaving schijnbaar stationaire natiën, zich bij het menschdom meer openbaarde, en door de volmaakbaarheid harer natuur eenige schreden nader aan het doel harer ontwikkeling gekomen is.
Is zulks waar, wat den vooruitgang van het menschelijk geslacht in het algemeen aangaat, dan kan het niet anders, dan dat zulks ook het geval met den vooruitgang in de wetenschappelijke en zedelijke kennis moet zijn. Deze vooruitgang is ook altijd niet regtstreeks voortstrevende en met eene gelijke snelheid doorgaande; gelukkige omstandigheden oefenden hierop altijd haren veelvermogenden invloed uit; maar de volgende geslachten behielden toch immer meer of min de erfenis van de kundigheden der

{==751==} {>>pagina-aanduiding<<}
voorgaande en deden hiermede hun voordeel. De ervaringskennis uit het rijk der zinnelijke natuur, de geschiedkundige uit dat der gebeurtenissen, worden altijd rijker, de voorraad hunner bestanddeelen hoopt zich immer op; zoodat hier noodwendig een onophoudelijke vooruitgang moet plaats hebben. In het zedelijke is zulks niet zóó regtstreeks het geval, de kennis der pligten en der grondbeginselen, waarop deze rusten, kunnen helderder worden; schoon zulks niet altijd plaats grijpt. Voorzeker staat hiermede de vooruitgang in zedelijkheid, wat de beoefening aanbelangt, niet altoos in een onmiddellijk verband. Even zoo min kan men ook in de geschiedenis des menschdoms een nimmer gestremden vooruitgang in de schoone en beeldende kunsten aanwijzen; hier ontmoet men slechts van tijd tot tijd schitterende oogenblikken. Zoo als bij den bijzonderen mensch de geestdrift voor het schoone en verhevene niet altijd even krachtig is opgewonden, is in het leven des menschdoms het genie en kunstgevoel niet altoos even hoog gespannen en ijverig werkzaam.
Volgens hetgeen wij in onze beschouwing van de Geschiedenis der Wijsbegeerte opgemerkt hebben, is het met de ontwikkeling der wijsgeerige denkbeelden even zoo als met die der wetenschappen in het algemeen gelegen. In het begin waren zij weinig in getal en werden duister en onvolledig voorgedragen. Zulks was het geval met de zinnelijke grondbeginsels der dingen van de Iönische wijsgeeren, met de monas en duas, en de getallen in het algemeen, als oorzaken des Heelals, door de Pythagoristen aangemerkt, met het verstand (Nous) van anaxagoras, en zelfs nog met de zedelijke denkbeelden van socrates en de éénheid der Eleaten. Doch al deze denkbeelden en begrippen komen tot meerdere rijpheid bij plato, die dezelve in een schoon geheel poogde te ordenen, waartoe hem zijne leer der idéën behulpzaam was. Doch het was eerst met aristoteles, dat de Wijsbegeerte eene volledige wetenschappelijke gedaante verkreeg; hij liet zich niet door de verhevenheid der Platonische denkbeelden wegslepen, maar beoordeelde dezelve en stelde, in plaats van de

{==752==} {>>pagina-aanduiding<<}
idéën, eene meer juiste leer der verstandsbegrippen, eene zuivere logica en eene naauwkeurige onderscheiding van het bijzondere en algemeene. Van thales tot op aristoteles gingen de wijsgeerige wetenschappen met reuzenschreden vooruit. Deze vooruitgang was sedert in de oudheid minder snel en aanmerkelijk; echter had dezelve plaats. Groote wijsgeeren, zoo als plato en aristoteles, doen niet alleen de wetenschap aanmerkelijke vorderingen maken, maar in hunne gevoelens ligt de kiem voor eene latere ontwikkeling. De volgelingen der beide wijsgeeren hebben naderhand vele bijzondere begrippen opgehelderd en met een goed gevolg toegepast; even als zeno en epicurus aan de leer van antisthenes en aristippus meer uitbreiding gaven; terwijl hunne leer door hunne aanhangers weder nader werd toegelicht en ontwikkeld. Hoezeer de Nieuw Platonisten vreemde bestanddeelen in hunne stelsels bragten, hebben zij nogtans de leer van plato in sommige opzigten eenigzins opgehelderd en in omvang doen toenemen. In de middeleeuwen was voorzeker de voortgang der wijsgeerige wetenschappen betrekkelijk gering en zelfs zoo langzaam, dat men dien bijna een' stilstand zoude kunnen noemen; doch een teruggang bestond er toch niet, de strijd der Realisten en Nominalisten scherpte het wijsgeerig vernuft, en de leer van aristoteles, hoezeer eenzijdig begrepen, verstrekte tot leiddraad in den doolhof der afgetrokkene begrippen.
Wij hebben de gisting en beweging der wijsgeerige gevoelens even na de herstelling der letteren opgemerkt, dit was de dageraad van eenen vooruitgang in de ontwikkeling der bespiegelende wetenschappen, welke die bij de Grieken evenaart, zoo niet overtreft. Baco en descartes waren, zoo als wij gezien hebben, de grondleggers der nieuwe wijsbegeerte, die, in tegenstelling van de oude, eenen anderen weg tot nasporing der waarheid insloeg, namelijk, door het onderzoek naar de wetten van den beschouwenden geest en door de methode van waarneming en bespiegeling. Hierdoor ontstonden weldra meer andere denkers, wier stelsels de zaden van eene latere, krachtiger

{==753==} {>>pagina-aanduiding<<}
ontwikkeling droegen. Baco's schriften vormden een' locke, die zijne inzigten nader toelichtte, uitbreidde en tot een geheel bragt, waardoor aan de natuurlijke wetenschappen de gelegenheid aangewezen werd om die groote vorderingen te maken, die haar sedert bijna twee eeuwen eer aandoen. Descartes werd door spinoza en leibnitz opgevolgd, die zoo zeer tot vermeerdering der wijsgeerige denkbeelden hebben bijgedragen, en die, wel verre op het punt van hunnen voorganger te blijven staan, op eene oorspronkelijke wijze op de baan der bespiegeling zijn vooruitgestreefd. De afwijkingen van het regte pad des vooruitgangs zelf, zoo als de Sophisten en Pyrrhonisten bij de ouden, en de Materialisten en Sceptici bij de nieuweren, mogen den voortgang der wijsgeerige wetenschappen eenigzins vertraagd hebben, de gevoelens van een' condillac, bayle en hume gaven toch ook door hunne eenzijdigheid en spitsvindige tegenwerpingen aanleiding tot wederlegging en nader onderzoek.
Hoe men over de Duitsche Wijsbegeerte in het algemeen moge denken, niemand, het onderwerp eenigzins kundig, zal ontkennen, dat zij in de laatste vijftig jaren de bespiegeling met eene menigte wijsgeerige denkbeelden heeft verrijkt, en zich met de diepzinnigste nasporingen heeft bezig gehouden; zoo eenige stelsels heilzaam voor eene nadere ontwikkeling van wijsgeerige onderzoekingen waren, zijn het die van kant, fichte, schelling en hegel. Zij mogen soms éénzijdig wezen en de drie laatsten op onbewezene hypothesen rusten, echter dragen zij de onmiskenbare sporen van den verhevenen worstelstrijd van den menschelijken geest, om het Dualismus van het beschouwend ik en het beschouwde niet ik op te heffen en nader aan de beschouwing der absolute waarheid te komen. De kennis dier waarheid moge voor de menschelijke rede onbereikbaar zijn, zij is en blijft altijd het doel van haar streven.
Er is thans aan de bespiegelende wetenschappen een geleidelijke weg ter voortzetting van hare onderzoekingen aangewezen, die reeds, zoowel als die voor de erva-
{==754==} {>>pagina-aanduiding<<}
ringswetenschappen, heilzame vruchten gedragen heeft en tot nog grootere vorderingen kan aanleiding geven. Wij beschouwen dus het gevoelen, alsof de wijsgeerige begrippen eenen bepaalden kring zouden doorloopen, zoodat er vroeg of laat eene terugkeering plaats heeft tot hetzelfde punt, wel verre van door de Geschiedenis der Wijsbegeerte gestaafd te worden, als geheel in tegenspraak met dezelve. Wanneer keerde de wijsgeerige bespiegeling terug op het punt, waarvan zij uitging; welke wijsgeeren namen de zinnelijke hoofdbeginsels der Iöniërs, de getallen der Pythagoristen weder aan? Wie waren de vroegere of latere Platonisten en Peripatetici, die zich altijd blind en letterlijk aan de uitspraken van hunnen meester hielden; dit zouden dan voorzeker geene wijsgeerige denkers geweest zijn. Men heeft wel is waar in den nieuweren tijd Pantheïsten en Sceptici gehad, en men heeft dezelve nog; maar is het Pantheïsmus van spinoza niet meer ontwikkeld, dan dat van parmenides, en dat van schelling en hegel zulks niet meer dan dat van beide? Het terugkeeren tot hetzelfde punt is in de bespiegeling onmogelijk, omdat men meestal van dat zijner voorgangers uitgaat, om nog verder dan zij op de baan des onderzoeks vooruit te komen. Alhoewel zulks niet altijd met een even goeden uitslag bekroond wordt; zulks had immers bijna altijd, en vooral bijzonder in onze eeuw, door de groote Duitsche wijsgeeren plaats, die juist door de gevoelens van hunnen naasten voorganger aanleiding tot de ontwikkeling van de hunne verkregen. Na al deze opmerkingen moeten wij wel tot het besluit komen, dat de Geschiedenis der Wijsbegeerte het bewijs oplevert van eene vooruitgaande beweging en uitbreiding der wijsgeerige
navorschingen.
Dit wordt nog nader bevestigd, als men deze geschiedenis met een wijsgeerig oog beschouwt, zij wordt dan een geheel en geenszins eene toevallige zamenhooping van elkander wedersprekende stelsels; integendeel staan deze stelsels onderling in een naauw verband, zij vloeijen uit elkander voort, en de lateren zijn als de voortzetting van de grondstellingen der vroegeren aan te merken, of zij

{==755==} {>>pagina-aanduiding<<}
werken min of meer éénzijdig een zeker wijsgeerig begrip uit, dat bij een vroeger meer of min was verzuimd, of op den achtergrond gelaten, of eindelijk komen zij uit wederlegging en tegenspraak voort, en betreden hierdoor eenen schijnbaar tegenstrijdigen weg. Tegenspraak en wederlegging is somtijds zeer nuttig voor den vooruitgang der bespiegelende wetenschappen, en hieraan hebben wij de voortreffelijkste wijsgeerige geschriften, zoo als de Theodicée, en de Nouveaux Essais van leibnitz, en zelfs de Critik der reinen Vernunft van kant te danken. De verschillende stelsels, die de Geschiedenis der Wijsbegeerte ons doet kennen, zijn als zoo vele onderscheidene momenten van het onderzoek der waarheid door den menschelijken geest aan te zien, die bij iederen oorspronkelijken denker eenen eigendommelijken inhoud met eenen individuélen vorm moesten aannemen, en die toch, niettegenstaande dit alles, in sommige opzigten allen met elkander in eenige hoofdpunten moeten overeenkomen, omdat zij gewrochten van de algemeene menschelijke rede zijn. Geen stelsel is in al zijne bijzondere punten geheel waar of geheel valsch. Was het eerste het geval, dan was het bovenmenschelijk en alle verder onderzoek hield op, en had het laatste plaats, dan had zich de menschelijke geest, die altoos waarheid zoekt, geheel verloochend; beide gevallen worden door de Geschiedenis der Wijsbegeerte tegengesproken. De meest eenzijdige en die het blijkbaarst van den waren weg tot de waarheid afwijken, naderen toch dezelve in enkele punten, anders waren zij als wijsgeerige stelsels niet alleen onmogelijk, maar ondenkbaar.
Men werpe ons niet tegen, dat de natuurkundige en ervaringswetenschappen alléén op eene altijd voortgaande beweging en uitbreiding van denkbeelden kunnen rekenen; omdat de stof, welke zij behandelen, oneindig is, en dagelijks door nieuwe ontdekkingen hun kring van beschouwing uitgebreid wordt, en omdat de wijsgeerige wetenschappen daarentegen in eenen beperkten kring zich bewegen, die geenen vooruitgang zoude toelaten; eindelijk dat er in het veld der bespiegeling en zedekunde geene

{==756==} {>>pagina-aanduiding<<}
nieuwe denkbeelden meer op te sporen zouden zijn. De Geschiedenis der Wijsbegeerte leert ons het tegendeel, zoo als wij hebben aangetoond; tot nog toe had in deze wetenschap eene beweging en vooruitgang plaats, en niets duidt aan, dat zij eens zal moeten ophouden. Indien het waar is, dat de menschelijke geest voor eene oneindige ontwikkeling vatbaar en hiertoe bestemd is, waarom zoude hij dan eenmaal ophouden in het onderzoek der waarheid voort te gaan, waarom zoude hij in zijne hoogste werkzaamheid alleen veroordeeld zijn om in eenen onzekeren kring rond te draaijen? Hij moge de absolute waarheid, die in God is, nimmer bereiken, doch hij is door het Opperwezen geroepen om immer door eigen pogen en onderzoek hiertoe te naderen, meestal vooruit, soms achteruit te zien, maar nimmer terug te keeren op de baan der kennis en der wijsgeerige navorschingen.
De wijsgeerige denkbeelden en begrippen hebben zich dus langzamerhand ontwikkeld en gevormd; zij zijn niet in eens in eene volkomen wetenschappelijke gedaante te voorschijn getreden; er zijn nog heden eenige, die tot nog toe hun' wasdom niet verkregen hebben, en nog als stoute hypothesen in sommige stelsels op zich zelven staan. Zoo zijn er vele raadsels der menschelijke natuur, en van de werkingen der geestvermogens en de verschillende wijzigingen, die dezelve kunnen aannemen, verre van opgelost. Hier en in het gebied van het zedelijke, zoowel als in dat der begrippen, is nog een ruim veld ter bearbeiding overig, zoo dat er in alle vakken der bespiegelende wetenschap nog veel te onderzoeken en nader te overwegen blijft niet alleen, maar wel altijd blijven zal. Dit is nog niet alles; zijn er al eenige wijsgeerige denkbeelden gevormd, hoe veel tijd verloopt er nog niet, eer de wetenschap dezelve bij het algemeen ingang kan doen verkrijgen en hun eene gedaante geven kan, die hen van toepassing op het werkelijke leven maakt. Hoe velen zijn alleen nog in het zuivere wetenschappelijke gebied aanwezig, en voor de oningewijden onverstaanbaar, of aanleiding tot misverstand gevende; zoo zij van eene echte gehalte zijn, moeten zij eenmaal in de

{==757==} {>>pagina-aanduiding<<}
beschaafde wereld eenen meer wijden kring van invloed en heilzame toepassing vinden.
Veel is ook de nieuwere wijsbegeerte aan het Christendom verpligt. Deszelfs verhevene leer van God en zedelijkheid is niet zonder werking op echt godsdienstige wijsgeeren gebleven, maar daarentegen bestaat er ook eene wederkeerige werking van de Wijsbegeerte op het Christendom en de godsdienstige kennis in het algemeen; men is door haar dieper in het wezen en de strekking van hetzelve ingedrongen; het is voornamelijk door haren invloed, dat hetzelve van alle nevenbegrippen, die tot dweeperij en bijgeloof aanleiding geven kunnen, gezuiverd wordt en ook reeds voor een groot gedeelte gezuiverd is. Zonder wijsgeerige kennis is het regt verstand der Heilige oorkonden onmogelijk, en de Wijsbegeerte streeft om de rede en het gezag der openbaring in overeenstemming te brengen. De werking der Wijsbegeerte duurt voort trots allen tegenstand; omdat zij op een gebied werkzaam blijft, dat voor alle magten, behalve de overtuigende redenering, onbereikbaar is.
Het was de Wijsbegeerte niet, die vooral in de 18de eeuw het ongeloof aankweekte, dat was, zoo als wij zagen, een uitvloeisel van eene hoogmoedige en oppervlakkige halfverlichting, waartegen weldra de Wijsbegeerte met kracht optrad, en de nieuwe Sophisten wetenschappelijk in het niet deed terugtreden. Zij heeft zegevierend de regten der rede en zedelijkheid verdedigd en de echte verlichting tegen eene heillooze beginselloosheid gehandhaafd. Even als de Godsdienst, is de Wijsbegeerte ook het levensbeginsel der echte menschelijke beschaving. Zij doet dezelve in de hoogste verlichte kringen gestadig vooruitgaan. Om alles dus in weinige woorden te zamen te trekken, zoo staaft dus de Geschiedenis der Wijsbegeerte de vooruitgaande beweging en uitbreiding der wijsgeerige navorschingen; eene beweging, die, hoezeer zij niet altijd even snel voortstreeft, echter nimmer stilstaat, en die in de laatste jaren, door hare vorderingen en veelzijdigen invloed op alle wetenschappen en schoone kunsten, een krachtig tegenwigt voor de stoffelijke en zinnelijke strekking der beschaving en

{==758==} {>>pagina-aanduiding<<}
voor eene ijdele terugwerking in het godsdienstige en zedelijke uitmaakt; eenen invloed, die, bij het meer algemeen doordringen harer denkbeelden, nog grooter moet en zal worden; want het licht der rede wordt nimmer uitgedoofd, al kan het alles niet volkomen ophelderen, en al ontmoet het voortdurend eenige duisterheid en niet volkomen op te lossen raadsels. De wijsgeer gaat moedig zijnen weg; want hij is overtuigd, dat de wetenschap immer vooruitgaat, ofschoon de moeijelijkheid blijft bestaan.


Wenschen, gelukwenschen en nieuwjaarswenschen.

(Eene Voorlezing.)

Ik wilde thans, M.H., u onderhouden over het wenschen in het gemeen, vooral opzigtelijk ons zelven, en dan over het gelukwenschen aan anderen, bijzonder de Nieuwjaarswenschen. Het eerste behoort wel voor te gaan, want als het wenschen als wenschen eens blijken mogt niet te deugen, behoef ik over het Nieuwjaarswenschen geen woord te verliezen. Daarenboven altijd, en alzoo ook hier, komt de les te pas: ‘behandel uwen medemensch als u zelven.’ Vooreerst dan hoort ge mij geduldig over het wenschen in het gemeen, vooral met opzigt tot ons zelven, aan.
‘Wenschen,’ roept de stuursche wijsgeer, ‘is dwaasheid; eene dochter van verveling en onvergenoegdheid; de hebzucht heeft haar opgevoed; in hare kindschheid is zij een lief en vleijend meisje, daar de verbeelding, dat een heele rare jongen is, vermakelijk mede stoeit; doch het wordt eene wilde woeste meid, en op het laatst eene onbarmhartige huisplaag.’ - Ei, ei, is dat het wenschen, dan houden wij er ons maar nooit mede op. Zacht wat, T.! we moeten den, Philosooph niet zoo gaauw gelijk geven, dat 's ook niet wijsgeerig, en het zal hier ook wel weêr waar wezen: ‘alle zaken hebben tweederlei handvatsel.’
Wenschen toch is den mensch eigen, en op al wat eene neiging onzer natuur is, mogen wij zoo laag niet vallen. Niemand kan het wenschen laten. Dat bewijst die zelfde stuursche wijsgeer met zijnen uitroep: ‘Och waren de men-
{==759==} {>>pagina-aanduiding<<}
schen toch zoo wijs, dat ze met dat wenschen eens uitscheidden!’ Was dat niet: de pot verwijt den ketel, dat hij zwart is? Zoo lang den mensch iets ontbreekt, moet hij wenschen. Het is eene eigenschap zijner ziele, in de toekomst te leven, gelukkig te willen zijn en gelukkig te worden, en een vleeschklomp waren we zonder ons wenschen.
Elke neiging is ons tot een verheven oogmerk ingeschapen, en ligt gissen wij de bedoeling van de Godheid met onze geneigdheid en hebbelijkheid om te wenschen. Mogten, konden wij dat niet, geen bloempje, geene vrucht plukten we ooit op ons levenspad. - Geen wensch, geene blijdschap! Niet in het genot, maar tusschen het genot en het verlangen in ligt ons hoogste genoegen; het begint met de begeerte, het wast aan met de hoop, het eindigt met het bezit, zoo er dan niet meer te wenschen viel. Zelfs de gelukzaligheid des eeuwigen levens zal niet bestaan in niets te wenschen te hebben, maar in de gestadige voldoening aan onze aanhoudende reine wenschen. Wenschen brengen onze neigingen in beweging, Het vermogen, om ons door wenschen eene aangename toekomst te scheppen, hebben wij, om onzen ijver en krachten op te wekken, ten einde door verstandige pogingen, billijke middelen en aanhoudende werkzaamheid het waar geluk uit onze verbeelding in ons bezit, uit de toekomst tot het tegenwoordige over te brengen.
Maar - het kwade ligt, in elks hart, zoo nabij het goede; van elke neiging, ook van deze, wordt misbruik gemaakt; de verwaarloozing van het bestuur over elke neiging sticht kwaad en leed; de mensch, die zijne geaardheid tot wenschen niet betoomt of leidt, heeft het dus daaraan te wijten, dat hetgeen hem tot zijne deugd en vreugd moest strekken eene bron wordt van verkeerdheid en onheil. De grond van ons meeste geluk of ongeluk ligt in het beheer onzer wenschen. Uit die kiemen ontspruiten de verschillendste gewassen, misgeboorten en speelsoorten; ze groeijen nu eens hoog, dan laag, dragen bloemen en doornen, bittere, zoete, of geene vruchten. Alles komt op de bearbeiding van den grond aan, en daar wij toch liever iets dan niets, liever iets goeds dan kwaads hebben, moesten wij ons de moeite der arbeidzaamste zorge getroosten.
Wij moeten niet te veel wenschen. Ik zoude nog al wat kunnen zeggen ten bewijze, dat men dan niets geniet; maar

{==760==} {>>pagina-aanduiding<<}
een paar zeer oude voorbeelden zullen u mijne meening doen begrijpen.
Alexander de Groote - zoo noemde men hem maar - had niets vuriger gewenscht, dan zijn rijk uit te breiden, en het, meende hij, zoo ver gebragt, dat hij het gebied over heel de aarde had ingezwolgen. Nu zoude men zeggen, want de Natuur is met een weinigje tevreden, dat de man al wel in zijn schik was; maar het mogt wat! ‘Loop naar de maan,’ was toen nog zoo geene manier van raadgeven; maar als men hem dat gezegd had, en dan ook den weg meteen had gewezen, wat zoude hij zich verblijd hebben! want daarover had hij dan eens erge spijt, dat de aarde rond was, en hij er nergens uit konde, om nog andere werelden te overwinnen. In zijnen tijd leefde zekere diogenes, een man, die op klaarlichten dag, en nog wel op een' marktdag, met eene lantaarn en eene brandende kaars er in liep, om menschen te zoeken. Deze man bezat ten minste eene ton, dat is hij woonde in een vat. Alexander was te Korinthe gekomen, en, zoo als dat dan gaat, door elk met gelukwenschingen vereerd; hij kon zich niet begrijpen, dat diogenes niet kwam, wilde hem toch ontmoeten, en vond hem in de voorstad, in zijne ton, en zich in den zonneschijn verkwikkende, maar om den Vorst en zijnen stoet niet de minste beweging makende. Zijne Majesteit gaat dus zelf naar hem heen, groet hem zoo vriendelijk als hij 't geleerd had, en vroeg hem, waarin hij hem van dienst konde zijn; hij moest maar vrijuit zijne wenschen zeggen. Wat zoude men om die eer niet al geven! En wat zeide nu diogenes? 't Kwam hierop zoo al neêr: ‘Wees zoo goed, dat je met je volk hier wat vandaan gaat, want je staat me in 't licht, en zoo neem je me wat af, daar je niets over te zeggen hebt.’ - ‘O, was ik alexander niet, ik zou diogenes wel willen zijn!’ riep nu de man uit, die zoo graag nog andere werelden
bemagtigen wilde.
Sadok, de Arabier, kreeg verlof van zijnen beschermgeest, om zevenmalen te mogen wenschen, en de belofte, dat telkens zijn wensch zoude vervuld worden. Of de man ook blijde was! Hij wenschte dan vooreerst rijk te mogen zijn, of liever veel geld te hebben. Hij kreeg geld; maar omdat hij niet veel verstand had, en zelfs door zijne vleijers, die naar zijne schijven hunkerden, bespot werd, wenschte hij, en kreeg geleerdheid. Maar nu maakte de nijd en las-
{==761==} {>>pagina-aanduiding<<}
ter, die zijnen goeden naam bevlekte, het hem te benaauwd. Nu wenschte hij een ambt, bij voorbeeld van Grootvizier, of zoo wat; dan was hij baas, en dan... maar ja, hij was het naauwelijks, of hij had zoo veel verdriet als haren op zijn hoofd. Dus daar zag hij van af, en wenschte nu krijgsroem. Hij versloeg, als bevelhebber, het leger van den Koning van Bagdad, en nam deszelfs éénige dochter, eene uitstekend schoone Prinses, gevangen; en nu weet ge wel zijn' vijfden wensch, dat hij met de Prinses trouwde. En wat was zijn zesde wensch? Hoe kom ik van het wijf af? Het huwelijk werd ontbonden. Nu was hij regt in zijn schik; maar het duurde kort, want de verstoorde Prinses bezorgde, dat hij eindelijk in de gevangenis kwam, en daar had hij het alles behalve goed. Nu mogt hij nog ééns wenschen van zijn' beschermgeest. ‘Och!’ zeide hij, ‘als het je belieft, maak dat ik te huis kom; eigen haard, goud waard.’ En zoo ging de man, die rijk, geleerd, Grootvizier, held, aan eene Prinses gehuwd, en van haar ontslagen was, naar zijne hut, en was weêr de oude sadok, en gelukkiger dan te voren, want hij genoot nu maar dankbaar, wat hij had.
Zelfs verstandige menschen moeten op hunne hoede zijn tegen het gebrek van te veel te wenschen. Van alphen schrijft, in zijne fragmenten uit het dagboek van een' Christenwijsgeer, zijn eigen dagboek: ‘Had ik mijn wensch, ik zou een leibnitz, een newton, een hugo de groot, een haller, een nieuwentyt, een locke, en wel alles te gelijk zijn. Dit nu weet ik kan niet, tenzij ik de zoo onderscheidene geestvermogens van die allen bezat, en het geheugen van pascal en den ouderdom van methusalem er bij. Die wensch is dus onredelijk, zondig. Wat blijft er dan over, dat ik mag en moet wenschen? Dit, dat ik alles zij, wat ik in mijn' kring en met mijne vermogens zijn kan.’
Voorts men moet niet wenschen, wat zedelijk ongeoorloofd is: bij voorbeeld, een lang leven, om nog meer ondeugd te plegen; die wensch is wel zonde. Wenscht zoo de eerzuchtige zich een' post, om zich te schitterender boven anderen en tot hun nadeel te verheffen, de verkwister, de vrek naar schatten, de wellusteling naar zinnelijk genot, erger smaad op de menschelijke natuur en des Scheppers oogmerken is er wel niet, dan dit misbruik onzer neiging om te wenschen.

{==762==} {>>pagina-aanduiding<<}

Als eene stokoude vrouw bad, zoo als dat heet, om voor de onkuischheid te mogen behoed worden, zoudt gij dat geen redeloos gebed noemen? Maar - honderde menschen wenschen niet minder dwaas. Daar hebt ge nu Jufvrouw de Kwezel. Zij wenschte maar uit dit leven te zijn, en zalig bij God, maar zonder haar geloof en gedrag te schikken naar Zijn Woord. Zoo wenscht van de Flesch, die zich alle dagen dronken drinkt, en zijn vriend Loops, die zich aan ontucht overgeeft, eene vaste gezondheid en sterkte des ligchaams en een' opgeruimden geest. Van Gieren wenscht niets vuriger, dan een vergenoegd leven te mogen lijden, schoon hij, hoe schatrijk, er 's nachts niet van kan slapen, omdat de onvoorzigtige dienstmeid zijn' ouden trekpot brak. Warkop wenscht een' vriend te hebben, aan wien hij zich eens regt konde aansluiten, en hij vertrouwt geen' mensch, en niets kan zijn' kop breken. ‘Ik wou, dat ik rijk was,’ zegt de luiaard. ‘Ik wou,’ zegt hem de verkwister, ‘dat ik maar een schoon schip had.’ Stuifop wenscht, nu hij weêr getrouwd is, naar wat meer huiselijk geluk, en hij doet alles wat eene vrouw moet tegenstaan, en gooit zijne kinderen door elkander, als ze niet zoo stil willen zitten als een hoen op hare eijeren, en is nergens liever dan van huis. Kunnen deze en soortgelijke wenschen vervuld worden? Wenschen behoort dan wel aan werken gepaard te gaan, en aan het aanwenden der geschiktste middelen, die ons onze begeerte kunnen doen verkrijgen.
En hoe verre gaat somtijds niet de dwaasheid der menschen, die zich met wenschen willen voeden, en, zoo als het oude spreekwoord zegt, kasteelen in de lucht bouwen! Menigeen wenscht een nieuw huis, een beter bestaan, eene andere broodwinning, eene erfenis, een vetter ambt, eene aanzienlijker standplaats, in één woord naar iets, dat hij graag had, en verheugt zich al in de vervulling van zijn' wensch, en maakt al plannen, eer er nog iets van aan is, als stond zijn wensch onafhankelijk vast. En wordt deze nu verijdeld, blijft het verlangde achter, voldoet het niet aan zijne dwaze voorstelling, of komt er iets in den weg, waarop hij niet had gerekend, bij voorbeeld, de dood blaast zijn kaartenhuisje omver, arme mensch! hoe zijt ge dan, bij den kouden aschhoop uwer wenschen, te beklagen! Ja, gesteld eens, zijne wenschen worden vervuld, is hij dan gelukkiger? Denk aan den ouden sadok, die ons ge-
{==763==} {>>pagina-aanduiding<<}
leerd heeft niet al te veel te wenschen. Ook hij leert ons, dat juist de vervulling der wenschen van iemand, die voor dezelve, het moge dan naar geest, hart of uiterlijken stand zijn, ongeschikt is, hem ellendig doet zijn. Ik heb geen tijd, om dit met voorbeelden te bewijzen, doch die in het dagelijksche leven ook genoegzaam en gedurig voorkomen.
Wat zullen, wat mogen we dan wenschen? ‘Eene gezonde ziel in een gezond ligchaam,’ zegt juvenalis. ‘Dat de Godheid geven moge wat ons goed is, al bidden wij het niet, en van ons wende wat ons nadeelig is, al baden wij er om,’ zegt socrates. En de leer des Heiligen en Goddelijken, naar wien wij ons noemen: ‘dat wij volmaakt worden, zoo als de God, dien wij Vader noemen, volmaakt is.’ En dit zij dan onze hoogste wensch.
Van uiterlijke voorregten is gezondheid de grootste schat; eer en achting bij onze medemenschen onontbeerlijk voor onze gezellige betrekking; rijkdom een zegen Gods, die onzen en onzer reisgenooten weg naar het graf moet veraangenamen; vriendschap en liefde, huwelijksheil en ouderenvreugd, voorspoed in ons beroep, vermaken der zinnen en vooral der wetenschap - ja, wij mogen en moeten ze allen hoog waarderen, maar onze behoeften vervullen zij niet. Wij bestaan uit meer dan vleesch en bloed; aan wisselvalligheid is alles onderworpen; het beste der aardsche goederen duurt kort; het beste kan ligt gevaarlijk worden; aan den eindpaal des tijds laten we alles achter. Maar die ware wijsheid des levens, die ik met vaste overtuiging beweer, dat alleen het zuivere Christendom schenkt, zij onze hoogste wensch. Zij biedt ons genoegens aan, zonder welke andere genoegens of van weiniger of geene waarde, of zelfs schadelijk zijn, en welker genot het gemis der anderen herstelt. De beste gezondheid kan kwijnen; het goud versmelt, en de eer vergaat; de dood verscheurt de banden, die vrienden, echtgenooten, ouders en kinderen verbinden; bestendige voorspoed leidt vaak ten verderve; de zinnen verstompen; de meeste wetenschappelijke kennis laat ons niet zelden verlegen. Maar de wijsheid, of de deugd, uit godsdienstige beginselen geboren, behoedt de gezondheid tegen de verwoesting der zonde, doet ons de achting der menschen althans verdienen, en die der verstandigen en braven genieten. Zij leert ons, veilig voor de gevolgen der gierigheid en onmatigheid, rijkdom en voorspoed dubbel genieten, ons ten nutte en tot nut

{==764==} {>>pagina-aanduiding<<}
van 't algemeen aanwenden, en ons hier reeds zalig zijn, door den verborgen loon der goeden. Door haar mist de mensch gewillig, wat hij niet geniet, tevreden bij minder deel, en bij gemis of verlies getroost, door zijne bewustheid, dat hij bezitter is van een heil, dat nooit vergaat. Zij stopt de bronnen der zelfverveling, wangunst en kwelling; en, houdende het hart nederig en deszelfs neigingen in toom, verkwikt zij den deugdzame ook door het heil van anderen. Daar zij heerscht, daar is elke gezellige betrekking wat ze zijn moet, en vooral ook de vriendschapstrouw onbevlekt en onverdacht; daar verheft de geest zich bij de beoefening der wetenschap en bij de waarneming van den beroepspligt tot deszelfs bestemming; daar is het vermaak des gezelligen levens, de lach en de scherts, de kus en de beker, de dans en de zang en het snarenspel rein en onberouwelijk; daar brengt elke deugd een nieuw genoegen, en elk vermaak spoort tot nieuwe deugd aan. Voor hem, die aan zijne bestemming beantwoordt, bloeit alleen het Paradijs der aarde. Heilig is de vreugd, die hem de borst doorstroomt, waar de dwaas niets geniet. Het geluk binnen in hem, dáár voor geene ramp bereikbaar en van geene uiterlijke omstandigheid afhankelijk, groeit aan, ook in den tegenspoed. Het wankelt niet bij het graf, dat zijn' liefsten schat bergt; het kwijnt niet op zijn ziekbed; het blijft leven in zijnen dood. Of, glinstert niet achter den tijd de eeuwige morgen der vergelding, herstelling en vereeniging?
Maar ik moet mij inbinden, zal ik ook het tweede gedeelte mijner voorlezing behandelen. Doch, wij hebben ook reeds den maatstaf nu, naar welken onze gelukwenschen aan anderen moeten zijn ingerigt, bijzonder ook op den Nieuwjaarsdag. Laat mij u vooraf over deze gewoonte onderhouden.
Die gewoonte is welligt, ja wel zeker, aan menschelijke goedwillendheid haren oorsprong verschuldigd, en nog een bewijs der beschaafde wellevendheid. Maar welke verbastering! Hetgeen den mensch moest vereeren, als zulk een wezen, dat met zijne begeerte naar eigen geluk ook die naar het heil van anderen verbindt, dat is, in menig opzigt, dwaas, ja slecht geworden. Het zal u, hoop ik, wel bevallen, dat ik het Nieuwjaarwenschen op zichzelv' niet afkeur, maar u op de verkeerdheden, in hetzelve te belagchen, te beklagen, te verhelpen, wil opmerkzaam maken.

{==765==} {>>pagina-aanduiding<<}

Toen in de oudste tijden het jaar uit ééne maand bestond, waren vast de thans bestaande Nieuwjaarsplegtigheden niet in gebruik: dit duurde echter niet lang; men had spoedig zoo vele jaren als er saizoenen waren, of had men, naar mate het klimaat was, twee, drie of vier saizoenen, dan had men of om de zes, of om de vier, of om de drie maanden een' nieuwjaarsdag. Zoo bestonden de jaren der Egyptenaren eerst uit eene maand, toen uit twee deelen, zomer en regentijd, eindelijk werden zij berekend naar de naauwkeuriger onderscheiding der vier saizoenen. Dit laatste had ook plaats bij de oudste Arkadiërs en andere volken, en nog wopen aan de Gambia Negers, die hunne jaren tellen naar de gezette regens, die in hun oord vallen. Men merkte echter schielijk op, dat dezelfde saizoenen, gedurende de twaalf veranderingen der maan, telkens terugkeerden; en dit gaf aanleiding tot de zoogenoemde maanjaren, zoo als de jaren waren van de meeste oude volken, en ook van de Hebreërs, die daarom hunne maanden met de nieuwe maan begonnen. Maar nu bestond het jaar uit 354 dagen, 8 uren, 48 minuten en 39 seconden, en na verloop van eenige jaren was de orde der saizoenen geheel omgekeerd, en de maand, die nu 's winters inviel, zou, na eenige jaren, in de lente of den zomer kunnen invallen, zoo als nog bij de Turken, waar elke maand alle jaargetijden doorloopt. Er was toen nog geen Departement van 't Nut, of physisch gezelschap, of societeit, of leescollegie, of zoo wat; wat zouden anders de leden met den verstreken betaaltijd in de war raken; maar men wist toch van pachten en andere verdragen, en had toen vele verordeningen op wijn- en landbouw. Nu, die ongemakken voelde men, en om ze te verhelpen, rekende men de maand op 30 en dus het jaar op 360 dagen. Dat mozes ook zulke jaren berekent in zijne eerste berigten, kan uit den aard der zaak, het verhaal
van den zondvloed, en de vergelijking der berekening van andere volken bewezen worden. De ongemakken, die echter ook dit nog had, werden voor een groot deel door de treffelijke wetgeving van mozes verholpen. De Israëliten moesten jaarlijks, op den 16den dag der eerste maand, een offer van de eerstelingen hunnes oogstes brengen, waardoor hun maanjaar zoo nabij aan het zonnejaar kwam, dat het na duizend of meer jaren altijd daarmede overeenstemde. In Palestina toch vangt de oogst aan in April; kwam men nu door het maan-
{==766==} {>>pagina-aanduiding<<}
jaar van 354 dagen zoo ver terug, dat men op den 16den dag der eerste maand het offer niet kon brengen, dan werd men van zelf genoodzaakt eene maand in te vullen.
Ons jaar bestaat uit 12 maanden, meestal met Romeinsche namen genoemd, hoewel karel de Groote, wiens moedertaal de oude Frankische was, Duitsche heeft ingevoerd. Thans schrijven we December, dat is, gek genoeg, de 10de regen- of de zooveelste maand. Maar we zijn in de 12de; doch men wete, dat het Romeinsche jaar met onze derde maand begon en 304 dagen had, en numa pompilius, Romes tweede Koning, er onze twee eerste maanden bijvoegde, schoon daardoor het jaar maar een maanjaar werd van 354 dagen. Evenwel, de boel liep in de war. De Romeinsche priesters moesten, om de twee jaren, eene maand van 22 of 23 dagen inlasschen; maar, of die Heeren er niet aan dachten, de verwarring werd wel eens zoo groot, dat zelfs de feesten drie maanden te vroeg invielen. Nu kwam julius caesar voor den dag en ging met een' Egyptischen wijsgeer aan het werk; hij gaf aan elke maand zoo vele dagen als het nog heden is, en daar de 6 uren, die er boven onze dagen jaarlijks overschieten, om de vier jaren een' dag maakten, zoo moest dan de tweede maand 29 dagen hebben. Dit heet de Juliaansche tijdrekening, of het jaar van den ouden stijl.
Paus gregorius XIII keek eens in het jaar 1582 in den almanak, en beval, dat men, in plaats van 5, 15 October zoude schrijven. De man wist wel, dat de tijd schielijk genoeg voortgaat; maar daarom deed hij het juist. Hij had gemerkt, dat, daar er bij de Juliaansche rekening alle vier jaren 44 minuten overschoten, men nu reeds tien dagen verder was, dan men schreef, en bepaalde, dat om de 400 jaren de eerste eeuw met een schrikkeljaar zoude aanvangen. Echter, als wij nu eens elkander Nieuwjaarwenschen in het jaar achtentachtighonderd, dan schiet er toch een dag over; doch dan (dat 's nu maar afgesproken, niet waar?) houden we maar twee dagen Nieuwjaar. Deze nu is de Gregoriaansche of de nieuwe stijl. In dien tijd had men nog al menschen, die tegen alle nieuwigheden waren. 't Was wel goed, ja, maar 't was toch nieuw, en dan was het Roomsch, en dus het deugde niet. Intusschen binnen honderd jaren namen ook de Protestanten in Duitschland, Zwitserland, de Nederlanden en Denemarken dien nieuwen stijl aan, en de

{==767==} {>>pagina-aanduiding<<}
Engelschen deden dat ook in 1752, en een jaar later zeiden de Zweden: ‘Kom, willen we maar mededoen?’ Rusland blijft bij den ouden stijl; het had altijd een' ergen hekel tegen al wat van den Paus kwam.
We zijn allen voor het nieuwe, en daarom morgen is het voor ons allen de eerste dag van het jaar. Rekenden de Romeinen hunne jaren na de bouwing van Rome, de Joden naar de wereldschepping, de Turken naar mahomet's vlugt uit Mekka, wij naar de geboorte van Hem, dien wij het licht der aarde noemen. Die rekening, door den Abt dionysius uitgevonden in 527, bepaalt echter die geboorte 6 jaren te vroeg; en volgt nu onze Nieuwjaarsdag eene week na het Kersfeest, we vangen dan onze jaren aan naar de besnijdenis van jezus. De Romeinen vierden hunnen Nieuwjaarsdag door openbare spelen en geschenken, welk laatste nog onder ons plaats heeft, met dat onderscheid, dat wij ze aan onze minderen geven. De Joden vierden dien dag met bazuingeklank en elkander te zegenen. Zelfs bij de Turken vangt het Nieuwjaar met bazuingeschal en kerkplegtigheden aan, en het feest eindigt met opentlijke vermakelijkheden. De Christenen ook zegenden elkander en bedreven vreugde, en wenschten elkander, bij hunne liefdemalen, geluk met de heugelijke verlossing door Hem, die den naam van jezus ontving. In de gemeente der zoogenoemde Hernhutters vergadert dezelve op den laatsten avond des jaars, hoort van den leeraar een verslag van het voornaamste, in dat jaar voorgevallen; daarop wordt gezongen, en nabij twaalf ure zwijgt men. Zoodra de laatste klokslag gehoord wordt, valt eene groote en plegtige muzijk in, na welke de gemeente met haren leeraar nederknielt, om Gode het offer eens biddenden en dankenden gevoels toe te wijden.
Maar meestal bestaat nu in wenschen het Nieuwjaarvieren, en hoe is het daarmede, of met het, zoo als de groote luî op verfranscht Latijn zeggen, feliciteren?
Zeker Zuidzeeëilandsch geleerde, die zich in Europa bevond, liet zich dus uit: ‘Op den eersten dag van het jaar krijgen de menschen hier eene rare ziekte; de kenteekenen zijn wonderlijke opschuddingen, waardoor niemand lang op eene plaats kan blijven. Ze loopen huis uit huis in, en weten niet waarom. Den eersten dag is de ziekte al heel erg; maar sommigen zijn wel acht dagen en nog langer

{==768==} {>>pagina-aanduiding<<}
van hun verstand beroofd. In de steden, waar deze kwaal het ergste is, heeft men tegen deze ziekte zekere tooverkaartjes, op welke alleen de naam van den patiënt staat, en die hem ontslaan van den last, om zijne medepatiënten te bezoeken en te ontvangen.’
Dien uitheemschen geleerde behoeven we nu juist niet zoo geheel gelijk te geven, dat wij om het misbruik het goede gebruik zouden afschaffen. Ik houd toch niet van die koudbloedige menschen, die geene uiterlijke teekenen des menschlievenden gevoels verdragen, om dezelfde reden, om welke michal het zoo onfatsoenlijk en onverlicht van david vond, dat hij in den dans des volks deelde, dewijl haar fatsoen haar gevoel had uit de mode gebragt.
Wat men wenscht moet men meenen, en daarbij kunnen denken. Wat beteekent de wensch der meeste kinderen anders dan eene vraag: wat krijg ik nu voor een steekpenning in mijn' spaarpot? Nu, van kinderen mag men niet vergen, dat zij behoorlijk kunnen uitleggen, wat zij zoo al denken. Dat men hun wat geve, dankbaar aan den bewaarder van hun, ons zoo dierbaar leven, wie durft dat veroordeelen, maar wenscht dan ook niet, dat zij opgewekt worden mogen tot, en gewend aan de uitdrukking van belangstelling in het lot hunner weldoeners? Maar, daarom hebben wij die bedelarij met privilegie niet goed te keuren, die den Nieuwjaarsdag vooral tot geen feest maakt. Wel, wel, wat is het druk! Wat is er toch te doen? Heeren en dames, knechts en meiden, ploerten en boeren, Jan Rap en zijn Maat, beambten en klapperlieden, asch- en moddermannen, lantaarnopstekers, alles is in de weer in de stad. Zelfs Natag, wat neemt de verdraagzaamheid niet toe, wenscht hallen bedhenkkhelijken scholem aan de Christenen. Alle burgers en kooplieden krijgen een' gedrukten dichtmatigen zegenwensch te huis, dien zij met klinkenden en blinkenden zegen beantwoorden.
Maar ach, de huichelarij wenscht ook zoo heil als de eigenbaat. Zoo wenscht Nachtgrond zijnen oom van Zon, wiens eenige erfgenaam hij is, een lang leven toe, en zijn hart hoopt, dat deszelfs dood hem althans in dit jaar in bezit van zijn vermogen stelle. Maar hoe veel wordt er op eenen Nieuwjaarsdag gehuicheld! Het denkbeeld is verschrikkelijk van de onopregtheid van zoo velen, die... maar neen! verdwijnt uit onze verbeelding, maar vooral zegent

{==769==} {>>pagina-aanduiding<<}
ons niet, drukt ons de hand niet op den Nieuwjaarsdag, kaïns der maatschappij, en gij, elk, die niet meent wat gij zegt te wenschen!
Tot het wenschen aan anderen behoort, dat de les beoefend worde: ‘laat uwe redenen met zout besprengd zijn.’ Velen wenschen anderen toe alle heil en zegen in dit jaar en nog vele volgende jaren na dezen, al spreken zij ook tot stokoude lieden. Of men wenscht, al wat wenschelijk is voor tijd en eeuwigheid, naar ziel en ligchaam, voor zijn Ed. persoon en familie, en ik heb er wel eens bij hooren bepalen, bevrijding van alle onaangenaamheden. Maar, eilieve, is dat toch niet wat al te veel? Zou de mensch, aan wien deze wensch vervuld wordt, of die alles heeft wat wenschelijk is, niet een Engel, een God moeten zijn? En wat is dan al wat wenschelijk is? Al wat de begeerten vervullen kan van hem, wien we wenschen. En dat is dan eens een wellustige, een verkwister, een gierigaard, een bedekte boosdoener of zoo wat? Wenscht men dan niet zijn verderf en dat van zijne betrekkingen? Of is al wat wenschelijk is alles, wat hij, die wenscht, daarvoor houdt? Komt dat niet al op hetzelfde neêr? Maar mij walgt nu eens dat heil, dat hij mij toewenscht, die geen hooger goed kent dan wild of dwaas vermaak, of geld, of rang? Zelfs uwe het hart niet bevredigende wetenschap is mij niet wenschelijk, o zoogenoemde wijze! Wat is dan al wat wenschelijk is? Spreke de volksstem! Gezondheid. Ja, dat's best; maar ziekte is wel eens noodzakelijk en nuttig; doch - 't is best. Voorspoed. Is die altijd wel mogelijk en buiten schade voor anderen? Eere. Braaf; maar als die hoogmoedig maakt? Rijkdom. Kostelijk; maar dan moet het geld niet de Heer en God, maar de knecht van den mensch zijn. Vermaak. Goed; maar welk? en als gezondheid, eer, geld, of, wat erger treft, een der mijnen mij ontvalt, dan is ook alle vermaak weg. Het gelukken van al uwe voornemens. Dat kon wel eens niet wezen tot nut van 't algemeen. Wat nu meer? Ja, zet nu maar: enz. enz. enz.
Kunt gij mij niet nagenoeg gelijk geven, dat ik den Nieuwjaarswensch: allen bedenkelijken heil en zegen, of al wat wenschelijk is, houde voor woorden van dezelfde beteekenis als dat het altijd mooi weêr zij, hetgeen al een heel bedenke-
{==770==} {>>pagina-aanduiding<<}
lijk heil zoude zijn, dat de gansche natuur en ons menschen in een' zeer bedenkelijken toestand brengen zoude.
Nog een gebrek ergert mij in veler Nieuwjaarswenschen. Ze zijn vaak zoo onchristelijk, dat er de naam des besten Wezens of niet, of zóó in genoemd wordt, dat het duidelijk is, die dat wenscht, denkt weinig aan God. Ei! is het dan fatsoenlijk, Heidensch te wezen? Wie zal ons het goede doen zien? Wanneer meer, dan bij den aanvang van een nieuw jaar, moesten wij gevoelen onze afhankelijkheid van God, en onze behoefte aan zijne zorge en genade?
Wenschen wij dan elkander toe, wat aan elk noodig is en nuttig, hem beoordeelende naar zijnen stand, jaren en betrekkingen op anderen. En vragen wij het niet aan de koude Mode, maar aan het hart, hoe dan de wensch moet zijn uitgesproken. Wat zouden wij billijk voor ons begeeren, waren wij die hij of zij is, die onze zegenspraak ontvangt? Deze regel van den grootsten aller menschenvrienden laat zich op onze zegenwenschen zoo wel als op onze daden toepassen, en dan hebben we geen formulier van noode, en dan zeggen we jezus christus na: mijnen vrede geef ik u, mijnen vrede (of heilgroet) laat ik u: heel anders, dan de wereld dien geeft, geef ik hem u. Het allerbeste, dat wij anderen wenschen, zal wel op gezondheid en wijsheid neêrkomen, maar vooral op het laatste. Wenschen we hun dan een aardsch heil, bij voorbeeld lengte van dagen, gezondheid, voorspoed, eere, goederen, wij moeten hun die nooit op zichzelve toewenschen, maar in betrekking tot hun waar belang, en hun er een hart bij wenschen, om die voorregten zich en anderen nuttig te genieten.
Een gebed zij onze wensch. Geloof aan Gods bestel, en zucht voor zijne eer, en liefde tot onze medemenschen beziele onzen wensch. Ontbreekt dit, dan kunnen we niet wenschen, dat het onzen naasten wèl ga. Men zegge niet, ‘dat is zoo geen gebruik;’ want Godsdienst en wenschen is geene zaak, die met de Mode maar met het hart wat te maken heeft.
Zietdaar, welke gezindheden onze uitgesprokene Nieuwjaarswenschen openbaren moeten; en dan zullen ze geene laffe complimenten zijn. Zietdaar de gezindheden, die u bezielen moeten, al spreekt gij maar weinige woorden, en taal van 't hart is kort; ja, al druktet ge mij zwijgend de hand, al kustet ge mij zwijgend de lippen, gij, Broeder en

{==771==} {>>pagina-aanduiding<<}
Zuster! met deze gezindheid zijt gij mij welkom aan het hart, bij de intrede in een nieuw tijdperk van het leven, en zulk een Nieuwjaarswensch is goud waard aan elk, die deugd en liefde hooger waardeert dan geld.
Wierd er zóó algemeen Nieuwjaar gewenscht, het zoude wat afdoen. Immers dan zullen wij door onze blijdschap, als het onzen medemensch naar wensch gaat, de opregtheid van onzen gelukwensch bewijzen, en niets zien we dan liever dan de vervulling van onzen wensch. En dan volgt nog wat. Dan zijn wij, door een heel jaar, werkzaam, naar ons vermogen, tot bevordering van dat geluk, dat we aan iemand op den eersten dag des jaars hebben toegewenscht; want woorden maken onze menschenliefde niet uit. Dan staan wij onzen God ten dienste, die anderen door ons en ons door anderen zegenen wil.
Misschien - het tegendeel zoude mij bevreemden, maar misschien hoogmoedig maken - ben ik, wil ik u morgen vriendelijk zien, thans verpligt, om aan eenen billijken wensch mijner toehoorderen te voldoen, en daarom uit te scheiden. Ik dank u dan, en groet u dan, en wensch u een' goeden avond verder, en wel te huis, daar, waar ge moet wezen, en waar het best is!


De godsdienstige toestand der Egyptenaren.

De hedendaagsche bewoners van Egypte zijn óf Mahomedanen óf Christenen. Onder eene bevolking van vier tot vijf millioenen zielen vindt men slechts 200,000 Kopten, afstammelingen van de oudste Christenbelijders daar te lande. De Mahomedanen in Egypte zijn even ver van de eenvoudige stellingen des Korans afgeweken, als de Oostersche Christenen in het algemeen van het zuivere licht des Evangelies. Beiden hebben den oorspronkelijken geest van hunne Godsdienst verloren; beiden vergenoegen zich met wanbegrippen, die in eene menigte van overleveringen en fabelen voorkomen. Echte Mahomedanen worden in Egypte weinig gevonden. Men kan hen in drie klassen verdeelen.
De bijgeloovigste Mahomedanen, welke in de vreeze Gods leven, (voor zoo verre zij het hoogste Wezen kennen uit de voorschriften van hun geloof, die zij met bijzondere naauwgezetheid behartigen) verdienen inderdaad boven menigeen

{==772==} {>>pagina-aanduiding<<}
onder de Christenen aldaar gesteld te worden; want zij betoonen meer wezentlijke vroomheid en braafheid in hun gedrag. Ja, eenigen hunner onderscheiden zich zoo zeer door voorbeeldigen levenswandel, dat men daarover verbaasd staat. Men vindt deze personen niet in de hoogere en meest beschaafde standen, maar onder handwerkslieden, in den boerenstand, en bij de Bedouïnen.
De onkundige, verwaarloosde Moslemim (geloovigen) behooren grootendeels tot de geringere klassen der stadbewoners, tot het landvolk, de Bedouïnen, Berbers en Nubiërs. Dezen ontbreekt het bijna geheel aan godsdienstig onderwijs. Naauwelijks kennen zij de eerste Sura, of den sleutel des Korans, (*) van buiten, doch zonder nog den zin daarvan te verstaan. Zij hebben een blind vertrouwen op hunne voorgangers in het geloof, en meenen hunnen pligt gedaan te hebben, wanneer zij zekere vormen in acht nemen, nu en dan gebeden opzeggen, en bij het sterven zich eenige plaatsen uit den Koran door hunne zielverzorgers laten voorlezen: Allah is genadig en barmhartig. Dus zullen ook zij, naar hun geloof, zeker hun aandeel aan de vreugde van het Paradijs hebben. Zij schikken zich voorts gaarne naar iedereen, en doen voor eenen Mahomedaan, Jood of Christen, wat hij wenscht, zoo zij slechts eenig geld kunnen verdienen, om hunne behoeften of de lagere neigingen in hunnen zeer beperkten kring te bevredigen.
Tot de twijfelaars en valsche Moslemim behooren de voornamen en vele geleerden. Ofschoon zij om het volk den schijn van godsdienstigheid aannemen, zoo leven zij echter grootendeels in volslagen ongeloof. Ook vele Berbers en Nubiërs, die naar Egypte kwamen, om als bedienden zich te verhuren, bekommeren zich geenszins om de Godsdienst; men hoort hen meermalen zeggen, dat mahomed hun weinig aangaat, en dat de sabel hen tot het belijden van zijne leer gedwongen heeft.
Het gansche schoolonderwijs der Mahomedanen bepaalt zich, bij de geringere standen, tot het van buiten leeren van eenige gebeden en godsdienstige spreuken, alsmede tot

{==773==} {>>pagina-aanduiding<<}
het oefenen in het aannemen van zekere houdingen des ligchaams gedurende het gebed. Het Fatalismus (geloof aan een onveranderlijk Noodlot) is onder de eerste en tweede klasse des volks nog zeer algemeen. Hoe schadelijk dit stelsel voor zedelijkheid en Godsdienst ook zijn moge, zoo treffend is het, aan den anderen kant, te zien, met welke liefde en zorgvuldigheid zij niet alleen hunne vrienden, maar ook in het algemeen hunne geloofsgenooten in besmettelijke en gevaarlijke ziekten bijstaan. Wat de Egyptische Christenen, bij de zwaarste beproevingen, enkel uit reine Christelijke liefde, tot verbazing hunner Heidensche landgenooten, in de eerste eeuwen deden, dat doen de Mahomedanen eenigermate onder den invloed van het Fatalismus.
Men kan de onderscheidene sekten der Christenen, als Grieken, Armeniërs, Maroniten, Grieksche Katholieken, Armenische Katholieken, Syriers en Kopten, in dezelfde klassen rangschikken als de Mahomedanen. De talrijksten onder dezelve, de Kopten, leven door geheel Egypte verstrooid. Wanneer de Kopt eenen andersdenkenden bedriegen kan, rekent hij dit voor geene zonde. Een hunner zeide eens tot eenen Zendeling uit Europa, dat zij, als oorspronkelijke bezitters van Egypte, er geene gewetenszaak van behoefden te maken, om iets van datgene weder te nemen, wat men hun ontroofd had. Zij hebben de besnijdenis behouden. Hunne vaste wordt zeer streng waargenomen. Menig Kopt zou liever sterven, dan iets, dat verboden is, gebruiken, of een geneeskundig voorschrift opvolgen, dat tegen de geboden der vaste inloopt. Alleen brandewijn is hun te allen tijde geoorloofd, en zij gebruiken dien rijkelijk genoeg, daar ieder dien voor zichzelven stookt. De Kopten hebben voorts boven andere Christenen in het Oosten dit voordeel, dat zij de Heilige Schrift lezen mogen. Maar wat zegen kan men hiervan verwachten, als men met eene flesch brandewijn naast zich het heilige Boek leest? In de scholen leeren zij slechts eenige Koptische gebeden, die voor hen onverstaanbaar zijn, eenige plaatsen uit den Bijbel, en de namen hunner feestdagen. Gelijk de oude Heidenen voor elke bijzondere behoefte eene Godheid hadden, zoo hebben de Kopten daarvoor eenen Heilige. Dus is b.v. st. antonius de patroon der vruchtbaarheid van menschen en vee. De Engel gabriel heet de bezorger van het
Nijl-water te zijn. Elke kerk staat onder de bescherming van den eenen of

{==774==} {>>pagina-aanduiding<<}
anderen Hellige, voor wiens beeld dag en nacht eene kaars brandt. Zoo iemand de bijzondere gunst van eenen Heilige verlangt, onderhoudt hij afzonderlijk een steeds brandend licht voor deszelfs beeld. Als een Kopt ziek is, laat hij eenen priester halen. Deze komt met de vier Evangeliën in de eene en eene weegschaal in de andere hand. Op de eene schaal legt hij de vier Evangeliën, die in handschrift en gevolgelijk vrij zwaar zijn, en zet op de andere eene kom vol water. De lijder moet nu, als hij genezen zal, zoo veel water drinken, als met de zwaarte van de Evangeliën gelijk staat. - Hunne kerken zijn in het algemeen donker en somber, overeenkomstig de gesteldheid hunner zielen. De openbare eerdienst bestaat in het opzingen van eenige Koptische Psalmen; ook worden nu en dan korte stukken uit de Evangeliën in het Arabisch voorgelezen. Zij hebben geene leerredenen of preken - ook geene priesters, die tot het doen daarvan in staat zouden zijn. De verregaande onwetendheid van deze voorgangers is de hoofdoorzaak van den treurigen toestand der Koptische kerk; terwijl gewoonten en begrippen ten opzigte van het priesterambt weinig uitzigt op verbetering geven. Hebben zij eenen priester noodig, zoo zoeken zij eenen man, die lezen kan, en een weinig meer, dan de menigte, geleerd heeft. Zij halen hem met geweld uit zijn huis of uit zijnen winkel - slaan hem ook wel eens op straat, als hij wat veel tegenstribbeling zich veroorlooft, en brengen hem tot den Patriarch. Legt deze zijne handen op het hoofd van den Candidaat, zoo moet hij voortaan priester zijn. In dezen stand kan hij niets voor zijne verstandelijke ontwikkeling doen; want met het aanvaarden van zijn ambt wordt hij een bedelaar, en gaat, buiten den tijd van de kerkdienst, bij zijne gemeenteleden rond, die hem spijs en geld voor kleeding geven. De gewone priesters zijn allen gehuwd, eer
men hen kiest; doch sterven hunne vrouwen, zoo gaan zij geene tweede echtverbindtenis aan. Een gemeene priester kan tot de hoogere waardigheid van eenen Kumus opklimmen, zelfs bij het leven van zijne vrouw; en sterft deze, zoo kan hij ook wel Bisschop, maar nooit Patriarch worden. Tot de hoogste en belangrijkste Bisschoppelijke waardigheden en tot Patriarchen kiest men enkel monniken, die nooit gehuwd waren, en uit een der beide kloosters in de woestijn aan de Roode Zee gehaald worden. Bij de keuze van hunne Patriarchen gaan zij op gelijke wijze

{==775==} {>>pagina-aanduiding<<}
te werk, als bij die hunner priesters. Sterft een Patriarch, zoo zoekt men een ander tot deze waardigheid geschikt man, die echter gewoonlijk weigert te komen. Dan gaan zij dikwerf zelfs naar den Pacha, en klagen hem hunnen nood. Deze zendt eenige Janitsaren, om den man te grijpen. Wordt hij op zoodanige wijze gebragt, dan weigert hij op nieuw; en soms laat hij eerst na eene gevangenis van verscheidene dagen, ook wel eens door slagen, zich bewegen, om eindelijk toe te geven. Dan wordt hij met eere, als wettig Patriarch, in zijne bediening bevestigd.





De dichtkunst dezer eeuw.


Hoe streng, o Waarheid! is de plooi van al uw wezenstrekken, 
Zoo veel wij, door den sluijer heen, uw fier gelaat ontdekken! 
't Heeft schoonheid, ja! in vorm en blik; maar ons te hoog verheven, 
Te vol van hemelmajesteit: wij zien haar, en wij beven. 
Uw oog, dat ons het hart doorboort, is als de zonnestralen, 
Die op het kil, doch schittrend ijs, des winters nederdalen. 
Verblindend is de helle glans; doch vruchtloos spreidt men de armen 
Naar oost of zuid verlangend uit, om hand of pols te warmen, 
En vruchtloos wil men aan dien gloor gelaat of borst ontdooijen, 
Al houdt de stuursche winter op, zijn vlokken sneeuw te strooijen, 
Al blinkt de gouden zonneschijf aan wolkelooze transen: 
Want enkel licht, maar zonder gloed, zijn zelfs uw rijkste glansen. 
 
Maar gij, o Dichtkunst! Toovernimf, zoo dartel, zoo lieftallig, 
Schoon en verheven waar gij 't wilt, maar altijd nog bevallig! 
Gij, Maagd, in 't luchtig gaas gedost, wier oogen stralen schieten! 
Gij lokt en jeugd en ouderdom tot leven en genieten. 
Uw aanblik zal het koudste hart in laaijen gloed ontvonken; 
Gij zaligt wie slechts op u staart, door 't ziel volle in uw lonken. 
 
o Godsgestalte in menschenleest! o Zon van gloed en glansen, 
Als 't licht der Waarheid u bestraalt uit vlekkelooze transen, 
En gij uw levenswarmte huwt aan die zoo zuivre stralen, 
Die dan, als zomerzonneschijn, in 't harte nederdalen: 
Laat wijsheidszucht haar frissche olijf door uw laurieren slingeren, 
Of vlecht het dus vermengde loof, met vlugge en teedre vingeren, 

{==776==} {>>pagina-aanduiding<<}

Door blonde lok en kronklend haar, om hoofd en schoudren henen! 
Het zal uw schoonheid zachter tint en fijner uitdruk leenen. 
Doordrongen van een hooger vuur, veradeld in uw wezen, 
Geeft gij in blik, in taal en toon, oraaklen dan te lezen; 
Maar geene oraaklen, diep van zin, die ons het brein ontstellen, 
Terwijl de ontcijfraars zich vergeefs met zoo veel raadslen kwellen; 
Maar geene oraaklen, in een grot of heilig woud gesproken, 
Zich openbarende in een taal, zoo kort als afgebroken: 
Neen! Godspraak is 't, met magt ontvloeid aan lieve maagdelippen, 
Wier klank ons van verrukking ' t hart den boezem doet ontglippen; 
Wier zin geheel den geest verlicht, en in het beeld der Waarheid 
De Schoonheid ons aanschouwen doet in onbewolkte klaarheid; 
Wier gloed geheel de ziel doordringt met liefde tot het goede, 
Die tegen 's noodlots najaarsstorm uw' gunstling neemt in hoede. 
 
o Dichtkunst, door den wijsheidszin ten Schutsgeest ons verheven, 
Verfijn, veredel zóó den smaak van elke vreugd van 't leven! 
Verdubbel zóó het zielsgenot van 't voor u kloppend harte, 
En vijl de scherpe punten af van 't vlijmend wee der smarte! 
Ontgloei 't verzinlijkt menschenkroost voor hemelsche idealen, 
En leer het in een zuivrer lucht met vrijheid ademhalen! 
Dat ééne zucht voor 't ware schoon als broedren ons vereene, 
En niemand, dan uit kunstgevoel of teedre ontroering, weene! 
Gij wordt ons Godsdienst voor het hart in uw verheffend streven, 
Ja! roept den hemel hier terug, als ééns in Edens dreven. 
 
En zoude uw staf verbroken zijn, uw troon zijn neêrgezonken? 
Die glansen, die om 't achtbaar hoofd van 's Hemels Englen blonken, 
Die straalden om de grijze kruin van Barden en Profeten, 
Die zouden thans zijn uitgedoofd! De taal zou zijn vergeten, 
Die aan uw' weelgen oeverzoom, Jordaan en Eufraat! psalmde, 
Of door uw wouden, heuvelkling van Pindus' keten! galmde, 
Of langs uw heide en stranden klonk, o Schotlands trotsche bergen, 
Of waar zich golfslag, storm en klip, doorOdin's kroost zag tergen! 
 
Neen! oostergloed en noorderlicht! nog kleurt uw weêrschijn 't westen; 
En 't geen ons van uw majesteit in kalmer eeuw mag resten, 

{==777==} {>>pagina-aanduiding<<}

Is niet de wisselbare vorm, maar de eigen geest des levens, 
Die slechts in andren tooi zich hult bij hooger doel zijns strevens. 
Ja! de onuitputbre vindingskracht, der menschheid ingeschapen, 
Behoeft tot nieuwe zegepraal niet meer 't verouderd wapen: 
De Dichter heerscht op stof en toon; hij komt om te overwinnen, 
En vest met magt zijn rijksgebied in hart, in ziel en zinnen. 
 
o Dichters van mijn Vaderland! ik kan uw taal slechts stamelen, 
En naauwlijks needrig veldgebloemt' tot offerkransen zamelen; 
Maar gij, die roos en anemoon door lelies weet te slingeren, 
En lauwren om uw' schedel vlecht met kunstërvaren vingeren, 
Gij, brengt uwe offers op 't altaar en doet der Godheid hulde, 
Die met der Dichtkunst heilig vuur uw rein gemoed vervulde: 
O! dooft dat vuur toch nimmer uit, maar laat het helder gloren, 
En worde haast der kunsten eeuw in Nederland herboren! 
 
Neen! 't is niet wars van poëzij, het volk, dat Vondels kweekte, 
Dat op de schim der Feitama's, bij beter licht, zich wreekte; 
Die afgoôn, ééns te dwaas vergood, vernederde en onttroonde, 
Toen Bellamy het wakker riep en 't pad ten zangberg toonde: 
Waar Feith, van uit der graven nacht, het morgenrood deed gloren, 
En aan de roos van 's levens vreugd ontnam den scherpen doren: 
Waar Bilderdijk, met reuzenkracht, de taal als was verkneedde, 
Een vroeger wereld ons herschiep en haar met licht omkleedde; 
Geheel een zalig geestenheer, met 's aardrijks hemelzonen, 
Deed zweven op het maatgeluid van zijn bezielde toonen, 
Maar 't Godvijandig reuzenrot met 's afgronds zwarte drommen, 
Op 't daavren van 't bazuingeschal, deed siddren en verstommen. 
 
Wis! 't volk, dat zulk een bardenrei het aanzijn heeft geschonken, 
Zal luistren naar uw heerlijk lied. Wilt gij dan 't hart ontvonken 
Van al wie 't Nederlandsche bloed nog smetloos vloeit door de aderen, 
o Dichters, zulk een' eernaam waard! herroept den tijd der vaderen! 
 
Ja! ligt, dat wij, wien 't soms behaagt een kunstloos lied te kweelen, 
Die soms, bij welgelukten greep, met harp of citer spelen, 
Maar wien de scheppingskracht ontbreekt, die 't stof bezielt ten leven 
En in een fladdrend luchtgewaad het eeuwig schoon doet zweven; 

{==778==} {>>pagina-aanduiding<<}

Ligt, dat wij, zwakker zangrenschaar, aan 't slijk der aarde onttogen, 
Ons, door uw' ademtogt ontvlamd, verheffen naar den hoogen. 
Het volk, als uit een' slaap gewekt, zal Dichtkunst weêr aanbidden, 
En huldigt dan haar' priestrenstoet, herrezen in ons midden. 
Dan zal 't op nieuw eene eere zijn, geteekend met haar' stempel, 
Al waar' 't als needrig altaarknaap, te dienen in haar' tempel. 


Middelburg, 1844.


a.f. sifflé.


Aandoenlijk vertrouwen op god.

Een oude Jood in Gallicië, vader van acht kinderen, verloor, ten tijde der jongste handelscrisis, zijn geheele vermogen, hetwelk hij zich op eene eerlijke wijs, met den handel in was en honig, verworven had. In zijn vast vertrouwen op de Voorzienigheid wist hij zichzelven en zijn ter neder geslagen gezin niet anders en niet krachtiger te troosten, dan door het naar buiten en midden onder zijne talrijke bijenkorven te voeren, waar hij deze indrukmakende woorden tot hetzelve sprak: ‘Gij ziet, mijne lieven, hoe vlijtig deze diertjes voorraad verzamelen; maar, wat zij den geheelen zomer door bijeengebragt hebben, ontrooven wij hun meêdoogenloos, gelijk het lot ons thans al wat wij met zoo veel moeite bijeengebragt en zaamgespaard hebben ontrukt. Doch laat on deze bijen nu verder beschouwen en ons ten voorbeeld nemen. Naauwelijks hebben zij hun goed verloren, of zij verstrooijen zich door bosch en veld en beginnen onverdroten hun verzamelen op nieuw. Zoo willen ook wij uit elkander gaan en ons, waar de gelegenheid zich daartoe aanbiedt, in eerlijke dienst verhuren. De Heer, op wiens wenk de natuur zich jaarlijks voor de bijen, gelijk voor al zijne andere schepselen, verjongt, zal ook onze eerlijke pogingen zegenen en ons eenmaal weder in eene en dezelfde hut bijeenbrengen.’


Gepast gebruik van dokters-recepten.

Ik trad eens, dus lezen wij in een onlangs uitgegeven Reisboek, te Konstantinopel met eenen Italiaanschen, aldaar

{==779==} {>>pagina-aanduiding<<}
zeer geachten geneesheer in een koffijhuis. In hetzelve werd hij door eenen Turk van een sterk en gezond voorkomen gegroet. De arts, die hem vroeger behandeld had, was niet weinig verblijd over dit blijkbaar bewijs van zijne kunst, en vroeg, tot nog meerdere bevestiging, den Turk, hoe hij zich na het gebruik zijner middelen bevond? ‘Wèl,’ antwoordde deze, ‘regt wèl.’ - ‘En hebt gij ze alle gebruikt?’ vroeg de dokter verder. ‘Ja zeker,’ hernam de ander; ‘zie, ik draag ze nog alle bij mij,’ en dit zeggende nam hij zijne roode muts af en wees ons al de recepten, welke hij als toovermiddelen aanhoudend bij zich droeg, zonder in het minste te vermoeden, dat van dezelve nog een ander gebruik te maken was. Misschien werkten de briefjes homoeopathisch. Kortom, de man werd gezond.


Redding van waar zij niet te verwachten was.

Gedurende de overstroomingen, die in den loop der maand November van het vorige jaar in het zuiden van Frankrijk zooveel verwoesting aangeregt hebben, geleidde een Gendarme te paard eenen man, die van diefstal beschuldigd was, gevankelijk naar Grenoble. Beide moesten eene brug over de Romanche over. Het paard werd schuw voor den bruisenden stroom en wierp zijnen berijder in het water. De gevangene, in plaats van de vlugt te nemen, redde dengeen, die hem gevangen genomen had, met het uiterste gevaar van zijn eigen leven.


Onbeperkte koningsmagt.

Eenige hovelingen spraken in tegenwoordigheid van lodewijk XIV, die destijds eerst vijftien jaren oud was, van de onbeperkte magt der Turksche Sultans, en voerden onder anderen aan, hoe deze naar welgevallen over leven en goed hunner onderdanen konden beschikken. ‘Dat noem ik nog eerst regeren!’ zeî de jonge Koning. De Maarschalk d'estrées, niet zonder reden voor de kwade gevolgen eener zulke wijs van denken bij den aanstaanden beheerscher van Frankrijk beducht, hernam: ‘Ja, Sire; maar gedurende

{==780==} {>>pagina-aanduiding<<}
mijn leven alleen zijn er ook reeds twee Sultans verworgd geworden.’


Molière en Bossuet.

In het begin dezes jaars heeft de Heer aimé martin in het Journal des Débats eenige belangrijke bijdragen tot de geschiedenis van het te Parijs voor molière opgerigte gedenkteeken geleverd, bij welke gelegenheid hij onder anderen ook herinnerde, hoe zelfs de beroemde bossuet eene soort van banvloek over den naam van Frankrijks grootsten blijspeldichter en zedenschilder heeft uitgesproken. De nakomelingschap, zegt hij, zal dit anathema naauwelijks voor mogelijk houden, vooral wanneer zij het in verband brengt met de volgende anecdote, de laatste uit molière's leven, met wiens dood zij ook geschiedkundig zamenhangt. Op den ochtend namelijk van den dag, waarop de dichter en tooneelkunstenaar bijna onder het oog van het publiek overleed, gaven zijne vrouw en zijne vrienden zich alle mogelijke moeite, om, daar zij hem zoo uiterst zwak zagen, hem dien avond van het tooneel te houden. ‘De mensch,’ was zijn antwoord, ‘kan veel uitstaan, eer hij sterft; ik voel wel, dat mijn einde nadert; maar daar zijn vijftig arme werklieden, die geen ander middel om te leven hebben, dan hun dagloon - wie zal hun heden avond brood geven, wanneer ik niet speel?’ Hij ging derhalve en speelde den Malade imaginaire, terwijl hij zelf op dat oogenblik misschien de wezentlijk ziekste mensch in gansch Parijs was; hij speelde, ging naar huis en stierf, ‘van de kluchten des schouwtooneels,’ gelijk bossuet zeide, ‘plotseling overtredende voor den stoel des Regters, die gezegd heeft: Wee u, die daar lacht, want gij zult weenen.’ - Eene eeuw was sedert zijnen dood verloopen, eer iets voor molière's nagedachtenis gedaan werd. Eerst in het jaar 1769 kwam de Fransche Akademie op de gedachte, om in haren boezem
eene lofrede op den dichter te doen houden. In het jaar 1778 deed zij in hare vergaderzaal molière's borstbeeld, gelijk naderhand zijn standbeeld, oprigten, en wel door een merkwaardig toeval - wanneer het toeval was - digt naast het standbeeld van bossuet.



(*) Horat., Epist. L. I:53, 54.

O cives, cives, quaerenda pecunia primum est, 
Virtus post nummos. 




(†) Sat. L. I:62. - quia tanti, quantum habeas, sis.

(*) Men zie onder andere het waarlijk geleerde ‘Aanhangsel, behelzende eenige brieven over de leer der Doopsgezinden, gewisseld tusschen jan klaasz van grouw en engel arendsz van dooregeest,’ achter het aangehaalde boek.

(*) Zie teijler's Godgeleerd Genootschap, Deel XXXI. bl. 40 env.

(*) Zie Leven en Character van allard hulshoff, voorgesteld door willem de vos, bl. 44.

(*) Men zie onder andere den titel van 's mans
Letterkundige Naoogst.

(*) Zijn al deze bekeeringen ook geschied door de onmiddellijke werking van Gods genade, door eene openbaring van jezus, gelijk den Tharsischen Israëliet saulus op den weg naar Damascus wedervoer? Zie bl. 356.

(*) Met betrekking tot Oost-Indië zal dit beteekenen, de ontdekking van den zeeweg derwaarts. Rec.

(*) Zie Vaderl. Letteroef. 1841. No. XIV.

(*) Hierover meer in een werk, hetwelk spoedig het licht zal zien, onder den titel: Tafereelen uit het leven van eenen wetenschappelijk gevormden, maar behoeftigen Plattelandsheelmeester.

(*) Deze aankondiging is ingezonden, vóór des Hoogleeraars antwoord aan Waarheid in Liefde het licht zag.

(*) ‘De bladzijden konden met geen doorloopend nommer worden gedrukt,’ zegt de Vertaler, ‘dewijl wij de oorspronkelijke werken niet hebben ontvangen, gelijk zij thans elkander opvolgen en volgen moesten.’

(*) Waarom niet den tijd?

(*) De Hoogl. kist heeft ten deze, bl. 26, eene aanteekening, gegrond op mededeelingen van den zoo naauwkeurigen l.j.f. janssen, die echter, naar Ress. meening, eenige wijzigingen zullen moeten ondergaan. Dirk van bronkhorst enz. was gehuwd met elizabet van limburg stirum, en had twee zonen, 1. joost, getrouwd met johanna van brederode, zuster van Heer hendrik. Hij werd in 1568 gebannen. 2. Dirk, gehuwd met elizabet van bueren, had één zoon, george: heeft blijkens een' penning veel gezag in Friesland, sterft als kloekhartig medeverdediger van Leyden in 1574, en wordt ten zelfde jare nog opgevolgd te Nedermürmpter, door zijnen broeder joost. De zoo veel belovende george schijnt dus ook al vroeg bezweken te zijn.

(*) Prof. kist herinnerde zich, Aant. 36, wel den naam van leonardus panhusius, maar kon, dit schrijvende, de plaatsen niet wedervinden, waar hij voorkwam. Wij
verwijzen den Hoogleeraar naar 's gravesande's 200 jarige gedachtenis dier eerste Synode, bl. 221, en geven Z.E. tevens in bedenking, of de in notis, bl. 8, geuite gissing, dat de 2de uitgave van het Martelaarsboek, te Delft, bij herm. schinkel geschied kan zijn, niet veel meer zou gelden van de 3de, dat is die van 1566, in welke reeds, even als in die van 1601, de naam van a. van haemstede niet genoemd wordt. Men zie er over het berigt van Ds. g.d.j. schotel in den Kunst- en Letterbode van 1838, No. 41. 7 Sept.

(*) Critik der reinen Vernunft, Transcendentale Methodenlehre 11 Hauptst. II Abschn. Vom Ideal des höchsten Guts.
p.m. 838, 839, 842 und 843.

(*) Het vervolg van: Analytische opgave der gedrukte Charters, Diploma's, Handvesten enz. betrekkelijk Noord-Braband, dat nog niet gekomen is, zal toch wel gratis aan de inteekenaren van het Mengelwerk worden afgeleverd?

(*) Zoo bijv. prichard. Reeds vroeger in het ook door den Heer van der hoeven aangehaalde werk (Researches into the physical history of mankind, Vol. 1, 3de Ed. 1836) heeft prichard deze stelling ontwikkeld, en ook nog onlangs heeft hij dezelve verdedigd, zoodat hij tot het resultaat komt: ‘that all human races are of one species and one family.’ (The natural History of man; comprising Inquiries into the modifying Influence of physical and moral agencies on the different tribes of the human family. By j.c. prichard, London 1843, p. 546.) Verg. p. 473 sqq. en ook p. 5 en 17 sqq.

(*) Van deze dissertatie is tot heden nog slechts de introductie en het begin van het eerste hoofdstuk in het licht verschenen.

(†) Het eiland Ternate is eene der Moluksche eilanden en deszelfs eigenlijke bewoners verschillen in zeden en gewoonten hemelsbreed van de eigenlijke Maleijers. Men zie onder anderen hierover: Handleiding tot de Aardrijkskunde van Neêrlands Oostindische bezittingen, (uitgegeven door de Maatschappij: Tot Nut van 't Algemeen) 1843, bl. 258, verg. bl. 8.

(*) Etudes Cliniques sur les Maladies des Vieillards.

(*) Zoo worden bij de ontdekkingen nopens het aardmagnetismus, hoewel dat anders ook hoog genoeg gaat, de namen van hansteen en steinhäuser niet eens genoemd.

(*) Een gezigt van den Rigi bij zonsopgang, door eenen ooggetuige fraai beschreven, komt voor in
Reisverhaal, of een stuk uit mijn Dagboek, door c. hooijer, te Zalt-Bommel (Vaderl. Letteroef. van 1836, No. 1. Mengelwerk, bl. 33.)

(*) De Katholiek, Nov. 1843, bl. 352 enz.

(*) Welk eene zonderlinge woordvorming, waarlijk niet aan te prijzen of na te volgen, evenmin als het gebruik van woorden, gelijk deze: verstandig-teeders, mannelijk-vaderlijkers, bl. 99; declamabel en declamabeler en zangbaarder, bl. 103. Het is ons onbegrijpelijk, hoe een Hoogleeraar (iemand, die jaar uit jaar in voor soms lustelooze passagiers den conducteur op eene onzer akademische diligences speelt,!! bl. 257) zulke woorden kan goedkeuren en bezigen.

(*) Lutheri Praef. ad melanchthonis Ennar. ad Pauli Ep. ad Coloss.

(*) Na het bovenstaande verslag te hebben geschreven, ontvangt Ref. de Allgem. Kirchenz. van Maart d.j., waar hij, in het Theol. Literaturblatt, No. 33, eene zeer gunstige beoordeeling aantreft van eene nieuwe levensbeschrijving van melanchthon, getiteld: Philipp melanchthon, sein Leben und Wirken, aus den Quellen dargestellt von karl matthes Altenburg 1841. Deze recensie prijst het werk van matthes als vollediger, dan dat van galle, en oordeelt, dat noch de geschiedkenner ex professo, noch de beschaafde leek er iets wezentlijks in missen
zullen. De levensbeschrijving schijnt overigens bijzonder te zijn ingerigt tegen de beschuldigingen, vroeger en later tegen melanchthon ingebragt. Indien wij het werk zelf aan deze hoogst gunstige beoordeeling bevinden te beantwoorden, rijst mogelijk de lust wel bij ons, om het als een' tegenhanger tot het onderhavige voor onze landgenooten over te brengen.

(*) Het Ministerie voor het Publiek Onderwijs, de Nationale Nijverheid en de Koloniën, van 1818-1824.

(*) Deze zijn Mevr. diodati, geb. nolthenius, te Delft, maria elizabeth diodati, gehuwd met Dr. a.g. van stipriaan luizius, te Rotterdam, en susanna diodati, gehuwd met den Heer van hoytema, te Kuilenburg.

(*) Daar de uitvinding van het mikroskoop reeds in het begin der zeventiende eeuw heeft plaats gehad, zoude men het als mogelijk kunnen stellen, dat harvey van dit werktuig gebruik kan gemaakt hebben. Dat hij er evenwel inderdaad geen gebruik van gemaakt heeft, blijkt zoowel uit het geheele verhaal zijner ontdekking, waarin van geen mikroskoop melding gemaakt wordt, als uit de uitdrukkelijke woorden bij sprengel (Th. IV. p. 97) en bij haller (Elementa Physiologiae corporis humani, T. I. p. 216). Ook bij zijn onderzoek omtrent de ontwikkeling van het ei heeft harvey van het mikroskoop geen gebruik gemaakt (sprengel, l. l. Th. IV. p. 237).

(*) Zie derzelver namen bij laurens van haecht goidtsenhoven, Chroniicke van de hertoghen van Brabant, bl. 13.

(*) Van die Dissertatie is verslag gedaan, Vaderl. Letteroef. 1842. No. II, bl. 49.

(*) Allgemeine Schulzeitung von zimmermann, 1843, S. 781. Met afkeuring van de leerwijze van wurst, vindt men voorts in dat Tijdschrift gewaagd, Jahrg. 1843, S. 1402; 1844, S. 341 und 343, en elders.

(*) China en de Chinezen, door j.f. davis, drie Deelen. Amsterdam, bij g.j.a. beijerinck, 1841.

(*) Colebrooke heeft in de Asiatics Researches een tafereel van de Indische Wijsbegeerte geleverd, en ons hierin vier verschillende stelsels doen kennen. 1o. Dat der Vedanta, hetgeen eene verklaring van het Pantheïsmus der Veda's is. 2o. Dat van Sankhya van Patandjali, hetwelk even als het vorige eene idealistische strekking heeft. 3o. Dat van Niaya, waarin men een' meer verstandelijken en logischen gang aantreft, en eindelijk ten 4o. Dat van Sankhya van Kapila, hetwelk het materialismus ten grondslag schijnt te hebben, en misschien de wetenschappelijke leer der Buddhisten uitmaakt. Het Niaya-stelsel heeft het meest iets van eenen wijsgeerigen vorm, en komt eenigzins met dat van aristoteles overeen. Daar de leeftijd van deszelfs vervaardiger onzeker is, heeft het vermoeden, dat welligt de Arabieren, die de schriften van den wijsgeer van Stagyra
vertaalden, de kennis aan zijne leer, te gelijk met hunne wapenen in Indië overbragten, veel waarschijnlijkheid; waardoor dus het Niaya-stelsel, in plaats van eenen Oosterschen, eenen Griekschen oorsprong zoude hebben. Men zie hierover eene verhandeling: La philosophie des Hindous, in de Nouveaux mélanges Asiatiques van abel rémusat. Panthier heeft de verhandeling van colebrooke over de Indische Wijsbegeerte in het Fransch vertaald.

(*) Aristoteles, Metaphysica, Lib. 1. Vergelijk hiermede ritter, Geschichte der Ionische en Geschichte der Pythagorische Philosophie, twee kleine, doch zeer lezenswaardige geschriften, die hem reeds als den bevoegden geschiedschrijver der wijsbegeerte doen kennen.

(*) Het was aan onze eeuw voorbehouden, om de schriften van de twee grootste wijsgeeren, die immer bestonden, meer algemeen onder de beschaafde wereld te verspreiden, namelijk door de vertalingen van schleiermacher en cousin, en door die menigte van verdienstelijke verhandelingen, in Duitschland over de Platonische wijsbegeerte uitgekomen. Onder onze landgenooten heeft zich van heusde in dit opzigt ook verdienstelijk gemaakt. De studie van aristoteles, vroeger zoo verkeerd begrepen en toegepast, en sedert langen tijd zoo onverdiend vergeten, is thans weder verlevendigd. Men is begonnen om verscheidene zijner werken vertaald uit te geven, en in Frankrijk aangevangen om hem geheel over te zetten; terwijl zijne
Metaphysica het onderwerp der nasporingen van Duitsche en Fransche geleerden, zoo als michelet (1836), ravaisson (1840), cousin (1838), en vooral van glaser (Berlin 1841), geworden is.

(*) Zie jules simon, Le Dieu d' Aristote, 1840.

(*) Men zie over deze Christelijke Wijsbegeerte ritter, Geschichte der Philosophie, 5 und 6 Th. 1841, waarin over dit onderwerp en onder dien titel uitvoerig gehandeld wordt.

(*) Oliver is een knaapje, dat bijna in denzelfden treurigen toestand verkeert, als laura, en ook in het Blinden-instituut is opgenomen. Ook hij is blind en doofstom.

(*) Om den wil der allerheiligste Maagd! om dien der onbevlekte ontvangenis!

(*) Het volgende opstel werd in de maand Februarij l. l. aan de Redactie van den Gids, met verzoek van plaatsing, ingezonden. Daar ik er tot het laatst van November niets van vernam, begon ik te vermoeden, of het misschien verloren mogt zijn geraakt, en nam de vrijheid mij dienaangaande aan de Redactie voornoemd te adresseren, namens welke mij eindelijk door den Uitgever gemeld werd, dat door het plotseling vertrek van een' der Redacteuren, bij wien mijn stuk berustte, de Redactie in de onmogelijkheid was, om aan mijn verzoek ter plaatsing te voldoen; dat de Redactie inmiddels haar best zou doen, om weêr in het bezit te geraken, zoowel van deze als van andere dergelijke papieren, en men dan ook wel de goedheid zou hebben mij niet onbekend te laten omtrent het al of niet raadzame (sic!) van het plaatsen mijner bijdrage. Daar ik nu de vermetelheid heb, om, zonder het advies van die Heeren over het al of niet raadzame, toch mijn stuk te laten drukken, al was het alleen om te voorkomen, dat gemelde plotseling vertrokken Redacteur (men kent hem!) er soms verder misbruik van maakt, zoo hoop ik, dat de Redaetie ὑψιβρεμέτης van den Gids mij dit niet ten kwade zal duiden.


Dit zijn eenvoudig de daadzaken: ik onthoud mij van alle aanmerkingen: Sapienti sat!


Arnhem,


2 Jan. 1844.


Mr. D.J. van Stégeren.

(*) ‘In der antigone und der elektra offenbarten sich die höchsten sittlichen Gesetze in ihrer erhabensten und schreckenvollsten Würde: das Werkzeug ihrer Handhabung ist in beiden eine Jungfrau. Denn in edlen Frauen lebe am kräftigsten und als ein Grundtrieb ihres Wesens das allgemeine Gefühl der höchsten Sitte im ursprünglichsten und erhabensten Sinne: statt also dem Dichter vorzuwerfen, dass er die Weiblichkeit zu hart und männlich behandelt habe, müsse man ihn vielmehr bewundern, dass er sie so glorreieh erhoben habe zu ihrer höchsten und heiligsten Bedeutung.’ Solger, Vorrede zur Uebers. S. XXX. sqq.

(*) ‘Von der Tragik ist es bekannt, dass sie in ihrer Blüthezeit ein klares Bild des nationalen Glaubens sein musste, den niemand ungestraft verletzen durfte. Daher finden wir die zeitgemässe Denkart nirgends treuer dargestellt als in den Tragikern, deren Aussprüche desshalb so allgemein verehrt und fast wie Orakel betrachtet wurden, weil sie tief in das Attische Leben eingingen und diejenigen Ansichten umfassten, welche im Volke selbst zur Reife gekommen waren. Mit unglaublicher Wirkung verbreitet sich diese rein menschliche Bildung über alle Kreise des Lebens, indem Philosophen und Redner sie befestigten und zur Norm des Denkens und Handelns machten,’ etc. Bode, Geschichte der Hellen. Dichtkunst, III, 1, p. 154.

(*) Dioscorides in het bekende epigram: Anthol. Palat. VII, 37. Aristoph., Byzant. in Argum. Antig.

(†) Argum. Antig. extr. Cff. bode, l. l. p. 360 en de daar aangehaalde schrijvers. Boeckh, des sophocles' Antigone, Gr. und Deutsch, nebst zwei Abhandlungen, Berlin 1843, p. 125 sqq. en 183 sqq.

(§) Plutarch. de gloria Athen. 6. demosth. de falsa legat. p. 418.

(✱) Vroeger meende men, volgens het Argum. Antig. Aristoph., dat euripides haemon met de heldin liet trouwen; en alles een' gelukkigen uitslag had: Welcker echter heeft in zijn werk: die Griech. Tragödie mit Rücksicht auf den Epischen Cyclus geordnet, 2 Abth. S. 563 sqq. dit overtuigend weêrlegd, en uit de fragmenten der tragoedie en den geest der handeling bovenstaande uitkomst verkregen.

(*) Zie b.v. isocrat. Panathen. p. 393 ed. Basil. Herodot. IX, 27. Xenophon, Hellen. VI, 5, 46. Plutarchus, Thes. 29. Apollon. III, 7, 1. Eurip. Sappho vs. 672. Lysias, Epitaph. § 7 sq. Vergelijk ook het beroemde gevecht van de Arginusische eilanden.

(†) Vs. 1055 sqq. Cf. Prof. van limburg brouwer, Zedel. Schoonheden van sophocles, p. 100.

(*) Zie vooral hare eigene hoogst merkwaardige woorden vs. 895 sqq., en daarover laatstelijk boeckh, l. l. p. 260 sqq.

(†) Vs. 26 sq.

(§) Vs. 37.

(※) Cf. gruppe, Ariadne, p. 216.

(‡) Vergelijk de soortgelijke symmetrische tegenstelling van electra en chrysothernis in sophocles' Electra.

(*) Vs. 49 sqq.

(†) ‘Offen also will sie es thun, und nicht sowohl starrer Heroismus ist es, was sich hierin spiegelt, als vielmehr jener edle Unwille über die Verletzung des Heiligen und der Ihr heilig obliegenden Pflicht. Echt Sophokleisch; was wir aber hier in einem einzelnen Satz haben, geht eigentlich immer durch die ganze Handhabung seiner Charaktere und Stücke hindurch; es wird nämlich so eingeleitet und angesponnen, dass immer erst durch ein plötzliches Umschlagen die Charaktere sich imposant als das hervorheben, was sie in innerster Seele sind.’ Gruppe, Ariadne, p. 217.

(*) Vs. 557.

(†) Zie b.v. vs. 549:

ἀλγοῦσα μὲν δῆτ᾽, εἰ γέλωτ᾽ ἐν σοὶ γελῶ. 


en het geheel vrouwelijke:

οὔτοι συνέχθειν, ἀλλὰ συμϕιλεῖν ἔϕυν, vs. 521. 




(§) Zoo hier als elders heb ik ironie in eene andere beteekenis genomen dan die, waaraan men bij socrates en plato gewoon is, volgens de bepaling van cicero, de Orat. II, 67: ‘urbana dissimulatio - - cum toto genere orationis severe ludas, cum aliter sentias ac loquare. De ironie van sophocles is gegrond in de menschelijke zwakheid en kortzigtigheid, en hangt naauw met het noodlot en met zijne geheele tragische kunst zamen. Wat plato voor de intellectuéle wereld is, ditzelfde is sophocles voor de zedelijke. Zie hierover hegel, Werke B. 10, p. 84 sqq. B. 16, p. 486 sqq. Gruppe, l. l. p. 736 sqq. Thirwall, on the Irony of sophocles, in Philologisch Museum, T. II, No. VI, p. 483. Bode, l. l. p. 384, k.o. müller, Gesch. der Griechischen Literatur. IIter Band, p. 126 sq. et 139.

(*) Zie zoowel over het karakter van creon als het choor, mijn' geachten Ambtgenoot Dr. elink sterk, Gesprek met de Recensenten etc. p. 50 sqq.

(†) Zedel. Schoonh. van sophocles, p. 103 sq. Cf. vs. 471 sqq.

(§) Vs. 127. Cf. vs. 1321 en boeckh, l. l. p. 164.

(*) Cf. hierover gruppe, l. l. p. 736.

(†) Vs. 220.

(§) Vs. 221. Cff. 294 sqq. 310 en 326.

(※) Cff. gruppe, l. l. p. 220. Bode, l. l. p. 396.

(‡) Vs. 289 sqq.

(*) Vs. 304 sqq.

(†) Vs. 371.

(§) Cf. vs. 392.

(*) Vs. 431.

(†) Vs. 441.

(§) Vs. 469.

(*) Zie over de onderlinge miskennîng van creon en antigone, beide van hun verschillend standpunt de zaak geheel verschillend beoordeelende, boeckh, l. l. p. 164 sqq. en vooral de woorden, p. 165: ‘Jeder wiederholt erneut seine Ueberzeugung, und deckt das fremde Unrecht auf, ohne das eigene zu erkennen. Um vieles andere zu übergehen, will ich nur eine treffende Bezeichnung des Eigenwillens beider herausheben, indem antigone dem kreon einwirft, alle sähen ihr Recht ein, und schwiegen nur aus Furcht, er aber ihr entgegenhält, ob sie sich nicht schäme, andres Sinnes als ihre Mitbürger zu seyn.’

(†) Vs. 521.

(*) Vs. 557: ‘Ismene wenschte slechts te leven om te leven voor hare betrekkingen; en achtte den dood niet, als deze haar ontroofd werden.’ Limburg brouwer, l. l. p. 122.

(†) Hierom moet ook vs. 570 noodzakelijk en volgens de beste Codd. aan ismene, niet aan antigone worden toegeschreven. Cff. gruppe, l. l. p. 263: ‘die geschlechtliche Liebe, die sich bei den Alten nicht so ätherisch verkleidete, muss in dem
Augenblick zurücktreten, wo es jene heilige Pflicht gilt, eben dies erst macht das Opfer gross; sie darf nicht früher hervortreten, als bis die That vollbracht ist,’ en elink sterk, Schrik en Medelijden, p. 150 sq.

(*) Vs. 615 sq.

(†) B.v. vs. 657 sq. 729 sq.

(§) Zie hierover gruppe, l. l. p. 225 sq.

(*) Vs. 885 sqq.

(†) Cff. limburg brouwer, l. l. p. 118 sq. Gruppe, p. 230.

(*) Vs. 1045 sqq.

(†) Vs. 1094.

(§) Poët. C. 14, 16. Cf. boeckh, l. l. p. 172 sq.

(*) Vs. 1286. Cf. 1304 sq.

(†) Zie hierover de schrijvers bij bode, l. l. p. 390 sqq. en laatstelijk boeckh, l. l. p. 160 sq.

(§) Cf. demosth. de falsa legat. § 247. Wexii, Prolegomena in Antig. p. 53 sqq.

(*) Gruppe, l. l. p. 241 sq.

(*) Dikwijls kan het gebeuren, dat de lezer meent, dat zij geen middel bezit, om de dingen te bemerken, waarvan ik spreek. Maar hare fijngevoeligheid is zoo groot, dat er naauwelijks iets in een vertrek kan gebeuren, zonder dat zij er iets van bemerkt. Aan tafel weet zij altijd uit te vinden, hoe veel personen er zijn; zij weet, wanneer zij gedaan hebben met eten; zij bemerkt het minste gedruisch door kloppen op de tafel veroorzaakt. Dat alles is voor ons zoo gewoon, dat men vergeet er over te spreken.

(*) Zie de Literatuur hierover bij bode, l. l. p. 512 sqq., en k.o. müller, l. l. p. 177 sq.

(*) Vs. 92.

(†) Vs. 94 sqq.

(*) Vs. 16 sqq. Cf. 446 sqq.

(†) Zie vooral de woorden van menelaus, vs. 337 sqq.

(§) Vs. 439.

(※) Vs. 442 sq.

(*) Vs. 541.

(†) Vs. 590 sqq.

(§) Zie b.v. vs. 619 sqq.

(*) Vs. 631 sqq.

(*) Vs. 819 sqq.

(†) Zie hierover gruppe, l. l. p. 477 sqq.

(*) Vs. 1124 sq.

(*) Vs. 1254 sqq.

(*) Vs. 1338 sqq.

(*) Zie over het choor in deze tragoedie, van limburg brouwer, Zedelijke Schoonheden van euripides, p. 180 sq. Gruppe, l. l. p. 472, 481 en 496.

(*) Vs. 1402 sqq.

(*) Cff. van limburg brouwer, l. l. p. 205 sqq. Gruppe, p. 493.

(*) Poëtic. XV, 9.

(*) Aristot. Poët. 25, 6 ibique ritter.

(*) Het verstaat zich, niet die der voorstanders van kerkelijke, maar van staatshervorming.

(*) Monsieur soyer heeft een gezigt zijner keuken in plaat doen brengen, waarvan hij aan elken bezoeker exemplaren aanbiedt, tegen een (Eng.) schelling per stuk.

(*) De hier vertaalde coupletten zijn niet door c. de la vigne zelven publiek gemaakt, maar verschenen, weinige weken na zijnen dood, op vergunning zijner weduw, in sommige Fransche dagbladen. (Gazette de France 24 Décembre 1843 e.a.) Hij schreef ze niet lang vóór zijn overlijden, nadat hij zich door ongunstige omstandigheden gedwongen had gezien, om zijn landgoed Madeleine te verkoopen, waaraan hij bijzonder gehecht was. Uit een' kleinen optrek aan de andere zijde der rivier in het dorp Saint-Just (bij Vernon) zag hij zijne voormalige woning regt tegenover zich liggen, en zong hij vaarwel aan dit zijn geliefkoosd verblijf. Mogen de laatste verzen des begaafden Dichters belangstelling, derzelver gebrekkige overzetting verschooning vinden! - Vert.

(*) Men zie hierover de voortreffelijke verhandeling van jourdan, des traductions d'Aristote dans le moyen âge, bijzonder in de Duitsche vertaling van stahr, den Schrijver van de Aristotelia, Aristoteles bei die Römer, onder den titel van Geschichte der Schriften von aristoteles im Mittelalter.

(*) Men zie over de Scolastieke Wijsbegeerte in het algemeen, en over abeilardus in het bijzonder, cousin, Fragmens philosophiques. Philosophie Scolastique 1840.

(*) Gehouden in de Maatschappij Verscheidenheid en Overeenstemming, te Rotterdam; alsmede in de Maatschappij voor Natuur- en Letterkunde, Diligentiâ, te 's Hage, op den 8 en 22 Dec. 1843.

(*) Het aangehaalde is een deel der aanspraak van den even grooten Staatsman als Geleerde in zijne betrekking van Agent van Opvoeding, gehouden in de eerste Vergadering der Schoolopzieners in den jare 1801.

(*) Te weten: van der palm, bij de aanvaarding van het Agentschap van Nationale Opvoeding, 26 Junij 1799. Zie n. beets, Leven en Karakter van van der palm, bl. 61.

(*) Dat juvenalis hier de dapperheid, de virtus bellica, bedoelt, zullen zij, die zich de plaats herinneren, gemakkelijk begrijpen; gelijk men overigens ligtelijk zal inzien, dat over het algemeen de meeste, door den schertsenden schrijver van dit opstel aangehaalde, gezegden der beide schimpdichters niet anders zijn dan ironie. - Vert.

(*) Gevende ongeveer dezen berijmden zin:

Geld maakt zwart wit, vuil schoon, slecht regt, den bloodaard held, 
Oud jong, melaatschen rein, vloek zegen; ja, het geld 
Geeft dieven titels, rang, ja meer - 
Het heft hen op 't gestoelt' der eer! 




(*) Bekend is de overlevering (legende) in Duitschland van de Doppelgänger, dat is zulken, die, het zij wakend of wel in den droom, zichzelv' aanschouwen of zichzelv' dubbel zien, en wier spoedige dood alsdan onvermijdelijk geacht wordt.

(*) Men zie over dit onderwerp de voortreffelijke bekroonde prijsverhandeling van den, voor de wijsgeerige wetenschappen te vroeg overledenen vaderlandschen geleerde schreuder steinmetz, over het beginsel der genoegzame rede als bewijs voor Gods bestaan.

(*) Horatius zinspeelt daarop ook in zijne Ode, Lib. I. Od. 28.

(*) Matth. XIX:14.

(†) Openb. XIV:3-5.

(*) Voorgedragen in 1840 in het Departement Harlingen der Maatschappij tot Nut van 't Algemeen.

(*) De lezer gelieve zich te herinneren, dat dit gesprek in 1840 gehouden werd.

(*) Van
kampen, Geschiedenis der Nederlanden, Deel II, bladz. 126.

(†) Voor diegenen, welke het Fransch niet mogten verstaan, laten wij hier eene vertaling volgen: ‘De moed en het geduld hebben de Hollanders tot een vrij volk gemaakt, en de nijverheid heeft hen verrijkt. Zij dwingen de zee, in hare bedding te blijven, weten haar terug te voeren, wanneer ze buiten de oevers getreden is, en waken op het strand tegen eenen nieuwen inval der golven, die hen van alle zijden bedreigen.’


‘Een onvermoeide ijver, eene wijze spaarzaamheid van geld en tijd, eene kustscheepvaart, welke eindigt met de bemagtiging van den oceaan, verheffen de Bataafsche Republiek, binnen den tijd van twee eeuwen, tot den hoogsten trap van magt, en weldra heeft haar koophandel geene andere grenzen, dan die der wereld.’

(*) De Cirkassiërs gebruiken hunne gevangenen als slaven, en om hun het vlugten te beletten, kerven zij hun de huid der hielen open en strooijen alsdan kort gesneden paardeharen in de wonden. Wanneer nu deze weder geheeld zijn, ondervindt hij, aan wien de kunstbewerking verrigt is, telkenmale hij snel wil voortloopen, of eenigzins op het achtereind der voetzool drukt, eene stekende pijn en kan dus aan geen vlugten denken.

(*) In Rusland en in Polen hebben de postrijtuigen aan den disselboom een klokje, waarvan het geluid in die eenzame streken op zeer verren afstand gehoord kan worden en tot waarschuwing aan de boeren dient, om met hunne wagens of sleden bij tijds uit te halen.

(*) Over het Nederlandsche Fabrijkwezen en de middelen, om hetzelve te bevorderen en in bloei te doen toenemen; door a.h. van der boon mesch, Hoogleeraar in de Wis- en Natuurkunde aan de Akademie te Leyden.

(*) Zij is het, (de nijverheid) en niet het goud noch het zilver, die aan de Staten welvaart en rijkdom schenkt.

(*) De industrie heeft invloed op kunsten en wetenschappen en breidt, door hare ontdekkingen, de menschelijke geestvermogens uit. De magt van het genie is in de uitvinding van het stoomwerktuig niet minder zigtbaar, dan in de uitvinding van het episch gedicht; in de ontdekking van het weefgetouw niet minder voortreffelijk, dan in de kunst om de menschelijke bedrijven in verzen of in proza te verhalen. Alleen de uitvinding der drukkunst heeft de menschelijke verstandsontwikkeling meer bevorderd, dan de verhevene gedachten van aristoteles, baco en voltaire. Mélanges par e. jouy, Tom. III, pag. 120.

(†) De nuttige uitvindingen zijn ouder dan die der weelde.

(*) Wij hebben meer behoefte aan schepen dan aan standbeelden. Ik zie liever een kanaal meer en honderd schilderstukken minder. Immers, welk een onderscheid bestaat er in de voordeelen van beide! Het schip verrijkt eene haven met allerlei koopwaren, het kanaal verbetert het handelsvervoer, weshalve zij gemakkelijk kunnen opwegen tegen de menigte van nieuwsgierigen, welke onze schildermuseum's bezoeken.


Ik herhaal het, men moet aan de onbegrijpelijke voorkeur, welke men aan de kunsten der weelde toedraagt, het verval der nuttige kunsten wijten. Altijd zal men de meest geëerde en best beloonde vakken het eerst kiezen; en zoo lang een fiksch handwerksman, een nuttig fabrijkant, de achting, welke men hun verschuldigd is, aan eenen geleerde, eenen beeldhouwer, schilder, zanger of muzijkant uitsluitend ziet geschonken, zal men eerlang overal letterkundigen en kunstenaars ontmoeten, terwijl de ondergang van den Staat ons te midden van onze kunsttempelen zal overvallen. Vital roux, De l'Influence du Gouvernement sur la prospérité du commerce, pag. 241 et 242.

(*) Varro, Lib. 3. Cap. 2.

(†) Thans vindt men nog wel eenige verdienstelijke mannen, welke hun nuttig handelsberoep niet ter wille hunner wetenschappelijke kennis en uit eene verkeerde schaamte laten varen, - doch het getal derzulken wordt dagelijks kleiner en dreigt weldra te zullen uitsterven, wijl de jongeren van jaren hunne loffelijke handelwijze veronachtzamen.

(*) Van kampen, Levens van beroemde Nederlanders.

(*) Macculloch, a Discourse on the Science of political Economy.

(*) Stijl, Opkomst en Bloei der Vereenigde Nederlanden.

(*) Hoofdbestuurders dezer Vereeniging zijn de H.H. w. egeling, Med. Doctor te Haarlem, huidecoper, Predikant te 's Gravenhage en j. stuart, te Velsen.

(*) Ten einde den aard en omvang van hetgene, waartoe men zich verbindt, algemeen te doen kennen, volgen hier § 1 en 2 dezer Statuten:


§ 1. Het doel des Genootschaps is, het gebruik van geestrijke, door distillatie verkregene dranken, b.v. genever, brandewijn, rum, alle soorten van likeuren, punch enz. door alle geoorloofde middelen tegen te gaan, alsmede matigheid te bevorderen in het gebruik van alle overige, niet gedistilleerde, maar bedwelmende dranken.


§ 2. Ieder lid ontzegt zichzelven het gebruik van alle gedistilleerde dranken, met de enkele uitzondering van het gebruik door eenen Geneesheer aanbevolen, en verpligt zich, zoo veel in zijn vermogen is, ook anderen tot deze onthouding aan te sporen.

(*) Van deze voorlezingen zijn er drie voor rekening des Genootschaps uitgegeven. De titels zijn: Het geld der dwazen (uit het Engelsch), onze Kinderen, een gesprek
tusschen een' Koopman en een' Fabrijkant, en: Waartoe dient het?

(†) De H.H. lentz en stuart leiden, als Presidenten, bij afwisseling, de werkzaamheden der vergaderingen; Doct. herckenrath en Doct. de rooij zijn Vice-Presidenten; Mr. j. heemskerk azn. is Algemeene Secretaris.

(*) Door den Spreker zijn zulke veranderingen in de toespraak gemaakt, als voor elke Maatschappij werd vereischt.

(*) Cuvier, Éloge de priestley.

(*) Vent alisé der Franschen, Tradewind der Engelschen.

(*) Pouillet.

(*) Men herinnere zich, dat in de meeste Fransche steden de straatgoot open is en midden door de straat loopt. Zij heet le ruisseau, en hierop zinspeelt boileau, wanneer hij, de ongemakken van Parijs optellende, zegt, dat de stortregens ‘grossissant les ruisseaux en ont fait des rivières.’

(*) III. S. 92 der Hoogduitsche vertaling. Hamburg 1836.

(*) Geschichte Schwedens von e.g. geijer, II B.S. 139 en volg. der Hoogduitsche vertaling, en heeren, Handbuch enz. I B.S. 189 en volg. van de uitgave van 1822.

(*) Brandt, Leven van de groot, fo. 18 en 33.

(†) 1 Aflevering, bl. 50.

(§) Scheltema, Rusland en de Nederlanden, I. 77.

(*) Officieel Rapport en scheltema, I. 85.

(*) Te weten, het Journael is ‘verciert met verscheydene Copere Figueren, naer 'tleven Af-gheconterfeyt,’ Één stelt zulk een brug voor.

(†) Wie eigenlijk die Waregen, ook onder den naam van Wareger Russen voorkomende, waren, is onzeker. Sommigen willen, dat zij geen Noormannen, maar een volk van Turkschen stam zouden geweest zijn. Zie onder anderen Geschichte des Russischen Staats von Dr. p. strahl, Hamburg 1832. I. S. 35, 55 en volg., die hen echter voor Scandinaviërs houdt, even als geijer, I B.S. 37, 133 en 288.

(*) Sartorius en
schlosser hebben het voor niets meer dan een ontwerp gehouden. Uit het oogpunt, waaruit het hier beschouwd wordt, een blijk van beschaving, is de vraag vrij onverschillig, of het een vredeverdrag is, werkelijk gesloten, al of niet? hoewel er toch goede gronden zijn om het eerste aan te nemen.

(*) De Heeren Ambassadeurs spreken in hun Rapport van 2500 of 2600 ruiters.

(*) Scheltema, Rusland en de Nederlanden, I. 90.

(*) Rusland en de Nederlanden, I. 93.

(†) Zie onder anderen geijer, II. S. 212.

(*) Scheltema, Rusland en de Nederlanden, 1. 90. Ook het officieel Rapport spreekt van die klare oogen.

(*) De steller van dit aanprijzend verslag, geen Mederecensent in dit Tijdschrift, verzocht daarvoor eene plaats in het Mengelwerk, welke de Redactie vermeende hem niet te mogen ontzeggen.

(*) Deze schets verklaart - regtvaardigt misschien eenigermate - de strenge maatregelen, onlangs door den Russischen Monarch tegen de Joden daar te lande genomen. - Vert.

(*) Voorgelezen in het Middelburgsche Departement der Maatschappij: Tot Nut van 't Algemeen, op 8 Nov. 1843.

(*) In de vorige vergadering sprak de Heer j. ab utrecht dresselhuis over de Waarheid.

(*) De Paltzische gezant rusdorf in 1627.

(*) Zulks zal het onderwerp eener nadere mededeeling uitmaken.

(*) De Heer w. hallegraaf, te Zutphen, meldt mij, dat Zijn Ed. den 28 Maart 1842, terwijl er sneeuw lag, een dezer vlinders tegen eenen lindeboom zittende heeft gevonden.

(*) De reeds vroeger gemelde Heer w. hallegraaf heeft opgemerkt, dat rupsen, door maskers bewoond, aanmerkelijk langer dan de overige leven, en veel taaijer van leven zijn bij indompeling in water of alcohol.

(*) Maar hoe? Dit leze men in de Romeinsche schrijvers na; het zou voor ons Tijdschrift niet voegen. Men denke aan zijne vischjes. Het hart wordt menigmaal genoemd, wanneer er iets geheel anders bedoeld wordt. Vert.

(†) Men begrijpt, hoe de schrijver dit meent: voor zoo ver uiterlijke omgeving tot het geluk kan toebrengen. Anders zou het eenigzins strijden met de waarheid, welke pope zoo schoon heeft uitgedrukt.

Bound to no place is happiness sincere; 
'T is nowhere to be found, or everywhere. 



Het waar geluk is aan geen plaats gebonden; 
't Wordt nergens ooit, of overal gevonden. 
 
Vert. 



(*) Goed gezegd en misschien in zeker opzigt waar, maar toch in strijd met zijne woedende speelzucht, waarvan later gesproken wordt. Vert.

(*) Dit zegt een Franschman, en dus moet men hem wel, met betrekking tot zijne eigene taal, gelooven. Zag het woord fâcheux niet meer op de uitwerking dan op de oorzaak, zoo ware het evenwel eene vrij goede en algemeene overzetting voor het Engelsche bore. - Vert.

(*) Over eer en eerzucht, en derzelver aanwending in de opvoeding, is veel lezenswaardigs te vinden in het Groninger Tijdschrift voor Onderwijzers. Uit de verhandeling van Dr. m.j. noordewier, in een der laatste nommers voorkomende, is hier een en ander overgenomen.

(*) Tijdschrift voor Onderwijzers voor 1834, bladz. 152.

(*) Gehouden bij het Genootschap ter bevordering der Natuurkundige Wetenschappen te Groningen, den 17 Januarij 1844.

(*) Dat is, zuiver Italiaansch. De uitdrukking: lingua toscana in bocca romana, waarmede zuiver en sierlijk gesproken Italiaansch aangeduid wordt, is bekend.

(*) Toen ik dit stuk in Illgens Zeitschrift fur die historische theologie, zweiter heft, 1843, las, dacht ik aan den Evangelischen Kerkbode; als die, mijns achtens, hier eene fraaije bijdrage tot de geschiedenis der uitbreiding van de Roomsche kerkleer, en de middelen daartoe in het werk gesteld, zou aantreffen, wel geschikt om, met vele andere trekken uit de kerkhistorie, den roem op hare éénheid, door die kerk zoo luide verkondigd, aanmerkelijk te beperken. Ik vatte dan de pen op, om, zoo ik hoopte, door bekorting, daaruit een gepast artikel voor dat Tijdschrift te leveren. Maar ik zag mij telkens gedwongen zoo veel te behouden, dat ik al spoedig wanhoopte tot mijn voornemen te geraken. Ik ging echter voort, tot ik een zeker geheel had en bood het, zoo als het is, aan de Redactie dezer Vaderlandsche Letteroefeningen aan, wier lezers, die wel voor het kleinst gedeelte het Hoogduitsche Tijdschrift zullen nahouden, zoo ik mij vleije, daarin geene onbelangrijke lectuur zullen vinden.


De Vertaler.

(*) Het is een Rus, die hier spreekt.

(*) Ging het met mozart's graf niet ook aldus? en heeft Weenen daarover niet genoeg verwijtingen moeten hooren? - Gluck's aandenken verdient gewisselijk het liefdeblijk, dat men de plaats, waar hij begraven ligt, eere en der nakomelingschap aanduide, al ware het dan ook slechts door een eenvoudig gedenkteeken. Naar het Währinger kerkhof kunnen wij de liefhebbers der muzijk met fierheid henenleiden, en hun de graven van beethoven, schubert en sepfried wijzen; maar schaamrood zou ik worden, zoo ik eenig vreemdeling gluck's verwaarloosde rustplaats, met den onbeduidenden kleinen steen in den muur, moest toonen. En desniettemin zou het jammer zijn, wanneer dit schoone, trouwhartige opschrift weggenomen wierd; misschien ware best, het blootelijk, tot behoud, in een' grooteren steen te vatten. En zou dan niet ook de vrome wensch van alle ware muzijkvrienden eindelijk eens vervuld mogen worden, die namelijk, dat hier weder eenmaal eene opera van gluck ten tooneele gevoerd wierd? Tevens kon men dan een deel der opbrengst van de eerste opvoering aan den overleden meester tot herstel van zijn graf bewilligen. Beide zou zoo billijk als schoon gehandeld zijn, en het Kunstinstituut tot eer strekken.




norbert.

(*) Men zie hierover j.j. le roy, de Wijsbegeerte. 1841.

(*) Men zie verder hierover mijne Verhandeling over de Duitsche Wijsbegeerte sedert de laatste vijftig jaren. 1835.

(*) Het opschrift daarvan is: al Fatiha, de Openende (van het Arabisch fataha, openen). Hetzelve bestaat uit een kort, verheven gebed, dat in het oorspronkelijke zeer plegtig luidt.

