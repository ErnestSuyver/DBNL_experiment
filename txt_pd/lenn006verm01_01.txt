



    De vermakelijke spraakkunst
    Jacob van Lennep
    Heruitgegeven en met een nawoord door J. Noordegraaf


GEBRUIKT EXEMPLAAR
    exemplaar universiteitsbibliotheek Leiden, signatuur: 1301 G 22

ALGEMENE OPMERKINGEN
    Dit bestand biedt, behoudens een aantal hierna te noemen ingrepen, een
        facsimile-uitgave van de derde druk van De vermakelijke spraakkunst van Jacob van Lennep uit
        1866. De eerste druk verscheen in 1865. Deze facsimile-uitgave bevat tevens een nawoord van J.
        Noordegraaf.

REDACTIONELE INGREPEN
    p. 22: geradsn → geraden: ‘(... ) dat het wel geraden kan worden, maar toch niet volkomen leesbaar is.’
    In het origineel wordt bij de hoofdstuktitels het derde hoofdstuk van het tweede boek
        overgeslagen. In deze digitale editie is dit aangehouden.
    
Bij de omzetting van de gebruikte bron naar deze publicatie in de dbnl is een aantal delen van de
    tekst niet overgenomen. Hieronder volgen de tekstgedeelten die wel in het origineel voorkomen
    maar hier uit de lopende tekst zijn weggelaten. Ook de blanco pagina's (p. II, X, XII, 2, 190 en
    212) zijn niet opgenomen in de lopende tekst.
    
    
        [pagina I]
    
    De Vermakelijke Spraakkunst
    
    
        [pagina III]
    
    Jacob van Lennep 
De Vermakelijke Spraakkunst 
met een nawoord door
        
J. Noordegraaf 
Nijgh & Van Ditmar 
's-Gravenhage
    
    
        [pagina IV]
    
    Vijfde druk 1985 Nijgh & Van Ditmar, 's-Gravenhage
    Copyright © 1985 nawoord J. Noordegraaf
    Omslag: Tom Blits, Amsterdam
    Voor België: A.G.H.A. Baart pvba, Deurne
    ugi 999 / isbn 90 236 7780 3
    
    
        [pagina V]
    
    Inhoud
    inleiding.	3
	
eerste boek.	
Spelkunst.	7
Eerste hoofdstuk. Van de natuur der letters.	7
Tweede hoofdstuk. Van lettergrepen.	21
Derde hoofdstuk. Van woorden in 't algemeen.	23
	
tweede boek.	
Woordgronding of etymologie.	26
Eerste hoofdstuk. Van de soorten van woorden.	26
Tweede hoofdstuk. Van de zelfstandige naamwoorden.	29
- Eerste afdeeling. Van den aard en de soorten der zelfstandige naamwoorden.	29
- Tweede afdeeling. Van het geslacht.	31
- Derde afdeeling. Van het getal der zelfstandige naamwoorden.	36
- Vierde afdeeling. Van den naamval der zelfstandige naamwoorden.	40
Vierde hoofdstuk. Van de bijvoegelijke naamwoorden.	47
- Eerste afdeeling. Van den aard en het gebruik der bijvoegelijke naamwoorden.	47
- Tweede afdeeling. Van de trappen van vergelijking.	50
- Derde afdeeling. Nog een woord over vergelijkingen.	51
Vijfde hoofdstuk. Van de voornaamwoorden.	54
- Eerste afdeeling. Van den aard der voornaamwoorden en hoe zij verdeeld worden.	54
- Tweede afdeeling. Van de persoonlijke voornaamwoorden.	55

    
    
        [pagina VI]
    
    - Derde afdeeling. Over de bezittelijke voornaamwoorden.	62
- Vierde afdeeling. Van de aanwijzende voornaamwoorden.	63
- Vijfde afdeeling. Van de bepalende voornaamwoorden.	63
- Zesde afdeeling. Van de onbepaalde voornaamwoorden.	64
- Zevende afdeeling. Van de vragende voornaamwoorden.	65
- Achtste afdeeling. Over de betrekkelijke voornaamwoorden.	66
Zesde hoofdstuk. Over de lidwoorden.	68
Zevende hoofdstuk. Van de telwoorden.	73
Achtste hoofdstuk. Over het werkwoord.	76
- Eerste afdeeling. Van den aard en van de soorten der werkwoorden.	76
- Tweede afdeeling. Van de verbuiging der werkwoorden.	78
- Derde afdeeling. Van de getallen en de personen der werkwoorden.	78
- Vierde afdeeling. Van de wijzen der werkwoorden.	80
- Vijfde afdeeling. Van de tijden der werkwoorden.	82
- Zesde afdeeling. Van de verbuiging der hulpwoorden.	86
- Zevende afdeeling. Van de verdeeling der werkwoorden naar hun verbuiging.	89
Negende hoofdstuk. Van het bijwoord.	92
Tiende hoofdstuk. Van het voorzetsel.	94
Elfde hoofdstuk. Van de voegwoorden.	98
Twaalfde hoofdstuk. Van de tusschenwerpsels.	100
Dertiende hoofdstuk. Van de afleidingen.	103
	
derde boek.	
Woordvoeging of syntaxis.	107
Regel i.	112

    
    
        [pagina VII]
    
    Regel ii.	116
Regel iii.	117
Regel iv.	118
Regel v.	119
Regel vi.	120
Regel vii.	120
Regel viii.	121
Regel ix.	122
Regel x.	124
Regel xi.	124
Regel xii.	125
Regel xiii.	126
Regel xiv.	127
Regel xv.	127
Regel xvi.	128
Regel xvii.	129
Regel xviii.	130
Regel xix.	132
Regel xx.	133
Regel xxi.	135
Regel xxii.	136
	
vierde boek.	
Van klankmaatkunde of prosodie.	139
Eerste hoofdstuk. Over de uitspraak.	140
- Eerste afdeeling. Van den klemtoon.	140
- Tweede afdeeling. Van de waarde of quantiteit.	143
- Derde afdeeling. Over den Nadruk of Emfazis.	145
- Vierde afdeeling. Over de Rust (‘Pauze’).	149
- Vijfde afdeeling. Van den Toon.	151
Tweede hoofdstuk. Over de samenstelling van het proza.	154
- Eerste afdeeling. Over de goede volgorde der woorden.	154
- Tweede afdeeling. Over de behoorlijke samenstelling der volzinnen.	156
- Derde afdeeling. Over de leesteekens.	158

    
    
        [pagina VIII]
    
    Tweede hoofdstuk. Van den versbouw.	162
- Eerste afdeeling. Inleiding.	162
- Tweede afdeeling. Van poeëtische voeten.	164
- Derde afdeeling. Over de kompositie.	177
- Vierde afdeeling. Over eenige bijzondere voetmaten.	180
- Vijfde afdeeling. Nog een paar gewichtige waarschuwingen.	183
- Zesde afdeeling. Van de rusten en leestekens.	186

    Jacob van Lennep en zijn Vermakelijke Spraakkunst, een nawoord door J. Noordegraaf



    2007 dbnl / J. Noordegraaf


lenn006verm01_01


grieks


    Jacob van Lennep, De vermakelijke spraakkunst. (Facsimile-uitgave van de
        eerste druk uit 1865) Nijgh & Van Ditmar, Den
        Haag 1985 (5de druk)




DBNL-TEI 1

       
           
               De vermakelijke spraakkunst
               Jacob van Lennep
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               De vermakelijke spraakkunst
               Jacob van Lennep
               
               
               
                   
                   
                   
               
           
           
           
           
               
           
           
               
               
           
           
           
           
       


    
        2007-10-15
        
            DH
        
        colofon toegevoegd
    



Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Jacob van Lennep, De vermakelijke spraakkunst. (Facsimile-uitgave van de eerste druk uit 1865) Nijgh & Van Ditmar, Den Haag 1985 (5de druk)
 
Zie: https://www.dbnl.org/tekst/lenn006verm01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

    
        
        
        
    



{==IX==} {>>pagina-aanduiding<<}

De Vermakelijke Spraakkunst.


{==XI==} {>>pagina-aanduiding<<}


{== afbeelding 
	
==} {>>afbeelding<<}
    

    DE VERMAKELIJKE 
SPRAAKKUNST,

        bevattende 
de meest noodige regels en voorschriften 
om 
DE NEDERDUITSCHE TAAL, 
gelijk die uit den mond van beschaafde lieden gehoord 
wordt, te leeren spreken en shrijven, en zelfs om daarin 
te dichten.
    samengesteld 
TEN GEVALLE VAN OUD EN JONG, 
zonder geleerde verwijzingen
        
naar
 HET SANSKRIET, HEBREEUWSCH, GRIEKSCH, LATIJN,
 IJSLANDSCH, MESOGOTISCH, ANGELSAKSISCH, 
ARABISCH EN PERZISCH, 
door
        
EEN LID VAN DE AKADEMIE.
    opgehelderd door een aantal leerzame en opwekkende houtsneden. 
geteekend door
E. VERVEER.
DERDE DRUK.
Gedrukt en Uitgegeven
    te 
AMSTERDAM bij GEBROEDERS BINGER.

{==1==} {>>pagina-aanduiding<<}


Geen Engelsch, Duitsch of Fransch, 
Geen Russisch of Japansch, 
Verwint in zwier of praal 
De Nederlandsche taal. 
Hoewel haar 't noodlot bant 
In 't enge moederland 
En zij haar schatten nooit 
Naar buiten om zich strooit, 
Hoewel haar ieder schrijft, 
Al naar de wind hem drijft, 
Haar, als een wassen neus, 
Naar eigen gril en keus, 
Verfonfaait en verdraait 
- Hetgeen haar niet verfraait - 
Hoewel schier iedereen, 
Geleerde en brekebeen, 
Haar ongepermitteerd 
Mishandelt en verneêrt, 
Toch blijft ze ons eerbiedwaard, 
Toch, ons de liefste op aard; - 
En wie, op dees - of andren - grond, 
Tot heden haar zoo lief niet vond, 
Ik wed, als hij dees Spraakkunst leert, 
Dat hij geen taal zoo hoog waardeert. 





{==3==} {>>pagina-aanduiding<<}

Inleiding.

De Nederduitsche, Nederlandsche, of, zoo als die ook wel genoemd wordt, Hollandsche Spraakkunst is de kunst om de Nederduitsche, Nederlandsche of Hollandsche Taal naar behooren te spreken en te schrijven.
Er zijn echter onderscheidene soorten van Nederduitsch, behalve die, aan welke wij hopen, dat gij, beschaafde lezers! na dit boek doorwandeld te hebben, de voorkeur zult geven.
Even als men, behalve ‘Ciceroniaansch Latijn,’ nog ‘bastaard-Latijn, Monniken-Latijn,’ en ‘potjes-Latijn'2 heeft, zoo heeft men ook, behalve “beschaafd Nederduitsch:”
Voorzangers-Nederduitsch,’ hetwelk ontstaat door het bezigen van talrijke woorden en taalvormen, waarvan het dagelijksch gebruik afkeerig is, en met welke voorts nog gehandeld wordt als of men ze op een rekbed had uitgestrekt, bij voorbeeld:
‘Mij ne dier ba re doch ter is met ha ren veel ge lief den echt ge noot en der zel ver veel be loo ven de kin de ren ee ne wan de linG gaan doen naar den naast bij ge le ge nen heu vel.’
‘Koffiehuis-Nederduitsch’, hetwelk ontstaat door aan

{==4==} {>>pagina-aanduiding<<}
personen of zaken geheel andere benamingen te geven, dan die, welke hun wettig toekomen, b.v.: ouwe heer voor ‘vader:’ splint, schijven, moppen, oortjes enz. voor ‘geld:’ een taaie voor ‘een glas jenever’ enz.
‘Fatsoendelijk-Nederduitsch,’ hetwelk gesproken wordt door lieden, die zich verbeelden, bijzonder keurig en zwierig te zijn in hun wijze van zich uit te drukken. 't Is eene der verscheidenheden van 't ‘vermakelijk-Nederduitsch,’ en die zich vooral kenmerkt door 't gebruik van zoogenaamde (meest aan 't Fransch ontleende, doch dan nog deerlijk verminkte) bastaardwoorden.
‘Vermengd-Nederduitsch,’ dat ook podding-Nederduitsch zoû genoemd kunnen worden, omdat het, even als een podding, uit allerlei vreemdsoortige bestanddeelen is samengesteld, b.v.:
‘Het is opvallend, hoe deze juffrouw, zachtaardig als zij zich voordoet, niets anders is dan een verkapte Xantippe.’
‘Jordaansch-Nederduitsch,’ aldus genoemd, niet naar de bekende rivier in Palestina, maar naar zeker gedeelte van Amsterdam, waarvan de grachten en straten over 't geheel minder geurig en bevallig zijn dan haar namen schijnen aan te duiden. Voorbeelden van deze soort van Nederduitsch zijn:
‘Hij woont aan gunne kant van de mart. - Degenige, die je dat verteld heit, heit et mis. - 't Is nietes! 't Is alles!’
‘Middel-Nederduitsch’ (of ‘-Nederlandsch’) uitgevonden door de Heeren Alberdingk Thijm, Prof. De Vries, Prof. Jonckbloet en anderen; - doch daar hebt gij

{==5==} {>>pagina-aanduiding<<}
nu, waarde lezer (en, zoo ik hoop, ook in uw verder leven) niets meê te maken.
‘Wetgevend-Nederduitsch’ zich kenmerkende door ineen-smelting der zinsneden, overmatig gebruik van voegen bijwoorden, onduidelijkheid en dubbelzinnigheid, b.v.:
‘Bij den vervoer van het gemalen graan van den molen zal de molenaar of deszelfs daartoe door hem gemagtigde knecht, op den rug, hetzij van het dubbel van het accijns-biljet, hetzij van het consent-biljet op de hiertoe, en in het bijzonder wat het eerstgemelde biljet betreft, onder No. 1 en aldaar door de Administratie aan te wijzen plaatsen, met zwarte inkt, in volle schrijfletters, vermelden’ enz. [Art. 22 van wijlen de Wet op 't Gemaal].
‘Indien een kudde beesten in vruchtgebruik buiten schuld des vruchtgebruikers geheel verloren gaat, is deze alleenlijk verplicht aan den eigenaar verantwoording te doen van de huiden of van derzelver waarde.’ (Art. 851 Burg. Wetb.)
‘Geringe en dagelijksche reparatiën zijn voor rekening van den huurder.’ [Art. 1619 Burg. Wetb.]
Alle, met geene aan den hals hangende en langs den grond slepende ijzeren kruisbouten voorziene losloopende honden zullen worden doodgeslagen [Ontwerp Jachtwet 1853].
‘Wetenschappelijk Nederduitsch.’ Wie het Iödium en zijn verbindingen nog niet kent zal, na het volgende te hebben gelezen, er ongetwijfeld een helder begrip van hebben:
‘Wordt joodzuur met geconcentreerd zwavelzuur verhit, dan ontsnapt er zuurstof en eenige jooddamp. De

{==6==} {>>pagina-aanduiding<<}
jooddamp heeft een eigendommelijke reuk. Bij bekoeling worden er kristallen geboren, die een verbinding daarstellen van zwavelzuur en jood-onderjoodzuur.’ [Zeker scheikundig leerboek].
‘Dagbladen-Nederduitsch,’ gelijk het ons dagelijks in korrespondentie-artikelen en advertentiën wordt opgedischt, b.v.:
‘Voor de hopelijk zoo spoedig mogelijk ook gemeentelijk wegvallenden accijns op de brandstoffen zoude het zeer zeker niet onwenschelijk zijn, eene belasting op de honden te heffen. De ontlasting van eerste levensbehoeften een noodzakelijk vereischte zijnde, zal het niet honden houdend publiek door zulk eene nieuwe belasting ten zeerste gebaat zijn.’
‘De gezondheid van H.K.H. de Prinses van Larifari is na HDz. bevalling derwijze gevorderd, dat zij niets te wenschen overlaat.’
‘Een bewoner van het Schapenplein klaagt, dat de kinderen daar zulk een leven maken, en verzoekt de politie, de kinderen daar te verbieden.’
Bij Fopwat en Co. steeds voorradig de navolgende soort wijn. als, enz.

De Spraakkunst wordt gewoonlijk, even als een sinaas-appel, in vier deelen verdeeld, te weten:

I.Spelkunst (orthographie).

II.Woordgronding (etymologie).

III.Woordvoeging (syntaxis).

IV.Klankmaatkunde (prosodie).





{==7==} {>>pagina-aanduiding<<}

Eerste boek. Spelkunst.

Eerste hoofdstuk. Van de natuur der letters.

De spelkunst of orthographie is als de ondermeester op de burger- of de kweekeling op de gemeentescholen, en leert ons den aard en de waarde der letters kennen en de rechte manier om woorden te spellen.
Aanmerking. Voor spellen wordt ook wel spelden gezegd, en dan kan men, op de vraag: ‘wie houden zich daar 't meest meê bezig?’ gepast antwoorden: Snijders en Naaistertjes.

{== afbeelding 
	
Een naaistertje, dat het spelden op haar duimpje heeft.
==} {>>afbeelding<<}
    


{==8==} {>>pagina-aanduiding<<}

De vermakelijke orthografie leert ons, de woorden op een verkeerde wijze te spellen. Wij geven daarvan het navolgende voorbeeld, zijnde een brief van een Leydsche dienstmaagd aan haar minnaar.

Lije de 7.10de februwaarie 1864.

Liefe Jaanes!!!

As ik uwees Erst sach in het Kommeedies Pul, sei ik bei mein ijge das de man diek Hebbe mot. Vant ik foelden Oppeens dadt me gelukk er fan afhink ennen gefoel in me boessem dar ik mein gein reikenskap fan geive kon - En ik sij teugens mie fan prevester Koo-Bet das de jonge sei ik die me Leik ent Wat sijse ik' kenner wel die also knab binne sijse dan die dar En so sein we teens datwe op dad punt verskille fan menig en we satte in 't fenster en 't skeelden niet feul of we ware druit gefalle Liefe jaanes die nach heb ik geen 10 minuute geslaape en vatter meer opankompt, ik pin me neetlust kweid en wor al magerderder en maagerderder en asje me sag sou je meede Leiden mit me heppe en trein de kartelechster sei me nix soume hellepe sijse assen man.
Ik heb lang gedoch off ik je wel sou durrefen screive Vant sij ik jaanes sel denkke dassen astranteregge mijt mar dar 't nou fant jar Skrikkeljar is so Gaan ik me te waag. Vat dann ook vel 't weisten is as me sen Leeven lank geen nouwe Vreister vil sterfe so me liefe jaanes uwees ommen meijssie verleege bent bei geprek van beeter of slegter dan ik is 't nou je teit denk niet minn fan me omdadt ik deusen stapp doe.
Verprant assieblief dese briev asjem gleesen heef en ver-
{==9==} {>>pagina-aanduiding<<}
ekskeseer de flekke as die sein veroorsaak dor me traane waarmede verblijve mittet hard nit mitte penn

Lieve Jaanes

uwe tod

de doot getrouwe

jans jeweetwel.

{== afbeelding 
	
==} {>>afbeelding<<}
    

Bosch-Crip-tim.
Anstande Sundach is men Uitgansdach ik sel weise op de Oek fan de Ooch-lang se-Kerk Presys kertier Oover seuwene.

{==10==} {>>pagina-aanduiding<<}

Om tot de orthografie terug te keeren, zoo hebben wij daarbij 't eerst te doen met de letters.
Men heeft onderscheidene soorten van letters, als:
Schrijfletters.
Drukletters.
Roode letters.
Aanm. Deze laatste zijn oorspronkelijk uit Haarlem, overeenkomstig het bekende rijmpje:

Oud Haarlem blijft, in spijt van Duitsche ketters, 
De bakermat van roode en zwarte letters. 


en de echte zijn ook alleen te Haarlem, in den ‘Gulden letterberg,’ te bekomen.
Chokolaad-letters,

{== afbeelding 
	
==} {>>afbeelding<<}
    

Sinter-Niklaas- of Banket-letters, enz. enz.
aan welke laatste drie soorten voor 't oogenblik mijn jongere

{==11==} {>>pagina-aanduiding<<}
lezers, even als de alias op het prentje, wel de voorkeur zullen geven.
De letters of letterteekens van het alfabet of a-b-c zijn de zichtbare teekens of vertegenwoordigers der klanken. Men zou daarom het alfabet kunnen noemen: ‘het gemeenebest der letters,’ wel te onderscheiden van ‘dat der letteren,’ waarover bij gelegenheid nader.
Die letters zijn zes-en-twintig in getal: en al moge de Heer G. Kuyper Hz. ook op blz. 3 zijner Spraakleer beweeren, dat dit nog vier te veel is, naar onze bescheidene meening behoorden er wel zes-en-twintig maal zoo veel te zijn; wij moeten voorloopig ons echter met den bestaanden voorraad behelpen. Om u, lieve lezer, die letters in 't geheugen te prenten, en tevens uw wetenschappelijke kennis te vermeerderen, had ik eerst gedacht, aan ieder daarvan een versregel vast te hechten, die u een belangrijk feit uit onze geschiedenis op een smakelijke wijze herinnerde. Doch onze uitgevers hebben zich hiertegen verzet, voorwendende, dat men hier te lande de geschiedenis niet anders dan droog behandeld wilde hebben: - wat zeker de reden is, waarom de meeste jonge lieden er zoo bitter weinig, en de meeste bejaarde lieden er zoo veel als niets van weten. - Wij hebben daarom in 's Hemels naam ons maar getroost de stof voor onze rijmpjes te ontleenen aan de oude fabelleer: het kan toch voor velen van belang geächt worden, daar niet geheel onkundig in te zijn: 't mocht hun anders gaan als met sommige heeren, die nog wel toongevers heeten in de letterkunde, en van de Grieksche en Latijnsche Oudheid met dezelfde verachting spreken als de vos van de druiven, die hem te hoog hingen.

{==12==} {>>pagina-aanduiding<<}


A is Apollo, die Python verwon: 
B staat voor Bacchus, te paard op zijn ton: 
C is vrouw Ceres, godin van het graan: 
D is Diana, die schijnt ook als Maan: 
E is Euterpe, die speelt op de fluit: 
F juffrouw Flora, getooid als een bruid: 
G Ganymedes, de page der Goôn: 
H blonde Hebe, hun schenkster zoo schoon. 
I duistere Izis, heel deftig en stijf: 
J gramme Juno, dat spijtige wijf. 
K toont u Kadmus, dien strijder, zoo kloek: 
L is Leander, die zwom als een snoek: 
M is Minerva, zoo wijs en pedant: 
N is Neptuin, met zijn vork in de hand: 
O is Orion, zoo grimmig en fel: 
P zwarte Pluto, de koning der hel. 
Q is Quirinus, die Rome bewoont: 
R moeder Rea, met torens gekroond: 
S is Sirene, die zangster, zoo valsch: 
T Terpsichoor, de godin van den wals: 
U is Ulysses, zoo leep en zoo gouw: 
V is Vulkanus, of Venus, zijn vrouw: 
W... och! ik weet niet; het is Wat men Wil. 
X is Xantippe, dat wijf vol bedril. 
Y was bij de ouden geheel niet bekend. 
Z is Zoïel: - de kritiek hoort aan 't end. 



De letters worden onderscheiden in klinkers of ‘vokalen’ en medeklinkers of ‘konsonanten.’
De klinkers hebben het voorrecht, ieder op zich zelf te kunnen worden uitgesproken, zonder behulp van andere letters. Zij maken als 't ware de onafhankelijke leden van het alfabet uit, en, even als de onafhankelijke leden in de meeste vergaderingen, hebben zij verre weg de minderheid.

{==13==} {>>pagina-aanduiding<<}

Aanm. De klinkers zijn vermoedelijk dus genoemd, om dat zij de grondstof leveren tot den bouw der spraak, even als de steenen klinkers tot den bouw van een huis; terwijl de medeklinkers de kalk of het cement zijn, dienende tot samenvoeging.
De klinkers, voor zoo verre zij namelijk in 't alfabet voorkomen, zijn niet meer dan zes: a, e, i, o, u, y.

{== afbeelding 
	
Een jongen, die met de klinkers weet om te springen.
==} {>>afbeelding<<}
    

Dagbladschrijvers en huisschilders voegen er nog een zevende bij, te weten, de dubbele i of ij, die zij ook wel met de y schijnen te verwarren; althans wij lezen in koeranten en op uithangborden: van Zuijlen, van Heijden, Montignij, Percij, Heijnsius, Verweij, Lijon, de Mornij en dergelijke onmogelijkheden meer, in plaats van v. Zuylen, v. Heyden enz.
Een medeklinker is een klank, die, zoo lang hij op zich zelf staat, even als een oude vrijer, nergens toe dient en met

{==14==} {>>pagina-aanduiding<<}
zijn figuur verlegen is. Hij kan niet goed gehoord worden zonder behulp van een klinker, en dan nog heeft de klinker het voornaamste aandeel in het voortgebrachte geluid.
Daarom zegt men van iemand, wiens stem in een vergadering vrij wat invloed heeft: ‘hij is een vokaal.’
De samenvoeging van vokalen en konsonanten wordt ook wel bij een echtverbintenis vergeleken, en dan is doorgaans de vrouw de vokaal.
Hierin echter onderscheiden zich de vokalen van de vrouwen, dat er naar evenredigheid vele stomme vokalen in de woorden voorkomen; terwijl men in de gewone samenleving niet dan bij uitzondering een vrouw of juffrouw aantreft, die stom is.
Met behulp der 26 letterteekens, die wij bezitten, schrijven wij die klanken, waarvoor wij geen afzonderlijke teekens hebben, en zoo verkrijgen wij de klinkers:
1o. ae, als in vaers, waereld, paerel.
2o. ai, als in hair.
3o. aai, als in saai, gelijk mijn jeugdige lezers deze lijst wel zullen vinden, eer zij aan 't end zijn,
4o. au of auw, als in dauw, paus.
5o. aau of aauw, als in flaauw, gaauw, wat niet rijmt op kou of rouw. De heeren De Vries en Te Winkel erkennen de aauw alleen in

{== afbeelding 
	
==} {>>afbeelding<<}
    

6o. ei, als in heir, meir.
7o. ei of ey, als in meid, gekheid, Leyden.
8o. eu, als in deur, kleuter.
9o. eeu of eeuw, als in leeuw, geeuwen - stel dat uit.
10o. ie, als in Mie, dier, schieten.

{==15==} {>>pagina-aanduiding<<}

11o. ieu of ieuw, als in nieuw, gelijk wij vertrouwen, dat onze leermethode algemeen zal gevonden worden.
12o. ij (of eigentlijk ii), als in bijt, schijn.
13o. oe, als in koe, snoepen.
14o. oei, als in foei, moei - welk laatste de kinderen doorgaans beweeren te zijn, zoo dra het leeren hen verveelt.
15o. oi, als in oir (afkomeling), doir (van een ei).
16o. ooi, als in fooi, mooi - gelijk dit boek.
17o. ou, als in bout, kous, trouwen.
18o. ui, als in kuit, struif, kluiven.
19o. ang, als in bang, vangen.
20o. eng, als in kreng, engel.
21o. ing, als in ring, zingen.
22o. ong, als in tong, gesprongen.
23o. ung, als in klungelen.
Aanm. De klinkers, van 19 tot 23 vermeld, worden neusvokalen geheeten, om dat men ze niet kan laten hooren, zonder er den neus bij op te trekken en een viesch gezicht te zetten.
Voorts de medeklinkers:
24o. ch, als in ach! doch, lachen.
Aanm. Voorzangers plaatsen de ch ook in 't begin van een woord of lettergreep, en schrijven Christen, Chrestomathie, lig-chaam, kag-chel (in plaats van Kristen, Krestomathie, lich-aam, kach-el); wat bij 't uitspreken een allerafschuwelijkst gerog-chel verwekt.
25o. dj, als in djerrid, plantaadje, Madjaren,
26o. sj, stj of schj, als in sjerp, sjouwen. sjaal, meisje, kastje, vischje.
Aanm. Een dozijn, meer of min, van de hier opgegeven klanken zult gij in de leesboekjes van wijlen prinsen, zoowel als in de Spraakleeren van Prof. brill of den heer kuyper (om van andere werken van dien aard niet te spreken) vruchteloos zoeken: of zij ze met opzet dan bij ongeluk niet hebben genoemd durven wij niet beslissen. Wij zeggen dit geenszins om lof in te oogsten wegens de meerdere volledigheid van ons boek; immers zult gij, lieve lezer, in de genoemde werkjes weêr een menigte wetenswaardige zaken vinden, die in het onze niet voorkomen: eensdeels, om dat gemelde zaken misschien zeer nuttig, maar volstrekt niet vermakelijk zijn, anderdeels, om dat wij aan 't debiet

{==16==} {>>pagina-aanduiding<<}
dier werkjes geen afbreuk willen doen, door ze na te drukken of na te volgen, maar integendeel bij den lezer den zucht willen opwekkcn, ze te koopen, ter opheldering en aanvulling van het onze.
Nog een paar opmerkingen betreffende de klinkers en medeklinkers.
Niet zelden worden klinkers, in de uitspraak, op eene vrij kluchtige wijze met andere klinkers verwisseld, in spijt van de - rijkswetten, had ik bijna gezeid; maar ik meen, van de - taalwetten, waarmede die andere niets gemeens hebben.
Zoo hoort men b.v.:

{== afbeelding 
	
‘Deuze jongen hettet gedaan.’
==} {>>afbeelding<<}
    


{==17==} {>>pagina-aanduiding<<}

‘Hij is van geune zij gekomen.’
‘'t Is de weizentlijke waarheid.’
Wat de medeklinkers betreft, zoo valt omtrent de n en de x op te merken, dat zij, meer dan eenige andere, op zich zelve gebezigd worden, en wel, de eerste om zoo veel uit te drukken als ‘wie’ of ‘wat je maar wilt,’ b.v. als ik zeg:
‘De Heer N. is met de noorderzon vertrokken’, of
‘Dat getal staat in de nde macht,’
dan kunt gij, voor de Heer N, lezen: ‘de Heer van Pingelen, van Belleflam, Klungelaar,’ of welke andere goede kennis gij in de plaats van die letter verkiest te stellen: en

{== afbeelding 
	
De onbekende.
==} {>>afbeelding<<}
    


{==18==} {>>pagina-aanduiding<<}
in het 2de voorbeeld, het opgegeven getal zoo dikwijls met zich zelf vermenigvuldigen als u goeddunkt.
De X. daar-en-tegen is altijd een persoon of een cijfer, dat gezocht moet worden, even als bij 't schuilhoekje spelen, en heet daarom dan ook doorgaans de onbekende, even als Meinau, in Menschenhaat en Berouw. (Zie ommezijde).

In de dagbladen worden dagelijks gevraagd Juffrouwen ‘van de P.G.’: - wat natuurlijk beteekent ‘van de Pokken Geschonden.’ De voorkeur, aan de zoodanige gegeven, laat zich doorgaans verklaren uit de omstandigheid, dat er een groote zoon in huis is, of dat Mevrouw wat jaloersch valt.
Ten opzichte der S mogen wij niet verzwijgen, dat daarvoor vroeger twee verschillende letterteekens werden gebezigd: het eene, de f, ofschoon staart-es geheeten, werd aan 't begin van een lettergreep geplaatst, het andere, de s, sloot het hek. In 't begin dezer eeuw raakten de staarten uit de mode en zoo ook de staart-es, wat ten gevolge heeft gehad, dat men nu dikwijls niet weet, of de s aan 't begin of aan 't einde van een lettergreep staat, en zich diensvolgens in de uitspraak van 't woord deerlijk vergissen kan.
Wie kan nu b.v. weten of hij St. Michiels-Ges-tel moet zeggen, dan wel St. Michiels-Ge-stel?

Het zoû hier de plaats zijn, een geleerd betoog te schrijven over de menschelijke stem, over de kunst, waarmede mond, keel, lip, tanden en neus bewerktuigd zijn om geluiden voort te brengen en te wijzigen, en over de manier, waarop men 't moet aanleggen om deze of gene letter uit te spreken; maar dewijl wij dan genoodzaakt zouden zijn, u de keel binnen te leiden, zouden wij vreezen, er in te blijven steken, en ware dit in allen gevalle de weg niet om u te vermaken.

{==19==} {>>pagina-aanduiding<<}
Wij verwijzen u dus te dien opzichte liever naar de werken, waarin die onderwerpen opzettelijk behandeld zijn, als, naar genoemde Spraakleeren, of naar molières Bourgeois Gentilhomme, en vergenoegen ons, op eenige bijzondere geluiden, waarvan in die werken geen notitie genomen is, uw opmerkzaamheid te vestigen.
Hm! in het begin van een redevoering of toespraak, is een geluid, dat nu en dan een zeer vermakelijke werking doet. Ook kan het zeer gepast worden aangewend, wanneer men op een gedane vraag niet dadelijk uitsluitsel wil geven of zijn meening aangaande eenig onderwerp niet wil blootleggen, en men geen snuifdoos bij de hand heeft, of 't niet fatsoenlijk vindt, op zijn nagels te bijten.
De geluiden, voortgebracht door een kind, dat nog niet gespeend is, zijn doorgaans zeer eigenaardig; maar ongelukkig heel moeilijk te spellen.
Gebrom, gemompel, gegrom, gemurmel, gefluit enz., zijn zeer aangename begaafdheden; doch mede bezwaarlijk in letterteekens terug te geven.
Te ‘breien,’ en b.v. te zeggen:
De kat die klabt de klullen van de tlap
wordt door sommigen als zeer bevallig, door anderen als ondragelijk aangemerkt. Even zoo is het gelegen met het ‘ratelen,’ als b.v.
En brrrak ze brrrrullende op met grrrrooten overrrmoed,
Stotteren kan somtijds iets zeer eigenaardigs hebben.
Met te murmelen of te sissen kan men een gesprek zeer cierlijk afwisselen. Te kraaien als een haan, te balken als een ezel, te kwaken als een gans, te krassen als een uil, zijn stembuigingen, die in den regel als hoogst vermakelijk beschouwd worden.

{==20==} {>>pagina-aanduiding<<}

Maar van al de klanken, die aan 's menschen mond ontsnappen, zijn er stellig geene, die prettiger klinken dan

{== afbeelding 
	
ha! ha! ha! - ho! ho! ho! - hu! hu! hu!
==} {>>afbeelding<<}
    




{==21==} {>>pagina-aanduiding<<}

Tweede hoofdstuk. Van lettergrepen.

Een lettergreep of ‘syllabe,’ 't zij die een geheel woord of een deel daarvan uitmake, is een enkele of samengestelde klank, door dezelfde stem-uiting voortgebracht. In den navolgenden zin b.v. is ieder woord een lettergreep, en wederkeerig iedere lettergreep een woord;

{== afbeelding 
	
He! wat een pret! kijk dat 's er een!
==} {>>afbeelding<<}
    


{==22==} {>>pagina-aanduiding<<}

Het spellen is de kunst om de letters samen te voegen, die een lettergreep, en de lettergrepen, die een woord uitmaken.
Vraag.	Waarom is een schoolmeester gelijk aan een profeet?
Antw.	Hij kan ‘de toekomst’ spellen.
Vraag.	Waarvan houden zoete kinderen veel?
Antw.	Van spellen.
	NB. Uit vrees voor misverstand, antwoorden zij doorgaans liever, met een klein verschil in den dialektvorm:
Antw.	Van spullen.

Sommige Spraakkunsten geven eenige meer of min vaste regels op aangaande de wijze, hoe de woorden gespeld moeten worden; de naauwe grenzen, binnen welke wij verplicht zijn, ons te bewegen, verbieden ons, hier meer dan twee algemeene voorschriften aan te bevelen:
1. Indien gij niet weet, hoe gij een woord moet spellen, zoek gezegd woord dan op in een woordeboek, en doe uw best, het letterlijk na te schrijven; maar, hebt gij geen woordeboek bij de hand.
2. Schrijf het dan in dier voege, dat het wel geraden kan worden, maar toch niet volkomen leesbaar is.



{==23==} {>>pagina-aanduiding<<}

Derde hoofdstuk. Van woorden in 't algemeen.

Er is, voor zoo verre wij weten, geene vraag, waar het antwoord moeilijker op valt, dan: ‘hoe denkje over de zaken in 't algemeen?’ - Gelukkig maken woorden in 't algemeen een onderwerp uit, waar men zijn gedachte gemakkelijker over zeggen kan. Woorden staan in de plaats van zaken: zij zijn een soort van muntbiljetten, coupons, assignatiën, banknoten, en somtijds noten, waar enkele bevoorrechte stervelingen heel wat geld meê verdienen. Jammer maar, dat die noten zoo zelden Nederduitsche woorden zijn.
Te beklagen is de man, wiens eenige rijkdom daarin bestaat, dat hij woordenrijk is.
Volgens een oud en overbekend Hollandsch spreekwoord, komt men ver ‘met geld en goede woorden.’ Maar schrap dat geld eens weg uit den volzin, en zie dan, hoe ver gij 't brengt.
‘Woorden zijn maar wind,’ volgens sommigen; daarom zegt men, als lieden woorden krijgen: ‘het zal er waaien.’
‘De stijl is de mensch,’ zegt Buffon - of zegt men, dat hij gezegd heeft - en zoo kan men uit de woorden, welke iemand gebruikt, meestal spoedig raden, met wien men te doen heeft. Schrijvers van wijsgeerige en theologische onderwerpen doen, even als de zieken, zich kennen aan lange woorden: witgedaste lieden aan taaie en saaie woorden: ruziemakers en vischwijven aan hooge woorden en scheldwoorden. Lieden, die voor ‘fatsoenlijk’ willen doorgaan en 't niet verder kunnen brengen dan ‘fatsoendelijk’ te worden, bezigen veel Fransche woorden: koffiehuis-loopers bargoensche woorden. Jonge dames lis-
{==24==} {>>pagina-aanduiding<<}
pelen zoete, zachte, lieve woordjes: van dominees hoort men - zoo past het althans - troostwoorden: van prokureurs stadhuiswoorden.
Gesproken woorden zijn klanken, die bij algemeene overeenkomst dienen, of ondersteld worden te dienen tot uitdrukking der gedachte.
Men heeft woorden van ééne lettergreep, of eensylbige, als kaas, peer, spek.
tweesylbige, als appel, muziek, snoeshaan,
driesylbige, als zotteklap, pruimetaart.
veelsylbige, als zemelknooper, koffiehuisknecht, overeenkomstig, Konstantinopel, afgedriedokterd, Mezopotamiën, sterrewichelarijkunde.
In sommige woorden worden twee lettergrepen tot eene samengetrokken: Zoo b.v. weder tot weêr, samen tot saêm, paruik tot pruik, vlieden tot vliên, banneling tot balling, beudel tot beul, weduwe tot weeûw, mijne vrouw tot mevrouw.
Aanm. Uit dit laatste zoû volgen, dat niemand het recht heeft, tegen een getrouwde vrouw Mevrouw te zeggen, dan haar man.
Veelsylbige woorden zijn een voornaam bestanddeel van het verhevene. Daarom ook treft men die bij menigte aan in leerredenen, in wijsgeerige vertoogen, in redevoeringen over de staatsbegrooting, en, in 't algemeen, in den witgedasten stijl. - Somwijlen echter grenst dat verhevene zeer na aan het vermakelijke, b.v. in de navolgende regels uit het derde bedrijf van een nog onuitgegeven treurspel, waarvan wij hiernevens al vast een illustratie als monster aanbieden. De portretten der akteurs, die er, als 't misschien over vele jaren eens gespeeld wordt, de hoofdrollen in vervullen zullen, zijn naar welgelijkende fotografiën getrouw gekopieerd.

{==25==} {>>pagina-aanduiding<<}


{== afbeelding 
	
Onoverwinnelijke en opperuitverkorene Altijd-vermeerderaar der wereldheerschappij.
==} {>>afbeelding<<}
    

De woorden onderscheiden zich in oorspronkelijke en afgeleide; ook in eenvoudige en samengestelde. Daarover handelen wij in het volgende Boek.



{==26==} {>>pagina-aanduiding<<}

Tweede boek. Woordgronding of etymologie.

Eerste hoofdstuk. Van de soorten van woorden.

De Etymologie leert ons de herkomst der woorden, met de wijzigingen, die zij hebben ondergaan.
Wanneer wij spreken van de herkomst der woorden, dan bedoelen wij hun herkomst als zoodanig; want wat hun herkomst als klanken betreft, dat is een geheel andere zaak.
Sommige woorden toch komen uit het hart; dan zijn zij roerend: andere uit den neus; dan zijn zij belachelijk. De vermakelijkste plaats, waar woorden van daan komen, is de maag; daarom hebben weinige sprekers zulk een toeloop als buiksprekers.
De Etymologie leert ons de woorden verdeelen in Stamwoorden: dat zijn woorden, die hun oorspronkelijken vorm behouden hebben, of die tot geen ander korter woord worden terug gebracht, als rijk, rot, arm.
Afgeleide woorden: dat zijn woorden, verkregen door een voor- of achtervoeging van klanken, die op zich zelve geen woorden zijn, als rijkelijk, rottig, geärmd.
Ook wel in
Eenvoudige, die niet door samenstelling ontstaan zijn, als huis, hout, dief, knoop.

{==27==} {>>pagina-aanduiding<<}

Samengestelde, die, welke men verkrijgt door twee of meer woorden tot een te verbinden, als pakhuis, hakhout, hoender díef, knoopedraaier.
Aanm. Hoewel domoor tot de samengestelde woorden behoort, wordt het zelden anders toegepast, dan op een zeer eenvoudig slag van wezens.
Spraakkunstig gesproken zijn er net zoo vele soorten van woorden als vingers aan onze twee handen, wat er de optelling van zeer gemakkelijk maakt. Bij den duim af beginnende, krijgen wij
rechts:	links:
Het zelfstandig naamwoord.	Het werkwoord.
Het bijvoegelijk naamwoord.	Het bijwoord.
Het voornaamwoord.	Het voorzetsel.
Het lidwoord.	Het voegwoord.
Het telwoord.	Het tusschenwerpsel.

Wat des te gemakkelijker te onthouden valt, om dat wij de belangrijkste uit elk vijftal aan den duim - wij hopen ook mettertijd onder den duim - krijgen.
Niet spraakkunstig gesproken zijn er ook woorden, die wij onder geene van de bovengenoemde soorten zouden weten te rangschikken: en wij moeten dus trachten, algemeene of hoofdklassen uit te denken, waar zij onder gebracht kunnen worden. Zoo zijn er b.v.:
Woorden, die in de Jordaan gesproken worden, en die Hebreeuwsch klinken in de ooren van elders wonende Amsterdammers.
Woorden, in gebruik bij lieden, die hoofdzakelijk met paarden omgaan.
Woorden, gewisseld tusschen loterijjoden, groen-, fruit- of vischvrouwen, die 't oneens zijn.
Woorden, in een staat van dronkenschap uitgesproken.

{==28==} {>>pagina-aanduiding<<}

Woorden, voorkomende in dagvaardingen, vonnissen en andere processale stukken.
Woorden. gesproken tegen kindertjes in de lange kleêren.
Woorden, in drift geüit.
Woorden, in wetten, besluiten, keuren, belastingbiljetten enz. voorkomende, en waarbij men vermoedelijk zich ten doel heeft gesteld, den lezer het spoor bijster te maken.
Woorden, die onder de benaming van ‘teeder, zacht, half gebroken, gloeiend, smachtend,’ enz. tegen jonge juffrouwen - al naar omstandigheden - gefluisterd, gelispt, gezucht of bezworen worden.
Woorden, door schoen- en kleêremakers gegeven, en die, even als de laatst aangehaalde woorden, alleen schijnen te dienen om gebroken te worden.
En nog meer woorden, die 's lezers verbeelding wel zal aanvullen.
Wij gaan over tot de afzonderlijke beschouwing der tien hoofdsoorten van woorden, die wij zoo even hebben opgenoemd, en die men ook wel gewoon is, de deelen der rede te noemen.



{==29==} {>>pagina-aanduiding<<}

Tweede hoofdstuk. Van de zelfstandige naamwoorden.


{== afbeelding 
	
==} {>>afbeelding<<}
    


Eerste afdeeling. Van den aard en de soorten der zelfstandige naamwoorden.

Een zelfstandig naamwoord is een wcord, hetwelk een voorwerp met name noemt. Dat voorwerp behoeft echter geen werkelijk zelfstandig bestaan te hebben - zoo als b.v. snijder, apteeker, tafel, zeepbel, spekpannekoek; het kan ook een begrip zijn; iets, dat wij ons bestaand voorstellen, als luiheid, deugd, wetenschap.
Deze bepaling van een zelfstandig naamwoord is - althans wat het hoofdzakelijke betreft - door Prof. Brill gegeven, niet door ons.
Wij haasten ons, deze verklaring af te leggen, 1o. om dat wij niet willen prijken met een andermans veêren: 2o. om dat wij daardoor de gelegenheid hebben, aan Z. Hooggel. een sluitrede voor te leggen, met welker oplossing wij bekennen ons verlegen te vinden. Zij luidt als volgt:
Een zelfstandig naamwoord is Iets;


Niets is een zelfstandig nanmwoord;


Dus is Iets Niets.

{==30==} {>>pagina-aanduiding<<}

Men verdeelt gewoonlijk de zelfstandige naamwoorden in eigene en gemeene.
Eigen namen dienen om afzonderlijke personen of voorwerpen (menschen, dieren, plaatsen, landen, rivieren, bergen, buitenverblijven, schepen, pakhuizen, boerderijen enz. enz.) van alle overige van dezelfde soort te onderscheiden, als: Kristoffel, Kardoes, 's Gravenhage, Ransdorp, Prins Napoleon enz. enz.
Deze en dergelijke namen worden echter niet zelden op min of meer vermakelijke wijze verknoeid, als tot: Kris, Does, 's Hage, Rarop, Plonplon enz.
Gemeene namen zijn die, welke aan een persoon, zaak of begrip worden gegeven, hoedanige er meer bestaan of kunnen gedacht worden te bestaan, als: beest, stommeling, bochel engel, spook, appeltaart.
Eigen namen worden dikwijls, door toevoeging van een lidwoord, of van een bijv. naamw, tot gemeene gemaakt, als:

{== afbeelding 
	
Twee Jantjes.
==} {>>afbeelding<<}
    


{==31==} {>>pagina-aanduiding<<}

‘Dat is 'n Xantip van een wijf!’
‘Kijk wat een Piet!’
‘Dat 's een rechte Nero!’
Even zoo duiden gemeene namen dikwijls bijzondere personen uit, door middel van het daarvoor geplaatste lidwoord of voornaamwoord, b.v.
‘Daar is iemand om de keukenmeid te spreken,’
‘Die kwaje jongen zal mij nog den dood doen.’
In welke zinnen de woorden keukenmeid en jongen even goed de daarbij bedoelde personen aanduiden, als dat men Ka of Jochem zeide - gesteld dat zij zoo heeten.
Ook kan men, door de voorvoeging van het lidwoord, bijvoegelijke naamwoorden en werkwoorden tot zelfstandige naamwoorden maken, als de wijze, een rijke, het lezen, het smullen.


Tweede afdeeling. Van het geslacht.

Er zijn drie geslavhten van naamwoorden, mannelijk, vrouwelijk en onzijdig.
Mannelijk zijn de namen van de mannetjes-dieren, als: leeuw, beer (in al zijn beteekenissen), aanspreker, hansworst, student, hengst, schoenpoetser.
Vrouwelijk, de namen der wijfjes, als: leeuwin, dichteres, merrie, modemaakster, paauwin.
Onzijdig, de namen van de dieren, waar men zoo maar bij den eersten opslag niet van zien kan of het mannetjes of wijfjes zijn, als: kind, paard, varken, lam, monster, ooi, hoen.
Zelfs wijf en vrouwspersoon zijn onzijdig, om dat daarmede

{==32==} {>>pagina-aanduiding<<}
doorgaans zoodanige vrouw wordt aangeduid, die zich alles behalve vrouwelijk aanstelt.
Haas is vrouwelijk voor gewone burgerlui, en als zij op schotel komt; maar in jagerstaal onzijdig.
Voorts zijn alle verkleinwoorden onzijdig, als; mannetje. pruimpje, roosje, moedertje, boekske, dochterken, maagdelijn.
Aanm. Behalve de uitgangen op je, ke of ken, duiden sommige middelnederlandsch-dichtende heeren 't verkleinw. ook aan met kijn, en schrijven nu en dan hondekijn, kamerkijn. Dit geschiedt echter veelal om 't rijm, en is dus niet zoo ongerijmd als 't wel schijnt.
Wat verder de onzijdige naamwoorden betreft, geen geboren Nederlander zal zich daarin vergissen, om dat zij zich door het lidwoord het genoegzaam onderscheiden. Wie toch, al heeft hij nooit de school bezocht, zal spreken van de mes, de huis, de hoofd? - Minder gemakkelijk echter is het te onderscheiden, of een woord mannelijk dan wel vrouwelijk is, en, waar de Spraakkunsten te dien opzichte regels aan de hand doen, geven zij er doorgaans zoo vele uitzonderingen bij, dat de lezer per slot even wijs blijft. Voorts zijn er een aantal woorden, over wier geslacht de geleerden zelve 't onderling niet eens zijn, b.v. dienst, nacht, dood, vrede enz. Wij raden dus onzen lezers aan, zich er den kop niet meê te breken, en er naar eigen goeddunken meê om te springen; bezigen zij dan een woord in 't vrouwelijke, dat gewoonlijk mannelijk gebezigd wordt, of omgekeerd, 't is juist geen doodzonde: ja misschien zal men er uit opmaken, dat zij betreffende zoodanig woord een theorie op hun eigen hand hebben, en hen nog wel voor heel geleerd houden.
Eenige opmerkingen echter aangaande de geslachten willen wij hier ten beste geven.
De Zon is in de meeste talen mannelijk; bij ons echter vrouwelijk; waarschijnlijk om dat wij hier te lande haar doorgaans niet anders dan met een sluier te zien krijgen.

{==33==} {>>pagina-aanduiding<<}

De Maan is ook vrouwelijk: volgens sommigen, om dat zij, even als een klokhen haar kuikentjes, altijd een troep sterretjes om zich heen heeft; volgens anderen, om dat zij zoo veranderlijk is: 't geen men wel eens beweert, (maar 't zijn lasterzieke mannen, die zulks doen) dat vrouwen ook zijn.
Dat jeugd, liefde, schoonheid, aanvalligheid en nog honderd andere liefelijke hoedanigheden op heid, vrouwelijk zijn, spreekt wel van zelf, als behoorende die allen uitsluitend bij de dames t'huis, en even zeer spreekt het van zelf, dat haat, nijd, wrevel, toorn, en meer ondeugden, die de mannen veelal ontcieren, mannelijk zijn. Jaloezy is wel vrouwelijk; maar 't is een gebrek, dat alleen uit overmaat van liefde ontstaat, en daar bezondigen zich wel de dames aan, maar zelden een heer.
Meer bevreemding mag het wekken, dat de Min, niettegenstaande hij, volgens de overlevering, een zoon van Venus is, en wij hem nooit anders dan als een knaap zien afgebeeld, in 't Nederduitsch vrouwelijk is. Zeker ligt de schuld bij dezen of genen spraakkunstenaar van vroegere dagen, die 't woord min, waar 't voor voedster stond, vrouwelijk gebezigd vindende, dat geslacht ook aan die andere min heeft toegekend.
Zoo de man nog leefde, zouden wij hem vragen, of hij het onderscheid niet kende tusschen de eene min en de andere.
En zoo hij, als waarschijnlijk is, ‘neen’ antwoordde, zouden wij hem zeggen, dat de eene min met ons solt, als wij klein, en de andere, als wij groot zijn.
Stad is vrouwelijk, om dat er zoo vele bochten, keerstraatjes en aardige schuilhoekjes in een stad zijn als in 't hoofd van een jonge juffrouw.
De Kerk is vrouwelijk, om dat zij voorheen getrouwd was met den Staat. 't Kan echter ook zijn, dat zij met den Staat getrouwd was om dat zij vrouwelijk is.

{==34==} {>>pagina-aanduiding<<}

De Tijd is mannelijk, om dat de dames zoo aardig met hem weten om te springen.
Voorts worden de geslachten onderkend:
1o. waar het dieren geldt van dezelfde soort, door aan het wijfje een benaming te geven, die niets op die van het mannetje lijkt, als:
Mannelijk.	Vrouwelijk.
beer.	zeug.
jongen.	meid.
bul.	koe.
broeder.	zuster.
hert.	hinde.
doffer.	duif.
rammelaar.	voedster.
reu.	teef.
zoon.	dochter.
bok.	geit.
koffiehuisknecht,	bufetjuffrouw.
gander.	gans.
sukkel.	sloof.
monnik.	non.
schoolpedant.	blaauwkous.
ojevaar.	ojemoêr.
haan.	hen.

Aanm. Men zegt wel: ‘ieder haan heeft zijn hennetje;’ doch dat gaat niet altijd op. Zoo kent men b.v. een
snaphaan,	maar geen snaphen.
weêrhaan,	maar geen weêrhen.
haan van 't geweer,	maar geen hen van 't geweer.
snoeshaan,	maar geen snoeshen.
hanebalken,	maar geen hennebalken.

2o. door een verschil in den uitgang, als:

{==35==} {>>pagina-aanduiding<<}

Mannelijk.	Vrouwelijk.
dichter.	dichteres.
waard.	waardin.
pastoor.	pastoorsche.
tovenaar.	tooveres.
bakker.	bakster.
vrijer.	vrijster.
dief.	dievege.
hospes.	hospita.

Enkele namen hebben de beide geslachten, naar mate zij een mannelijk of een vrouwelijk wezen aanduiden, b.v. lieveling, speelnoot, getuige, dienstbode, kameraad, erfgenaam, (dronken-) lap, klant.
Aanm. Sommigen beweeren, dat 't vr. van baas zou wezen bazin. Dit is kennelijk mis; immers men zegt - en naar waarheid - ‘de vrouw is de baas’: niet ‘de bazin.’
Mensch wordt meestal mann. gebruikt, doch somtijds ook onzijdig: zeker omdat het dan voor menschdier staat; immers zijn menschen niet alleen redelijke wezens, maar ook dieren.
Dit heeft stof gegeven tot de volgende sluitrede:
‘Menschen zijn redelijke wezens.


Menschen zijn dieren;


Dus zijn dieren redelijke wezens.’
Waarbij men nog deze zou kunnen voegen:
‘Menschen zijn dieren.


Ezels zijn geen menschen;


Dus zijn ezels geen dieren.’
Er zijn naamwoorden, die geen overeenstemmend woord hebben om gebruikt te worden als men ze op een vrouw wil toepassen. Zoo b.v., indien wij van een vrouw zeiden, dat zij een schurk was, of een schelm, of een booswicht, of een guit, of een vagebond, zouden wij ons niet alleen zeer onheusch, maar ook zeer ontaalkundig uitdrukken. Van waar komt het,

{==36==} {>>pagina-aanduiding<<}
dat wij de equivalenten dier woorden in 't vrouwelijk geslacht ontbeeren? - Zeker van dat wij ze nimmer noodig hebben.
Aanm. Wel is waar, men zegt nu en dan tegen een vrouw: ‘o jou ondeugend schelmpje!’ of ‘o jou oolijk guitje!’ maar dan verkrijgt het woord door den aangehechten staart een geheel andere beteekenis, en wel zoodanig eene, waardoor zij, aan wie het wordt toegevoegd, zich in het minst niet beleedigd voelt.


Derde afdeeling. Van het getal der zelfstandige naamwoorden.

Door het getal van een naamwoord verstaat men de beschouwing van het aangeduide voorwerp als een of meer: zoo b.v. een dichter: - twee, drie, vier, vijf dichters - en zoo tot in 't oneindige toe.
Het enkelvoud drukt een enkel voorwerp uit, als boek, huis.
Het meervoud drukt meer dan een voorwerp uit van dezelfde soort, als: boeken, huizen.
Het meervoud wordt gemaakt, door achter sommige woorden s te voegen, achter andere n of en; achter enkele onverschillig s en: achter eenige weinige s of en naarmate van hun beteekenis: achter andere eren of ers.
Men plaatst de enkele n achter woorden, die een e aan 't slot hebben, ten einde te voorkomen, dat de uitgang een luide; wat te dwazer zou zijn, naarmate wij niet met een, maar met meer te doen hebben. Wij schrijven dus niet weideen, getuigeen, maar weiden, getuigen.
Daar men altijd vlooien en koeien zegt, en niet vlooën of koeën, zou men bijkans tot het besluit komen; dat men, met de kindermeisjes, ‘een vlooi’, en, met de boeren, ‘een koei’ behoort te zeggen, en niet ‘een vloo’ of ‘een koe.’

{==37==} {>>pagina-aanduiding<<}

Somtijds verdubbelt men de slotletters in 't meervoud en zoo maakt men van:
meerkat,	niet meerkaten,	maar meerkatten.
grompot,	niet grompoten,	maar grompotten.
paterstuk,	niet paterstuken.	maar paterstukken.

De f en s aan 't slot veranderen in 't meervoud somtijds in v en z. Zoo b.v. heeft
	staf	in 't meerv. staven.
	kloof	in 't meerv. klooven.
	druif	in 't meerv. druiven.
	glas	in 't meerv. glazen.
	muis	in 't meerv. muizen.
maar	bef	in 't meerv. beffen
	bes	in 't meerv. bessen.
	das	in 't meerv. dassen.

In 't meervoud nemen een s aan
1o. de verkleinwoorden op je en ke: zoo zegt men: boompjes, kaereltjes, meiskes:
2o. sommige woorden die op en eindigen: zoo zegt men genoegens, leugens,
3o. de meeste beroepsnamen, zoo: koks, smids, ministers koekebakkers, rechters, krabberdries, prokureurs, boenderkoops, konfituriers enz.
Zonder dat de beteekenis verschilt hebben
		{wapenen
wapen,	in 't meervoud	{en
		{wapens.
		{vogelen
vogel,	in 't meervoud	{en
		{vogels.
		{vleugelen
vleugel,	in 't meervoud	{en
		{vleugels.


{==38==} {>>pagina-aanduiding<<}

	{adelaren
adelaar, in 't meervoud	{en
	{adelaars,

maar, met verschil van beteekenis:
letter in 't meervoud	{letteren, (voor ‘letterkunde’).
	{letters, (voor die van 't a, b, c).
stuk, in 't meervoud	{stukken, (voor ‘brokken’),
	{stuks, (voor op zich zelve gestelde voorwerpen),
wortel, in 't meervoud	{wortelen, (peen),
	{wortels, (van boomen of planten.)
blok, in 't meervoud	{blokken, (stukken hout of steen),
	{bloks, (katrollen),
boot, in 't meervoud	{booten, (als wij spreken),
	{boots, (als een zeeman spreekt).

Ook oefent de plaats waar men woont niet weinig invloed uit op de vorming van 't meervoud en luidt b.v. 't meervoud van
	te Amsterdam,	te Rotterdam.
meid	meiden,	meides,
kip	kippen,	kippes,
garnaal	garnalen,	garnaat.

Eindelijk hebben
kalf	in 't meerv. kalveren,
rund	in 't meerv. runderen,
lam	in 't meerv. lammeren,
lied	in 't meerv. liederen,
been (waar men op loopt)	in 't meerv. beenen,
been (waar Fidel aan kluift)	in 't meerv. beenderen,
blad (van een boom of van een boek)	in 't meerv. bladen en bladeren,
blad (waar Jan de koffie op prezenteert)	in 't meerv. alleen bladen,


{==39==} {>>pagina-aanduiding<<}

hoen (van een kip)	in 't meerv. hoenderen,
hoen (voor ‘patrijs’)	in 't meerv. hoenders,
kleed (aan uw lijf)	in 't meerv. kleederen,
kleed (op den vloer)	in 't meerv. kleeden,
bord (om van te smullen)	in 't meerv. borden,
bord (om op te schrijven)	in 't meerv. borden en borderen,
vader (voorzaat)	in 't meerv. vaderen,
vader (papa)	in 't meerv. vaders.

Van vent hebben wij dikwijls venters hooren maken.
Oudtijds waren er vele woorden, die in 't enkelvoud op t, tt of dt, als wijsheit, Godt, enz. uitgingen, doch in 't meervoud een d aannamen, om welke reden het later de mode is geworden, die maar allemaal, ook in 't enkelvoud, met een d te schrijven. Men heeft echter die verwisseling van t in d op eigennamen niet durven toepassen, en zoo zijn Brabant, Hooft, Hoeufft, enz. onveranderd gebleven. Maar hiervan is 't gevolg geweest, dat zij, die voorzangers-Nederduitsch spreken of schrijven, zich verbeelden, heel taalkundig te handelen, wanneer zij, in 't meervoud, even als van kant, kanten, ook van Brabant, Brabanten enz. maken. Wie zich in beschaafd en zuiver Nederduitsch wil uitdrukken, zegge: de beide Brabanden (ook “een Brabander”), “het geslacht der Hoofden:” “ik wacht de Hoeuffden bij mij ten eten”, enz.
Er zijn een menigte woorden, als b.v. boter, aandacht, koffie, zedekunde, jenever, vuilnis (of vulles, zoo als men meer gewoon is te zeggen), die in 't geheel geen meervoud hebben, en waarvan wij het dus niet behoeven op te geven: daar-entegen heeft het woord man wel een half dozijn meervouden, waarschijnlijk om dat de man, zich heer achtende van de schepping, maar alles naar zich toehaalde wat hij grijpen en vangen kon, of (om een min hatelijke onderstelling te wagen) om dat het in de roeping van den man ligt, zich te vermenigvuldigen. - Immers, wij vinden, als meervouden van man,

{==40==} {>>pagina-aanduiding<<}


1o.man, als men b.v. zegt: ‘Jan en alleman; een korporaal met zes man;’

2o.mannen, b.v. in die aandoenlijke toespraak, welke de Romeinsche Generaal Scipio Emilianus aan zijn volk hield: ‘kaerels! gedraagt u als mannen!’

3o.mans: ‘er waren meer vrouwen dan mans in de kerk;’

4o.men: ‘men zegt’ (d.i. ‘de lieden zeggen’);

5o.lieden: zoodra namelijk 't woord man met een ander gekoppeld is: zoo heeft hopman hoplieden, burgerman burgerlieden, timmerman timmerlieden.

6o.luiden, lui of loi: het eerste echter meer uitsluitend bij dichters, het laatste bij krabberdries en balletjesverkoopsters in gebruik.


Lieden, die door fatsoendelijk Nederduitsch te spreken, een hoog denkbeeld van hun beschaving wenschen te geven, bezigen niet zelden het enkelvoud, en nog wel verkleind, voor 't meervoud, en zeggen b.v.: ‘ik zal een peertje gebruiken. - Mag ik u om een doperwtje verzoeken. - Eén kopje thee wil ik wel drinken. - Ik hoop er een guldentje aan te verdienen.’ - Zij zouden echter zeer gefopt zijn, indien men hun woorden letterlijk opnam en hun alleen gaf wat zij zeiden te verlangen.


Vierde afdeeling. Van den naamval der zelfstandige naamwoorden.

Over de naamvallen is heel wat papier vuil gemaakt. Eigentlijk zijn zij niet veel anders dan een erfenis van 't Latijn, waar wij gerust voor hadden kunnen bedanken. In 't Latijn toch krijgt het woord, bij 't veranderen der betrekking, waarin het staat tot de rest van den zin, een anderen staart: en het

{==41==} {>>pagina-aanduiding<<}
is die staartverandering, welke men naamval ‘casus’ heet. Maar in onze taal verandert het woord in 't enkelvoud maar in een paar gevallen (waarover nader), en in 't meervoud nooit. Gekken blijven gekken, 't zij dat zij iets doen, 't zij dat men iets van hen krijgt of aan hen geeft, 't zij dat men hen de deur uit jaagt, 't zij dat men hen roept. - Ministers zouden op dat punt wel met gekken willen gelijkstaan.
Alleen in den zoogenaamden genitief, wanneer een woord staat vóór een ander woord, dat er van afhangt (wij zullen straks zien, hoe 't met dat afhangen gesteld is) krijgt het een s achter zich, b.v. ‘moeders kindje: - Vondels werken: - Pienemans meesterstuk: - Trijntjes boterbiesjes.’
't Is waar, de meeste spraakkunstenaars denken anders over de zaak dan wij, en niet zonder reden; want, door veel over die naamvallen te praten, maken zij hun boeken zoo veel langer, hun spraakkunst zoo veel omslachtiger, en hun werk zoo veel mooier, althans zoo veel geleerder. Zij zeggen dan ook: ‘verandert het zelfst. naamwoord niet, het lidwoord doet het al, en dat 's genoeg om al die soep over de naamvallen te behouden.’
Volgens hen bestaan er alzoo
1o. Een 1e. naamval of nominatief (d.i. ‘noemer’). Deze duidt alleen den naam aan van de persoon of zaak, waarover gesproken wordt, b.v.
‘De geneesheeren verschillen van meening; de zieke gaat om zeep.’
2o. Een 2e. naamval of genitief (d.i. ‘voortbrenger’). Waarom die zoo genoemd wordt kan ik niet zeggen. Wel hebben, in de straks aangehaalde voorbeelden, moeder het kindje, Vondel de werken, Pieneman het meesterstuk en Trijntje de keukenmeid de boterbiesjes gemaakt (of voortgebracht); maar als ik zeg: buurmans turven, Karels prenteboek, Maria's koorts, dan spreek ik niet van turven, die door mijn buur-
{==42==} {>>pagina-aanduiding<<}
man, van een boek, dat door Karel, van een koorts, die door Maria is voortgebracht; - neen, maar van de turven, die door mijn buurman gekocht (en, hoop ik, betaald) zijn: van een boek, dat Karel, van de koorts, die Maria gekregen heeft. De 2e. naamval kon dus even goed, ja beter, possessief (‘bezittelijk’) heeten: te meer, daar bezit voor titel geldt.
En nog beter ware het misschien, aan dien 2en naamval den naam te geven van heiligen naamval: immers wordt, wanneer het afhankelijke naamwoord voorop staat, die zoogenaamde 2e. naamval wel geschreven, maar nimmer uitgesproken, even als zulks het geval is bij de Joden met sommige namen, die daarom heilig heeten. Zoo b.v. schrijft men:
‘De rotting mijns knorrigen ooms.’


‘De bezem der werkmeid.’


‘Het huis zijner ouders.’
Maar geen mensch praat ooit zulk voorzangers-Nederduitsch, zelfs geen akteur meer. Iedereen, van den koning af tot den schaarsliep toe, zal zeggen: de rotting van m'n knorrigen oom: de bezem (of misschien wel “de beuzem”) van de werkmeid: het huis van z'n ouders (of veeleer nog: “ouwers”).
Enkelen zullen dit nog varieeren, en zeggen: ‘m'n oom z'n rotting: de werkmeid 'r beuzem: z'n ouwers huis.’
3o. Een 3e. naamval of datief (‘gevende’). Wij voor ons geven om dien datief niets, of liever, wij geven hem aan de spraakkundigen van ganschen harte prezent. Bovendien is hij even zeer misnoemd als zijn kollega; want, als wij zeggen (maar wij zullen 't wel nooit zeggen):
‘De rijpe appel ontviel den tak.’


‘Der bedroefde weduwe ontging zelfs de troost, met haar meesterknecht te trouwen.’


‘Dien schelmen geen pardon.’


‘Den recensenten zal het niet gelukken, iets degelijks op dit ons boek aan te merken,’

{==43==} {>>pagina-aanduiding<<}

dan vraag ik, wat er toch aan dien boom, aan die weduwe, aan die schelmen, aan die recensenten (alle welke hier in den datief heeten te staan) gegeven wordt? Niemand krijgt iets, als misschien de schooljongen, die den gevallen appel opëet, of de winkelmeid van de weduwe, die haar den meesterknecht voor den neus wegkaapt... maar dat gaat buiten dien volzin om, waar hier sprake van is.
Summa summarum, 't is met de naamvallen gesteld als met vele menschen, die ook namen dragen, waar zij geen recht op hebben.
Geen haar beter ziet het er uit met
4o. Den 4den naamval of akkusatief (‘beschuldiger’). Deze wordt toegekend aan een naamwoord, dat door een voorzetsel of door een werkwoord geregeerd wordt, en alsdan, wanneer 't een mannelijk naamwoord is, zich onderscheidt door een n of en, die 't niet eens zelf bekomt, maar die geplaatst wordt achter 't lidwoord, het bijvoegelijk naamwoord, of het voornaamwoord, dat het bij zich heeft.
Maar wanneer wij zeggen:
‘Ik omhels u onder dezen groenen meiboom’ (wat wij gaarne willen doen, jeugdige en schoone lezeressen, indien gij er ons maar de gelegenheid toe verschaft), handelen wij dan jegens u of jegens dien boom als een prokureur-krimineel?
5o. Den 5den naamval of vokatief (‘roepende’).
Deze wordt gevormd door 't weglaten van 't lidwoord en is zeer geliefd bij schippers, koffiehuisbezoekers, kindermeiden, minnaars enz.
Eenige staaltjes zullen u doen zien, dat het naamwoord althans wat den uitgang betreft, door den vokatief niet altijd verandert.
Brug om hooooooog!


Jan! 'n vlammetje!


Zuja, zuja, kindje!

{==44==} {>>pagina-aanduiding<<}


{== afbeelding 
	
O dierbare Sullie! o! o!
==} {>>afbeelding<<}
    

Men ziet, dat hier de woorden, die in den zoogenaamden vokatief staan, volstrekt geen verandering ondergaan. - Wel is dit echter het geval, wanneer sergeant-instrukteurs of straatventers het woord voeren, als de navolgende voorbeelden 't bewijzen kunnen.
‘Pelotooooon! - halt!


Banjonettt - op!


Eerebaaieeee! lekkere eerebaaieeee!


Oiéê - Oiéê!


O dhie lekkere nheeten (“neuten”)! Proefjeloi ze mhaar, proefjeloi ze mhaar! O dhie lekkere nheeten!


Hiete mellek en braan-de-wijnn!’

{==45==} {>>pagina-aanduiding<<}

De 6e. naamval of ablatief (‘wegnemer’) is al lang weg genomen; wij zullen er dus maar niet over spreken.
Om echter de spraakkunstenaars te vrede te stellen, zullen wij hier een voorbeeld doen volgen van voorzangers-nederduitsche verbuiging.

	Enkelvoud.
Wie kuiert daar bij 't kippehok? 
Wie kraait er 's morgens op zijn stok 
En met een stem, gelijk een klok? 
De haan. 
 
Wiens veêr is 't, waar je muts meê prijkt, 
En waar je een heele Piet mee lijkt, 
Zoo dat elk meisje naar je kijkt? 
Des haans. 
 
Aan wien betoonen, dag aan dag, 
En zonder morren of beklag, 
De kippetjes zoo veel ontzag? 
Den haan. 
 
Wien prijst men, op de school, altijd 
Als 't voorbeeld aan der noeste vlijt, 
(Schoon hij den dag met wandlen slijt)? 
Den haan. 
 
Wat mij betreft, ik geef de maan 
Van zoo vroegtijdig op te staan; 
Wil vrij dus elders kraaien gaan, 
O haan! 



	Meervoud.
Wie maken ginter zoo'n basjander, 
Zoo fel verbolgen op elkander 
Als eertijds Nap en Alexander? 
De hanen. 
 
Een hennetje, hun nagebuur, 
Hier heengedwaald ter kwader uur, 
Ontstak de liefde en 't nijdig vuur 
Der hanen. 

{==46==} {>>pagina-aanduiding<<}

Nu! - maken zij mekaêr kapot, 
Wij danken dan - 't is gansch niet rot - 
Een lekker soepjen in de pot 
Den hanen. 
 
Het wordt hun noodlot toch weldra. 
De keukenmeid heeft geen genaê. 
Zij molt en kookt, 't zij vroeg of spaê, 
De hanen. 
 
Maar 't hennetje, dat eiers leit, 
Dat spaart zij lang, uit zuinigheid. - 
Dies wacht u voor de keukenmeid, 
O hanen! 






{==47==} {>>pagina-aanduiding<<}

Vierde hoofdstuk. Van de bijvoegelijke naamwoorden.


{== afbeelding 
	
==} {>>afbeelding<<}
    


Eerste afdeeling. Van den aard en het gebruik der bijvoegelijke naamwoorden.

Het bijvoegelijk naamwoord komt op den wijsvinger voor, om dat het, bij een zelfstandig naamwoord gevoegd, er de hoedanigheid van aanwijst. Als wij b.v. zeggen: ‘een lekkere pruimetaart, een domme gans, onze schrandere lezer,’ dan geven wij te kennen, dat het een hoedanigheid van die pruimetaart is, lekker, van die gans, dom, van onzen lezer, schrander te zijn.
Om te weten, of een woord een bijvoegelijk naamwoord is of niet, hebben wij maar te beproeven, of wij er het woord ding achter kunnen plaatsen; zoo b.v. ‘een mooi ding, een aardig ding, een verveelend ding’ enz.
Een bijvoegelijk naamwoord, geplaatst tusschen het lidwoord de of het en een zelfstandig naamwoord van 't mannelijke of vrouwelijke geslacht, of bij zelfstandige naamwoorden in 't meervoud, neemt een e aan 't slot, b.v.

{==48==} {>>pagina-aanduiding<<}

‘De wijze Sokrates.’


‘De bevallige danseres.’


‘De vlijtige lezers (die van dit boek).’


‘Verstandige lieden.’


‘Domme streken.’
Staat het tusschen het lidwoord een en het zelfstandig naamwoord van 't onzijdig geslacht, dan blijft het zoo als het is, b.v.
‘Een nuttig boek (als 't geen wij schrijven).’
Verander nu een in het, en gij kunt naar willekeur schrijven: ‘het geheele vertrek’ of ‘het geheel vertrek; het onaangenaam’ of ‘het onaangename geval,’ enz.; alleen wanneer het zelfstandig naamwoord maar eene lettergreep heeft, mag de e niet wegblijven, en men moet alzoo zeggen: ‘het nuttige boek, het mooie dorp.’
Tusschen het lidwoord een en een mannelijk zelfstandig naamwoord geplaatst, neemt het doorgaans, bij een vrouwelijk zelfstandig naamwoord altijd, een e aan, als: ‘een flaauwe vent, een rijke vrouw.’
Somtijds wordt de e voor mannelijke woorden weggelaten om een wijziging aan de beteekenis te geven. Zoo b.v. is ‘een kundig recensent’ iemand, die met lof van ons boek gewaagt, en dus bewijst, dat hij 't recenseeren verstaat; terwijl ‘een kundige recensent’ iemand is, die recensent, en tevens kundig is.
Een knap preêker is iemand die knap preêkt, een bol in zijn vak, die van alle bejaarde dames wordt aangebeden om zijn innerlijke verdiensten en zijn innige overredingskracht; “een knappe preêker” zoodanig een, dien alle dienstmeisjes heel dierbaar vinden.... vooral om zijn uiterlijke gaven.

{==49==} {>>pagina-aanduiding<<}


{== afbeelding 
	
==} {>>afbeelding<<}
    

‘Een groote man’ is een man, die groot van postuur is.
De Amerikaan Morphy is een groot schaakspeler: de reus Murphy - gesteld dat hij schaken kan - een groote schaakspeler.
In 't meervoud kan men, helaas! dat fijne onderscheid niet maken, en zou men van beiden moeten zeggen, dat zij groote schaakspelers zijn.
Achter het zelfstandig naamwoord geplaatst, blijft het bijvoegelijk naamwoord zoo onveranderlijk als een verroeste weêrhaan, b.v.
‘Aardappelen, groot van stuk.’


‘Die vrouw is bevallig,’

{==50==} {>>pagina-aanduiding<<}

‘Onze spraakkunst zal welkom zijn aan velen.’
Maar, even als een weêrhaan, die niet verroest is, ondergaat het bijvoegelijk naamwoord aanmerkelijke veranderingen, zoo dikwerf het dient om twee voorwerpen met elkander te vergelijken. - Doch dit vordert een ademhaling.


Tweede afdeeling. Van de trappen van vergelijking.

Die trappen zijn - even als de Gratiën, de Koningen te Keulen, de Parken, de sterren in Orions gordel, de heksen in Macbeth, de dochters van de Vrouwe van Waardenburg, en de hennetjes, die, volgens 't Fransche liedje, 't veld ingaan - drie in getal: de stellende, de vergelijkende en de overtreffende trap.
De stellende trap duidt alleen de hoedanigheid van eenig voorwerp aan, als: ‘een vette koe, een leelijke tante, een onnozel schaap.’
De vergelijkende trap duidt die hoedanigheid aan, in gunstige of ongunstige vergelijking gebracht met dezelfde hoedanigheid bij een ander voorwerp, als: ‘een koe is vetter dan een spiering. - Tante is leelijker dan nicht. - Zij is onnozeler dan een schaap.’
De overtreffende trap duidt de hoedanigheid van 't voorwerp aan in den meest versterkten zin, als: deze koeien zijn het vetste. - Van al mijn tantes is deze de leelijkste. - Ziedaar het onnozelste schaap, dat ik in mijn leven ontmoet heb.
Gelijk men gezien heeft wordt de vergelijkende trap gevormd door achter het bijvoegelijk naamwoord er, en de overtreffende, door er st of ste achter te voegen.

{==51==} {>>pagina-aanduiding<<}

Sommige bijvoegelijke naamwoorden zijn er, waar men, om de trappen van vergelijking te krijgen, geheel andere woorden voor in de plaats moet stellen. Zoo zijn b.v. de trappen van
goed	-	beter,	-	best.
weinig	-	minder,	-	minst.
veel	-	meer,	-	meest.

Aanm. Velen zijn hier niet mede te vrede en zeggen in den vergelijkenden trap: beterder, minderder, meerder: ja zelfs vindt men dit laatste (in de beteekenis van meer) uit het Jordaansch Nederduitsch in het ministerieel Nederduitsch (b.v. op de tabellen der Begrooting), overgebracht.
liberaal	-	radikaal	-	rood.
behouder	-	domper	-	slaapmuts.



Derde afdeeling. Nog een woord over vergelijkingen

‘Vergelijkingen,’ zegt een verstandig spreekwoord, ‘zijn hatelijk,’ en de lieve jeugd zal 't over 't geheel met dat spreekwoord wel eens zijn.
Een ander spreekwoord zegt: ‘alle vergelijkingen gaan mank,’ en dat ondervinden wij telkens als wij er een maken: b.v. ‘een reus is grooter dan een vloo.’ - Hoe veel grooter? (Zie den schoolmeester in v.)
Hoe veel zwaarder is de aarde dan een zandkorrel?
Hoe veel wijzer was Sokrates dan Alcibiades?
Hoe veel witter is de sneeuw dan dit papier?
Op al deze vragen kan men geen antwoord geven dan door er een slag in te slaan.
Alleen wanneer de hoeveelheden of hoegrootheden vooraf bekend zijn, kan het antwoord gegeven worden, b.v.

{==52==} {>>pagina-aanduiding<<}

Hoe veel malen langer is een el dan een palm? - Tien malen. - Hoe veel malen is een snijer kleiner dan een man? - Negen malen.
Somtijds zal men, om een vergelijking minder onbepaald te doen zijn, het bijvoegelijk naamwoord met een bijwoord versterken, b.v.
‘Bilderdijk is een veel grooter dichter dan al de Middelnederlandsche poëtasters van vroeger en later tijd te samen.’
‘Honig is weinig zoeter dan stroop.’
‘Klinkende guldens zijn vrij wat aangenamer te ontvangen dan klinkende oorvijgen.’
De woorden wel, zeer, groot, hoog, voor een bijvoegelijk naamwoord geplaatst, brengen het in een vergelijkenden of in een overtreffenden trap. Vooral gebruikt men zoodanige voorvoegsels met het bijvoegelijk naamwoord edel, dat vroeger reeds op zich zelf de verhevenste hoedanigheid uitdrukte, welke men iemand kon toekennen, doch dat nu de geringste titel is, dien men met schik iemand geven kan. Wie alzoo voorheen zich met den titel van eerzaam te vrede stelde, heet thans weledel: die geleerd was, thans zeer geleerd: en geleerder dan hooggeleerd zou zelfs Salomo of Pico della Mirandola niet kunnen zijn. Even zoo heeft men wel eerwaarde, zeer eerwaarde en hoog eerwaarde heeren, en heeft de wet zelve weledelachtbare, grootedelachtbare en hoogedelachtbare voor den dag doen komen. -
Aan een bisschop geeft men den titel van hoogwaardigste; hoezeer, naar onze bescheiden meening, de kandidaat Jobs recht had, toen hij beweerde, dat bij bisschop geen beter titel voegt dan zeer uitmuntend - vooral wanneer hij, gelijk op het hiernevensstaande schenktafeltje, ferm heet en niet slap is.

{==53==} {>>pagina-aanduiding<<}


{== afbeelding 
	
==} {>>afbeelding<<}
    

Een graaf noemt men hooggeboren; maar daarom is het zoontje van den torenwachter, dat onlangs 300 voet boven den beganen grond ter wereld kwam, nog geen graaf.
De vergelijkende trap heeft somtijds dezelfde beteekenis als de overtreffende trap. Zoo wil b.v. ‘de Leijenaars zijn meer te beklagen dan de overige ingezetenen van ons rijk,’ precies hetzelfde zeggen als: ‘van al de ingezetenen van ons Rijk zijn de Leijenaars het meest te beklagen.’
Vr. Waarom?
Antw. Om dat zij voortdurend in lijen zijn.




{==54==} {>>pagina-aanduiding<<}

Vijfde hoofdstuk. Van de voornaamwoorden.


{== afbeelding 
	
==} {>>afbeelding<<}
    


Eerste afdeeling. Van den aard der voornaamwoorden en hoe zij verdeeld worden.

Het voornaamwoord heeft een voorname plaats, aan den middelsten vinger, die boven de andere in lengte uitsteekt, ofschoon in verdiensten onderdoende voor duim en wijsvinger. Zoo gaat het wel met heel voorname menschen ook.
De voornaamwoorden zijn aldus geheeten, om dat zij, óf, ter nadere bepaling van een woord, daar vóór worden gesteld, als b.v. wanneer wij zeggen: ‘dat rijtuig, mijn boek, welke geschiedenis,’ óf, als prokuratiehouders, vóór (in de plaats van) naamwoorden optreden, b.v. in zinnen, als: ‘die man heeft geen kuiten: hij (t.w. die man) lijkt wel op bezemstokken te loopen. - Klaartje Trekkebek is hier geweest; ik heb haar (Kl. Trekkebek) uit uw naam een zoen gegeven.’
Uit hetgeen wij zeggen, dat voornaamwoorden de plaats

{==55==} {>>pagina-aanduiding<<}
van naamwoorden, dus ook, als in de laatst aangehaalde zinsnede, de plaats van eigen namen vervangen, leide men niet af, dat woorden als Dinges, Van der Hummes, Van Pingelen, enz. voornaamwoorden zijn.
Men heeft even veel soorten van voornaamwoorden als dagen in de week, t.w. zeven: zij zijn: persoonlijke, bezittelijke, aanwijzende, bepalende, onbepaalde, vragende en betrekkelijke.


Tweede afdeeling. Van de persoonlijke voornaamwoorden.


{== afbeelding 
	
==} {>>afbeelding<<}
    

- ‘Meneer Vlederbos, je bent persoonlijk.’
- ‘Da' bê'k niet, meneer!’
- ‘Dat bê j'al, meneer!’
- ‘Wat hê 'k dan gezeid, meneer? da' wou'k wel's weten.
- Je het je anmerkingen gepermeteerd op m'n beroep, meneer! je het gezeid, da'k partij trok voor 'n smeerige zaak, en da'k 't geval in een verkeerd licht stelde. Is dat

{==56==} {>>pagina-aanduiding<<}
omda'k 'n kaarsemaker ben, meneer? - Is dat persoonlijk of niet, meneer?’
- ‘Nou! wa'k gezeid heb, dat hou'k vol.’
- ‘Je bent altijd een volhouer geweest, meneer.’
- ‘Wat meenje daarmeê, meneer?’
- ‘Wat'k zeg, meneer.’
- ‘Je bent een gemeene kerel, meneer.’
- ‘Je bent geen haar minder, meneer.’
- ‘Je bent een lompe vlegel, meneer!’
- ‘Je bent een ezel, meneer!’
- ‘Je bent een vagebond, meneer!’
- ‘Je bent een’ enz. enz. enz.
Dat is nu wat men personeel of persoonlijk noemt, welk laatste woord boven het andere bekrachtigd is door het Reglement van Orde der Tweede Kamer - de leden van welke Kamer ook wel eens over persoonlijke feiten spreken en elkander onaangename dingen zeggen, echter niet in het bovengenoemde koffiehuis-nederduitsch, maar in parlementair-nederduitsch, 't welk een onderdeel is van het voorzangers-nederduitsch.
Zoo ziet men, welk een onderscheid, naarmate van de toepassing, de beteekenis van een en hetzelfde woord kan hebben. Laat een voornaamwoord nog zoo persoonlijk zijn, niemand zal er zich door beleedigd achten.
Daar zijn zes persoonlijke voornaamwoorden, ik, gij, hij, zij, het - met hun meervouden - en men.
Aanm. Bij de vier eerstgenoemden pleegt men ook wel het woordje zelf, of - in Jordaansch-nederduitsch - zelvers of zellevers te voegen, en te zeggen: ik zelf, gij zelf, hij zelvers, zij zellevers.
Ik is de eerste persoon, en de spil, waar alles op draait.

{==57==} {>>pagina-aanduiding<<}


{== afbeelding 
	
IK
==} {>>afbeelding<<}
    

Gij is de tweede persoon, en wordt gemeenlijk jij of je uitgesproken: ook wel you, t.w. bij de Friezen, die 't Noordduitsch zoo wat op zijn Engelsch uitspreken, en niet zoo scherp, hard en rochelend als hun landgenooten.
Zij, die voor vijftig jaren fatsoendelijk Nederduitsch spraken, plachten, voor gij, te zeggen uwee: dát is nu uit de mode, behalve bij sommige kindermeisjes, en in de plaats daarvan is in zwang gekomen u. De uitvinding van dat u (in ‘u zegt, u weet,’ enz.) wordt tcn onrechte toegeschreven aan Prof. Brill. Men heeft haar te danken aan fatsoendelijke no-
{==58==} {>>pagina-aanduiding<<}
vellen-schrijvers, die 't woord reeds bezigden lang voor dat de ‘Spraakleer’ van den heer Brill in 't licht kwam.
Sluitrede; toegepast op ik en gij.




‘Wat ik ben, zijt gij niet.


Ik ben een mensch.


Dus zijt gij geen mensch.’
Hij, zij of het, (al naar het geslacht het medebrengt), is de derde persoon.
Men, dat eigentlijk, en nog in 't Engelsch, het meervoud is van man, is mede een derde persoon, en wordt door vroegere spraakkunstenaars een onpersoonlijk voornaamwoord genoemd, om dat er niemand in 't bijzonder door wordt aangeduid. De oude heer Smits heeft echter zoo klaar als den dag bewezen, dat die benaming onjuist is, en wij willen nog met een paar voorbeelden aantoonen, welk een machtige persoonlijkheid dat men bezit. Wanneer een moeder tegen haar kinderen zegt: ‘men eet geen doperwtjes met een lepel,’ dan heeft zulks veel meer gezag, dan wanneer zij zeide: ‘vader eet geen doperwtjes met een lepel.’ - Wanneer een jonge juffrouw van een kennis hoort: ‘mevrouw Sleepjapon (deze of gene toongeefster) heeft haar krinolien afgeleid.’ dan zal zij zich bepalen met te zeggen: ‘ooh? inderdaad? Ei zoo!’ maar hoort zij eenmaal: ‘men draagt geen krinolines meer,’ dan zal zij zich haasten, een ander kleed te bestellen. - Wanneer een staatsman van hoogen invloed een vlugschrift met zijn naam uitgeeft en daarin aantoont, dat een ministerieële krisis onvermijdelijk is, dan halen de lezers de schouders op en zeggen: ‘och! praatjes! de man wil minister worden.’ - Maar vinden zij in een dagblad van den tienden rang een artikel, luidende: ‘men schrijft ons uit 's Hage, dat er een verandering in 't ministerie te wachten is,’ dan hechten zij er geloof aan, al zijn zij ook zoo goed als over-
{==59==} {>>pagina-aanduiding<<}
tuigd, dat men een verloopen bode, en ons een halfverzopen, gesjeesde theologant is.
Op dat nu onze lezers zich de hierboven opgegeven voornaamwoorden met hun meervouden goed in 't geheugen mogen prenten, lasschen wij den hier volgenden aangenamen herderskout in.

{== afbeelding 
	==} {>>afbeelding<<}
    


	Enkelvoud.
Herder. 
Ik heb u innig lief, Katrijn! 
Gij moet, gij zult mijn wijfje zijn. 
Hij, die alleen blijft, is een zot: 
Zij, die niet trouwt, wordt aller spot. 
Het strekte mij tot groot verdriet, 
Schonkt gij mij thans uw handje niet. 



{==60==} {>>pagina-aanduiding<<}


	Meervoud.
Herderin. 
Wij meisjes houden best ons doof. 
Gij mans verdient toch geen geloof. 
Zij, die hun zoete praat vertrouwen, 
Men zegt, dat zij 't zich ras berouwen, 
Maar toch! het weigren baart mij pijn, 
Daar is mijn hand: 'k wil de uwe zijn. 


De spreker of sprekers staan in de eerste persoon,
Zij, tot wie gesproken wordt, in de tweede persoon,
Zij, van wie gesproken wordt, in de derde persoon.
Van die drie personen is de eerste persoon ook in de eerste plaats het voorwerp onzer liefde, bezorgdheid en bewondering.
De tweede persoon is bestemd om vrij wat geflikflooid, - nu en dan wat doorgehaald te worden.
Met de derde persoon heeft men zelden veel op, en die loopt van de drie het meeste gevaar, wat op zijn tabbaard te krijgen.
Oudtijds diende gij alleen om 't meervoud uit te drukken, en zeide men, in 't enkelvoud, zoo als de Duitschers nog doen: du. Later werd het de gewoonte, gij te bezigen, ook als men tegen een enkelde persoon sprak; zeker wilde men daardoor de ijdelheid van den toegesprokene vleien, door hem in 't denkbeeld te brengen, dat men hem voor twee of meermalen zoo knap hield als hij werkelijk was.
In de eerste persoon echter zegt niemand wij voor ik, uitgenomen de koning en de schrijver of uitgever van een boek (zoo als b.v. wij): de koning, omdat hij ondersteld wordt het geheele volk te vertegenwoordigen, de laatstgenoemde.... uit zedigheid.
Alleen de derde persoon heeft een verschillend woord ter aanduiding van het geslacht, waarschijnlijk om dat degeen die spreekt altijd wel weet tot welk geslacht hijzelf en degene tot wie hij spreekt behooren. Zoo b.v. beb ik, schoone lezeres, geen voornaamwoord noodig om te weten dat gij geen jongen zijt.

{==61==} {>>pagina-aanduiding<<}

De persoonlijke voornaamwoorden kunnen met vrij wat meer grond dan de naamwoorden gezegd worden, naamvallen te hebben; immers zij veranderen zoo dikwerf, en somtijds zoo totaal van gedaante als de ‘goede’ tooveres in een harlekijneballet.
		Enkelvoud.		
1e. Persoon.	2e. Persoon.		3e. Persoon.	
		Mann.	Vr.	Onz.
1env. ik (of ikke),	gij of ge,	hij (of ie),	zij (of ze),	het,
2env. mijner,	uwer,	zijner,	harer,	
3env. mij,	u,	hem en zich,	haar of zich,	het en zich,
4env. mij.	u.	hem en zich.	haar en zich.	het en zich.

		Meervond.		
1env. wij of we (of wullie),	gij of ge (of jullie),	zij of ze (of zullie),		
2env. onzer,	uwer,	hunner,	harer,	
3env. ons,	u,	hun en zich,	haar en zich,	ze en zich,
4env. ons.	u,	hen of ze en zich,	haar of ze en zich.	ze en zich.

Aanm. 1. Eigentlijk hadden wij die 2e naamvallen wel weg kunnen laten; dewijl zij niet meer gebezigd worden dan in het voorzangers-Nederduitsch, en nog wel in verouderde uitdrukkingen als: ‘gedenk mijner, wees onzer indachtig,’ enz.


Aanm. 2. In 't dagbladen-Nederduitsch wordt doorgaans deerlijk gehaspeld met hen en hun en lezen wij b.v. ‘hun bestrijden,’ waar hen, ‘hen te hulp komen,’ waar hun moest staan.


Aanm. 3. De vorm haar wordt in 't gesprek zelden of nooit gehoord, ten zij, als 't personen geldt, om den 3n of 4n naamval enkelv. uit te drukken, als: ‘ik heb 't haar gezeid, ik heb haar gezien.’ In 't meerv. gebruikt men doorgaans ze; en zoowel in 't meer- als enkelvoud geeft men, waar 't geen personen, maar zaken geldt, geen sikkepietje om de geslachten, zoo als Prof. Roorda 't zeer grondig heeft aangetoond. Kat en pijp zijn vrouwelijk, en toch zal

{==62==} {>>pagina-aanduiding<<}
ieder, die geen voorzangers-Nederduitsch spreekt, zeggen: ‘die drommelsche kat! daar is hij met het spek op de loop. - Die pijp begon te snorken; ik heb hem weggegooid.’


Aanm. 4. Zich wordt gebezigd, wanneer het onderwerp van de handeling tevens het voorwerp daarvan, of daarin betrokken is b.v. ‘Hij heeft zich gebrand, - Zij beeldt zich wat in. - Het paard heeft zich een wond toegebracht. - Men heeft zich niet aan hem laten gelegen liggen. - Die juffertjes geven zich niet weinig airs. - Zij hebben zich met een dooie mosch gevleid.’


Aanm. 5. ‘Wij zagen ons, zij spraken zich’ enz. voor: ‘wij zagen mekaêr, zij spraken elkander’ enz. behoort tot het podding-Nederduitsch en wordt alleen gebezigd door lieden, die gewoon zijn in 't Fransch te denken.


Derde afdeeling. Over de bezittelijke voornaamwoorden.

De bezittelijke voornaamwoorden duiden dengene of degenen aan, wien datgene, waarover gesproken wordt, toekomt, b.v. in ‘mijn geld, ons huis, onze kindertjes.’ Zij worden in de Spraakkunsten aldus onderscheiden:
	Enkelvoud.		
1e. Persoon.	2e. Persoon.		3e. Persoon.
		mann. en onz.	vrouw.
mijn en ons.	dijn.	zijn.	haar of heur.
	Meervoud.		
onze.	uw.	uw.	haar of heur.

Aanm. 1. Dat dijn is uit de mode en nog alleen bewaard gebleven in de uitdrukking ‘het mijn en dijn’ en in het ‘zoete poppedijn.’ De reden waarom men het op zijde gezet heeft is zeer natuurlijk. Ik zorg voor het mijn en ieder zorgt voor het zijn; maar het dijn is iets, wat noch mij, noch iemand buiten u, aangaat.


Aanm. 2. Voor uw zegt men veelal jou: ook wel, als men tot meer personen spreekt, joului, juilui of jullie. ‘Haarlui huis’ is

{==63==} {>>pagina-aanduiding<<}
ook een veel gebruikelijker uitdrukking dan ‘hun huis’ en ‘ze waren met 'erlui vijven,’ dan ‘zij waren met hun vijven.’ - Al hetwelk bewijst, dat de Spraakkunsten in de meeste opzichten leeren, hoe men niet spreekt.


Vierde afdeeling. Van de aanwijzende voornaamwoorden.

De aanwijzende voornaamwoorden dienen, even als mijlpalen aan den grooten weg, om aan te wijzen of zich iets in de buurt of op een afstand bevindt. Zij zijn drie in getal, t.w.
1e. deze (ook wel deuze), en dit (of dut), 2e. gene (of gunne), 3e. die, en dat, - b.v.
‘Ik woon 'an dut zij van de rivier, en m' broêr' an gunne zij.’
‘Deze patroonen zijn veel liever dan die.’
NB. Hier wordt natuurlijk van borduurpatroonen gesproken. Patroons worden doorgaans heel anders gekwalificeerd, en bij voorkeur gierig, inhalig, verveelend, lui enz. genoemd.
Bij Dordtenaars is nog een vierde aanwijzend voornaamwoord in zwang, t.w. den dieëm.
De verbuiging der aanwijzende voornaamwoorden achten wij het noodeloos, op te geven. Genitieven als diens, dezer, dier enz. worden toch nooit gehoord.


Vijfde afdeeling. Van de bepalende voornaamwoorden.

‘De bepalende voornaamwoorden duiden het verband aan, dat er tusschen een of ander substantief en een al of niet uitgedrukte nevenzin bestaat.’ - Begrepen, Lezer?

{==64==} {>>pagina-aanduiding<<}

- ‘Wel neen ik.’ -
- Dan zijt gij net precies even ver als wij. Vooral hebben wij ons vergeefs den kop gekrabt om uit te vorschen wat toch eigentlijk een nevenzin zou kunnen wezen. Wij hebben ook neven, en daaronder, die eigenzinnig zijn; maar hoe hun zin hier te pas kan komen is ons onverklaarbaar. Niet-te-min, bij gebrek aan een betere definitie, dient gij u met de hier gegevene te vrede te stellen. De woorden zullen buitendien zich zelve genoeg verklaren.
De bepalende voornaamwoorden zijn dan, volgens de Spraakkunsten: degene, hetgene, diegene, datgene, dezelfde, hetzelfde, zulk, zoodanig, dusdanig, dergelijk. - Wij zouden er nog, als een vermakelijk variant, bij kunnen voegen: degenige.
Uit de navolgende voorbeelden zal men den aard en de kracht der bepalende voornaamwoorden kunnen opmaken:
‘Hij is nog altijd dezelfde (voor “dezelfde man, dezelfde schreeuwer, wijsneus, grappemaker” enz.).
Al degenen (voor “de lezers,” of “de recensenten”), die ons boek niet mooi vinden, houden wij voor lieden zonder kennis of smaak.’
‘Ik zou zulken wijn niet lusten,’ voor ‘wijn, als die in zeker Park verkocht wordt,’ of voor ‘wijn, als bij een minder rijk heer of een minder fijnen proever dan de spreker meent te zijn, geschonken wordt.’


Zesde afdeeling. Van de onbepaalde voornaamwoorden.

Onbepaalde voornaamwoorden zijn die, welke geen persoon of zaak in 't bijzonder aanduiden. Zij zijn iemand en niemand, iets en niets (of ook wel niks). Sommige Spraakkunstenaars

{==65==} {>>pagina-aanduiding<<}
rangschikken die echter alle vier onder de zelfstandige naamwoorden, waar wij ons echter niet wel meê kunnen vereenigen. Immers zijn 1e. niemand en niets alles behalve zelfstandig en 2e. lette men op de navolgende sluitrede:
Niemand kan eens anders plaats bekleeden.
Een voornaamwoord bekleedt eens anders plaats.
Dus is niemand een voornaamwoord.
Verlangt nu iemand, dat wij er iets meer van zeggen?
Niemand? - of, als de afslagers 't cierlijker zeggen: ‘niemand niet?’
Dan zullen wij er ook niks verder van vermelden.


Zevende afdeeling. Van de vragende voornaamwoorden.

Om te weten, wat vragende voornaamwoorden zijn, heeft men zich maar te wenden tot schoolmeesters, volksvertegenwoordigers, ministers, bedelaars, in een woord tot al wie iets te vragen, of wel iets te geven heeft. - Zij zijn: wie, wat, watvoor, welk, hoedanig.
Wie wordt alleen gebezigd als men vraagt naar een persoon, en nog wel naar een persoon, die niet genoemd wordt, b.v.
‘Wie durft ontkennen, dat dit boek wel twintig uitgaven beleven zal?’ - Hier kan wie naar verkiezing beteekenen: ‘welk mensch? welke recensent? welke botmuil?’ enz.
Wat, watvoor, welk en hoedanig bezigt men, zoo met personen als met zaken, b.v.
‘Welke lieden leven van den wind?’
Antw. Molenaars en beursspekulanten.
‘Welken uitgang verkies je, de deur of 't venster?’

{==66==} {>>pagina-aanduiding<<}

‘Wat is het beste berouw?’
‘Wat ben je voor een vent?’

{== afbeelding 
	
==} {>>afbeelding<<}
    

‘Hoedanig is het kostuum van een beer?’
Antw. In 't bosch een pels: in de zijkamer een paletot.


Achtste afdeeling. Over de betrekkelijke voornaamwoorden.

De betrekkelijke voornaamwoorden dienen, om een zin met een voorafgaand zelfstandig naamwoord, somtijds ook met een werkwoord, te verbinden.
Zij zijn die en dat, wie en wat, en hebben meermalen voor zich al, niet, iets of niets, - Voorbeelden van een en ander zijn:

{==67==} {>>pagina-aanduiding<<}

‘De man, die niet genoeg drinkt als hij 't krijgen kan, is een gek; hij, die dat (het drinken namelijk) onmatig doet, is een zwijn.’

‘Wie huizen timmert aan den weg, 
Staat bloot voor allemans gezeg.’ 


‘Hebje iets verstaan van wat je gehoord hebt?’
‘Al wat ik je zeggen kan is, dat ik niets begrepen heb van wat hij mij verteld heeft.’
Voorzangers nemen de vrijheid, genoemde voornaamwoorden te verbuigen, en zeggen b.v.
‘De man, wiens beurs ik gerold heb, was de echtgenoot der weduwe, aan wier huis ik ben opgevoed.’
Ook voegen zij, bij de voornaamwoorden, hierboven opgegeven, nog welk en hetwelk.
‘De beurs, welke ik gerold heb.’
‘'t Paard, van 't welk ik ben afgetuimeld.’
Voorzangers in den overtreffenden trap verstouten zich zelfs te zeggen: dewelke.
Wij, die een gelijken schrik voor hun Nederduitsch hebben als een jonge jufvrouw voor een hoed, die een half jaar bij de mode ten achteren is, of als een lid van de afschaffing voor een borrel, wij wachten ons voor dergelijke uitdrukkingen en zeggen eenvoudig:
‘De man, waar (of daar) ik de beurs van gerold heb, was de echtgenoot van de weduwe, in het huis waarvan ik ben opgevoed.’
‘De beurs, die ik gerold heb.’
‘'t Paard, waar ik van afgetuimeld ben.’
Aanm. Sommige spraak-kunstenaars leeren, dat daar of waarvan in opgemelde beteekenis alleen mag gebezigd worden als men van zaken, niet als men van personen spreekt; maar dat is een van die regels, die hun oorsprong alleen vinden in een zucht van reglementeeren en door het gebruik sedert eeuwen weêrsproken zijn.




{==68==} {>>pagina-aanduiding<<}

Zesde hoofdstuk. Over de lidwoorden.


{== afbeelding 
	
==} {>>afbeelding<<}
    

Het lidwoord (of ‘artikel’) is niet anders, als Prof. Brill te recht opmerkt, dan een aanwijzend of bepalend voornaamwoord, doch dat, even als iemand, die zich heeft laten trouwen, alle zelfstandigheid heeft opgegeven. Daarom komt het ook aan den ringvinger, die, als ieder weet, het zinnebeeld is der (echtelijke) slavernij.
De oude spraakkunstenaars geven twee soorten van lidwoorden op, t, w.
Bepalend: de in 't mann. en vr.: - het in 't onz.
Onbepalend: een in 't mann. en onz.: - eene in 't vr.
Prof. Roorda heeft onwederlegbaar aangetoond, dat het laatste (eene) niet bestaat of althans alleen t'huis behoort in het voorzangers-Nederduitsch: en Prof. Brill merkt met niet minder recht op, dat een eigentlijk onder de telwoorden gerekend moest worden, en, waar 't als artikel gebezigd wordt,

{==69==} {>>pagina-aanduiding<<}
toch niet of bijna niet gehoord wordt - waarom dus ook dwaze verbuigingen als eenen en eener, die 't nog wel tot een twijfelachtig woord maken, gerust kunnen wegvallen.
Een minister, een weduwvrouw, een oliekoek laat hij, die beschaafd Nederduitsch spreekt, niet anders hooren, dan of er stond nminister, nweduwvrouw, n-oliekoek.
Wederom echter de Dordtenaars scheppen er een zonderling vermaak in, dit quasi-artikeltje niet alleen te laten hooren, maar het zelfs met een staart te voorzien, en zeggen n'n'n' minister, n'n'n' weduwvrouw, n'n'n' oliekoek.
Als verder bewijs, hoe weinig dat zoogenaamd onbepalend lidwoord van ouds in tel is, diene, dat men zich, bij woorden, die in 't meerv. staan, er geheel van ontslaat, en maar slechtweg zegt: ministers, weduwvrouwen, oliekoeken.
De of het, en de in 't meerv., heeten bepalende lidwoorden, om dat zij bepalen, welke personen of zaken in 't bijzonder worden aangeduid. - Ter opheldering diene het navolgende roerende dichtstukje, waar alle drie de lidwoorden in voorkomen:

Dc molenaar stal het mout, 
En de timmerman stal het hout, 
En het snijertje stal het laken, 
Om een rok voor het drietal te maken. 


De en het wijzen hier aan, dat er van een zeer bepaalden (en wel van een zeer diefachtigen) molenaar, timmerman en snijer, alsmede van zeer bepaalde (hun ter bewerking toevertrouwde) mout, hout en laken gesproken wordt. Een daar-entegen wijst niets aan dan dat men het missen kan; want ik zet het den beste, uit den laatsten regel op te maken of de snijer voor elk van drieën 'n rok, of één rok voor hun drieën maken zou 1).

{==70==} {>>pagina-aanduiding<<}

Een zelfstandig naamwoord, waar geen lidwoord voor staat, wordt altijd in zeer algemeenen zin genomen. Als ik b.v. zeg: ‘water is goed voor kikkers,’ dan bedoel ik geen bijzondere soort van water, niet bepaald duin-, regen-, sloot-, Heppinger-, Seltzer-, roze-, troebel of gefiltreerd water, maar water in 't algemeen; en, even zoo, allerlei soort van kikkers,

{== afbeelding 
	
==} {>>afbeelding<<}
    

't zij die in slooten of moerassen, 't zij die op parades of bals rondhuppelen.
- ‘Hebje Van Pingelens “Blik in de toekomst” gelezen?’ vroeg Vlox aan Levi Stopp. ‘What!’ riep Levi met minachting uit: ‘Bhlik in de thoekomst! What is bhlik? ghoud in den zhak, dhat's je bhol.’
Ten voorbeelde welk een machtige verandering het bezigen

{==71==} {>>pagina-aanduiding<<}
al of niet van het bepalend lidwoord te weeg kan brengen, diene het navolgende. Het gezegde: ‘daar is een deur,’ is de bloote vermelding van een bestaand feit; terwijl ‘daar is de deur!’ zoo veel te kennen geeft als: ‘wees zoo goed, heel gaauw je biezen te pakken.’
Eigen namen van personen, landen en steden nemen geen lidwoord voor zich, dan in de navolgende gevallen:
1o. Wanneer het lidwoord een deel van den naam uitmaakt, als b.v. de Witt, de Poorter, de Ruyter, de Betuwe, het Gooi, het Gebed zonder end; in andere gevallen zegt men eenvoudig Jan, Klaas, Mietje, Hummes, Wassenaar, Arkel, Onstee, Parijs, Kampen, Vlooienburg.
2o. Ter aanduiding van een bijzonder geslacht, b.v. ‘een Bourbon, de Medicissen, een Harlekijn.’
3o. Wanneer eigen namen als gemeene namen gebezigd worden, b.v.: ‘dat's een Kenau van 'n meid. - Hij is de Cicero van de balie.’
4o. Als er een bijvoegelijk naamwoord voor den persoon - of den plaatsnaam komt; zoo b.v.: ‘de geleerde Van der Hummes. - Het schalksche Annemietje. - Het volkrijke Londen. - Het ontruimde Schokland.’
Ook worden de lidwoorden weggelaten
1o. bij titels, voor eigen namen (in 't enkelv.) gevoegd, als b.v.
‘Keizer Karel had een hond’ enz.
‘Dominee Preppel preêkt 'n Zondag.’
‘Vrouw Lijsbet mag geen brandewijn... (maar wel lavas),’
‘Van al de juffrouwen Haspel, vind ik juffrouw Antje de mooiste.’
2o. bij woorden, die een familiebetrekking aanduiden, en bij 't woord meester, als de leerlingen tot of van hem spreken, b.v.
‘Zeg aan vader, dat moeder alweêr met neef aan 't wandelen is.’ - Of nicht dat goed vindt?

{==72==} {>>pagina-aanduiding<<}

‘Hoezee! meester is ziek: geen school van daag.’
Aanm. Te spreken van de meester, de moeder, de vader, de broeder enz., waar meester, moeder, enz. genoeg is, hoort in het podding-Neêrduitsch te huis.
3o. bij stoffelijke namen, als:
‘Wijn moet er wezen.’

‘'s Avonds zitten wij bij den haard, 
Eten wij koeken en pruimetaart.’ 


4o. bij naamwoorden, die als tot een geheel vereenigd worden, als:
‘Man en vrouw, huis en hof, kind noch kraai, botje bij botje.’
Behalve de artikelen, hier genoemd, bestaan er nog andere, als wetsartikelen, geloofsartikelen, artikelen van dagbladen, enz. enz.
Maar, dewijl dat geen lidwoorden zijn, zullen wij ze als incourante artikelen beschouwen en er onze lezers niet mede vermoeien.



{==73==} {>>pagina-aanduiding<<}

Zevende hoofdstuk. Van de telwoorden.


{== afbeelding 
	
==} {>>afbeelding<<}
    

Aan de pink genaderd, krijgen wij de telwoorden, als om te kennen te geven, dat, om goed te tellen, men bij de pinken moet zijn.
De telwoorden dienen

1o.om een getal aan te duiden, als: een, twee, drie enz.

2o.om de rangorde der voorwerpen aan te duiden, als: de eerste, de tweede, de derde.


Er zijn zoo vele telwoorden als druppels in de zee, en dan kan men er altijd nog bijdoen.
Onder de getallen is nummer een het kleinste, en toch het voornaamste.

Van dat de wereld heeft bestaan, 
Heeft ook bij iedereen 
De gulden spreuk voorop gestaan: 
Draag zorg voor nummer 1. 

{==74==} {>>pagina-aanduiding<<}

Of wordt niet, waar men werkt en woelt, 
In alle omstandigheên, 
In de eerste plaats het heil bedoeld 
Van 't dierbaar nummer 1. 
 
De krijgsman moog vol heldenvuur 
De kogels tegentreên, 
Hij draagt, ook in het strijdensuur, 
Graag zorg voor nummer 1. 
 
De staatsman, die voor 's volks belang 
Uitsluitend werkzaam scheen. 
Volgt, och! te ras, den ouden gang, 
En zorgt voor nummer 1. 
 
De zendling voert naar 't Oosterstrand 
Een riem traktaatjes heên; 
Maar is er naauwlijks aangeland, 
Of zorgt voor nummer 1. 
 
Behoeft gij pleiter of doktoor, 
De een houdt geleerde reên, 
En de ander schrijft recepten voor, 
Maar... 't is voor nummer 1. 
 
Ook hij, die, spijt haar zoet gepraat, 
Zijn lieve Magdaleen 
Voor rijke Jezabel verlaat, 
Hij zorgt voor nummer 1. 
 
In 't kort, men zoeke waar men mag, 
Geen stervling hier beneên, 
Die uur op uur en dag op dag, 
Niet zorgt voor nummer 1. 
 
Dan 'k vrees, gij wordt mijn babblen moê: 
Ik staak alzoo mijn reên. 
Maar roep u, eer wij scheiden, toe; 
Draag zorg voor nummer 1. 


Intusschen, wie voor nummer een wil zorgen, zal ook op zijn tijd zijn toevlucht moeten nemen tot nummer nul.

{==75==} {>>pagina-aanduiding<<}

Er zijn, behalve de getallen, ook nog andere telwoorden, b.v. boer, vrouw, heer.
De telwoorden hebben geen meervoud, of liever, wanneer zij dat hebben, zijn het geen telwoorden meer, maar zelfstandige naamwoorden, b.v.
‘'t Is kwart voor achten.’
‘Zij zijn met hun zessen.’
‘Zijn er geen tweeën in dat spel?’
‘Er worden honderden bezwaren gemaakt.’
‘Peetoom. Hoe zitje in je klasse?
Neefje. De eerste, Peetoom.
P. Met je hoevelen ben jelui?
N. Met ons eenen, Peetoom.’
In de meeste spellen (als kaart-, dobbel- en dominospellen), verandert een van naam, en heet aas.

A.Wie is den Koning zelf de baas?

B.De Tweede Kamer. -


A. Neen. het aas.
Van de rangschikkende telwoorden, als: eerste, tweede, andere, laatste, zooveelste enz. zullen wij niet anders zeggen, dan dat zij, wel beschouwd, tot de bijvoegelijke naamwoorden kunnen gebracht worden, waar zij al de eigenschappen van hebben.
Onbepaalde telwoorden noemt men de zoodanige, die een onbepaalde hoeveelheid uitdrukken, als: al, geheel, elk, eenig, weinig, menig, wat, veel, velerlei, allerhande, en nog een paar honderd andere.
Aanm. Met de verdeeling der getallen in evene en onevene hebben wij hier niet te maken, aangezien die bij de cijferkunst t'huis behoort. Toch moge hier, verscheidenheidshalve, de navolgende sluitrede wel te pas gebracht worden:
Twee en drie zijn even en oneven. Twee en drie zijn vijf. Dus is vijf even en oneven.



{==76==} {>>pagina-aanduiding<<}

Achtste hoofdstuk. Over het werkwoord.


{== afbeelding 
	
==} {>>afbeelding<<}
    


Eerste afdeeling. Van den aard en van de soorten der werkwoorden.

De aard van de werkwoorden in 't algemeen is, dat zij, neem welke taal gij maar verkiest, de lastigste en moeilijkste dingen in de spraakkunst zijn.
Toch kan men ze even slecht missen als den duim aan de hand, en men gebruikt ze ook, even als den duim, om te drukken; bepaaldelijk drukt men er de gedachten meê uit.
De werkwoorden laten zich verdeelen in
1, Hulpwerkwoorden: dat is, zoodanige als dienen om een ander te vervoegen, of wel doorgaans met een ander achter zich gebezigd worden, als: zijn, wezen, hebben, worden, zullen, mogen, kunnen, laten, doen, moeten, trachten, enz.
Aanm. Doen en laten hebben, naar men oppervlakkig denken zoû, een geheel strijdige beteekenis. Ondertusschen vinden wij ze omtrent in gelijken zin gebezigd in 't volgende billet-doux:

{==77==} {>>pagina-aanduiding<<}


Laat mij weten, lieve Machteld, 
Of gij mij genegen zijt, 
Maar doe 't mij heel spoedig hooren; 
Want ik heb heel weinig tijd. 
 
Zoo gij hooploos mij laat kwijnen; 
Doet ge u zelve 't meest te kort; 
Want de liefde doet mij sterven, 
Als zij niet beäntwoord wordt: 


2. Bedrijvende werkwoorden: deze onderstellen een onderwerp, als werken, en een voorwerp, waarop gewerkt wordt: b.v., als iemand zegt: ik bemin Willemijntje Kremsel, dan is die ik de werker (in dit geval, de minnaar), en Willemijntje Kremsel het voorwerp, waarop gewerkt wordt (het beminde voorwerp).
3. Lijdende werkwoorden: deze zijn precies het tegenovergestelde van de bedrijvende, en onderstellen een onderwerp, waarop gewerkt wordt, en een voorwerp als werker; zoo dat wanneer gij zegt: Willemijntje Kremsel wordt door mij bemind, dit juist hetzelfde uitdrukt als het vorige gezegde, met dit onderscheid, dat Willemijntje nu het onderwerp en haar minnaar het voorwerp wordt.
4. Onzijdige werkwoorden, die wel een onderwerp, maar geen voorwerp uitdrukken, als: ‘ik spring, ik dans, ik slaap.’
Aanm. Dit laatste is vermoedelijk een jokken; want als je sliept, zou je 't moeilijk kunnen vertellen.
5. Onpersoonlijke werkwoorden, die noch onderwerp noch voorwerp hebben, als: het hagelt, het waait.
6. Vermakelijke werkwoorden: t.w. de zoodanige, die gij in geen woordenboek vindt, hoewel er zeer gewone begrippen of handelingen - maar op vreemde of snaaksche wijze, meê worden uitgedrukt, b.v.: uitsnijen, voor ‘heengaan:’ lanterfanten, voor ‘niets degelijks uitvoeren:’ wat hebje er op te kediezen, voor ‘op aan te merken:’ pierlemagochelen, voor ‘foppen,’ enz.

{==78==} {>>pagina-aanduiding<<}

Wij zullen op al deze soorten nader terug komen; doch willen eerst de verbuiging behandelen, die aan alle soorten gemeen is.


Tweede afdeeling. Van de verbuiging der werkwoorden.

Bij het verbuigen der werkwoorden heeft men te letten op getal, persoon, wijs en tijd. Dit zijn, om zoo te zeggen, de eigenschappen van het werkwoord, en even als die van den opium, zijn het slaapverwekkende eigenschappen. Er zijn twee belangrijke punten, waar een schrijver op te letten heeft t.w.: 1o. een lezer te bekomen, die klaar wakker is, en 2o. hem klaar wakker te houden. Dit laatste nu is, waar over getal, persoon, wijs en tijd gesproken wordt, alles behalve gemakkelijk, te minder, dewijl gezegde schrijver onder zoodanige omstandigheden groot gevaar loopt, zelf in slaap te vallen. - Maar geen zorg! als wij gapen, mag de lezer geeuwen: wat niet kan verholpen, moet geleden worden.


Derde afdeeling. Van de getallen en de personen der werkwoorden.

De werkwoorden hebben twee getallen en twee personen; - of noch het een, noch het ander; - maar hierover later. - Die getallen zijn: het enkelvoud en het meervoud: en in elk getal komen drie personen voor, als b.v.

{==79==} {>>pagina-aanduiding<<}

enkelvoud.	meervoud.
1e. persoon ik bemin.	wij beminnen.
2e persoon gij bemint.	gij bemint.
3e persoon hij (of zij) bemint.	zij beminnen.

Het voorbeeld, dat wij hier nederschreven, was, eer wij er om dachten, aan onze pen ontsnapt; wij zijn hier onwillekeurig de Vossiussen van vroegeren en lateren tijd nagevolgd, die, om hun spraakkunsten smakelijker te maken, er altijd vrij wat van beminnen en van liefde in lieten vloeien. Hoe noodlottig hier somtijds de uitwerkselen van waren, kunnen wij opmaken uit den navolgenden brief, door een jonge jufvrouw geschreven aan een spraakkunstenaar, wiens waren naam wij uit kieschheid veranderen zullen in dien van Abelaart, ook al een onderwijzer, die aan zijn leerling Heloïze heel wat meer leerde, dan waar hij voor betaald werd:

	Aan Abelaart.
Wee de arme maagd, die in uw boek studeert; 
'k Heb, sints ik 't deed, mijn oogen uitgekreten. 
Beminnen, ja, dat hebt ge mij geleerd; 
Maar, als 't je blieft, leer mij nu ook vergeten. 


Prof. Brill heeft dan ook, ter voorkoming van dergelijke treurige, ja hartverscheurende uitkomsten, in plaats van het werkwoord beminnen, het werkwoord lezen tot voorbeeld gekozen; wat niet alleen, als men met lezers te doen heeft, veel rationeeler, maar ook veel zedelijker is, en hem den dank moet doen verwerven van alle te recht bezorgde ouders en voogden.



{==80==} {>>pagina-aanduiding<<}

Vierde afdeeling. Van de wijzen der werkwoorden.

De wijs, waarin een werkwoord gezegd wordt te staan, is een verandering, die het ondergaat, en waardoor de toestand wordt uitgedrukt, waarin de persoon, de zaak of de handeling verkeert.
Griekenland had zeven wijzen;
(hoeveel 't er nu heeft, weet ik niet).
Maar een werkwoord heeft er vier; - te weten:
1o. De aantoonende wijs. Wat dat is behoef ik naauwlijks aan te toonen. Wat doet een bakker? Hij bakt brood (of koek, zoo hij namelijk koekebakker is). Wat doet een aantoonende wijs? Zij toont (iets) aan, als b.v. ‘hij leest, hij wordt onderwezen, zij zijn geleerd.’
Somtijds ook vraagt zij, b.v.: ‘Leert hij? Wordt hij onderwezen? Zijn zij geleerd?’
Of wel, in vermakelijk Nederduitsch: ‘Slaan ik hem wel genoeg? - Doen ik het niet verkeerd?’
Vr. Welke wijs is 't nuttigst?


Antw. Onderwijs.


Vr. Welke wijzen zijn 't lastigst?


Antw. Neuswijzen.


Vr. Wie is geleerd?


Antw. De lantaarnopsteker.
2o. De gebiedende wijs. Deze gelast, vermaant, verzoekt, verbiedt, veroorlooft, enz,, als b.v.:
‘Loop heen, malle jongen!’
‘Verdwijn, leelijk spook!
Scheer je assieblieft weg.’
‘Maak je uit de voeten.’

{==81==} {>>pagina-aanduiding<<}

‘Geef mij een enkel zoentje.’
‘Drink 'reis.’
3o. De onbepaalde wijs. Deze is eigenlijk de naam, waar 't werkwoord onder bekend is, en komt daarom zeker achter aan, als familienamen altijd doen. Zij heeft dan ook met persoon en getal niets te maken, en geeft alleen de werking of den toestand te kennen, door het werkwoord aangeduid, als: loopen, smullen, flikflooien.
Sommige Spraakkunsten vermelden ook de bijvoegende wijs. Deze behoort echter tot het voorzangers-Nederduitsch, en wij kunnen ze dus best missen. Wie b.v. (of 't moest een akteur der Variétés zijn), zegt ooit:
‘Hij make niet langer zijn hof aan deze schoone.’
‘Hij zij wie hij zij.’
‘Dat hij vrij een cigaar rooke.’
‘Ik wenschte dat er een einde aan dat gezeur kwame?’
Prof. Roorda heeft dan ook alle voorzangers met volle gerustheid uitgetart, hem een ander voorbeeld aan te voeren van een bijvoegende wijs buiten ‘'t zij’ en ‘'t ware,’ - beiden, wel beschouwd, louter bijwoordelijke uitdrukkingen.
Het deelwoord wordt niet aangemerkt als een wijs van een werkwoord, maar als een vorm daarvan, die gebezigd kan worden als bijvoegelijk naamwoord, en dus in beide hoedanigheden (die van 't werkwoord en van 't bijvoegelijk naamwoord) deelt, b.v.
‘Hij heeft van het verleende verlof gebruik gemaakt,’
‘Daar loopt hij rond als een razende Roeland.’
‘Op een ton geklommen, sprak hij tot de menigte.’
De deelwoorden zijn tweeërlei, t.w.
1o. tegenwoordig of bedrijvend, als: vallende, kloppende, verbindende.
2o. verleden of lijdend, als: gevallen, geklopt, verbonden.
Met behulp van de tweede soort maakt men de onbepaalde

{==82==} {>>pagina-aanduiding<<}
wijzen van de lijdende werkwoorden, als: geklopt zijn of worden, verbonden zijn, enz.


Vijfde afdeeling. Van de tijden der werkwoorden.

Ja de tijden: - daar is te allen tijde over geklaagd.
Die der werkwoorden geven te kennen of er gesproken wordt van een toestand of handeling, die nu plaats heeft, die voorbij is, of die komen moet.
Zij zijn zes in getal, en heeten, volgens Prof. Brill: de onvolmaakt tegenwoordige tijd, de volmaakt tegenwoordige tijd de onvolmaakt verleden tijd, de volmaakt verleden tijd, de onvolmaakt toekomende tijd en de volmaakt toekomende tijd.
De tegenwoordige tijd is altijd slecht, zoo men de lieden gelooven moet; maar dan bedoelen zij die soort van tijd, die gemeenlijk wordt voorgesteld als een naakt heer, met vleugels, een baard, een zeis en een zandlooper; terwijl de tegenwoordige tijd der werkwoorden een toestand of handeling uitdrukt, die op het oogenblik dat men spreekt, plaats vindt en al of niet voltooid is, b.v.
Onvolm. tegenw. tijd: - ‘Ik bemin u: - Booi is baas: - De gekken krijgen de kaart.’
Deze tijd is onvolmaakt: want er bestaat onzekerheid, of de toestand (of handeling) voort zal duren, of ik namelijk u zal blijven beminnen, of booi baas zal blijven, of de gekken altijd door de kaart zullen krijgen.
Volm. tegenw. tijd: - Ik heb u bemind. - Booi is baas geweest. - De gekken hebben de kaart gekregen.
Hier zijn ik, booi en de gekken, in den tegenwoordigen tijd of toestand van bemind te hebben, baas geweest te zijn, de

{==83==} {>>pagina-aanduiding<<}
kaart gekregen te hebben, en die toestand is volmaakt of voltooid.
De onvolm. verleden tijd stelt ons voor wat wel verleden is, maar daarom, even min als een student na een promotiepartij, niet noodwendig behoeft te zijn afgeloopen. Een fraai voorbeeld van den onvolm. verleden tijd levert ons de bekende droevige romance:

Toen ik een kleine jongen was, 
Lag ik te slapen in het gras 
Aan 't kantje van een waterplas. 
Ik droomde daar van groote schatten, 
En, gretig om die aan te vatten, 
Schoot ik ter zijden af, en ik 
Viel tot mijn neus toe in het slik. 



{== afbeelding 
	
==} {>>afbeelding<<}
    

In dit treurverhaal wordt zeker de gebeurtenis, waar de dichter van gewaagt, voorgesteld als lang voorbij; maar in den volgenden zin kan twijfel bestaan:
‘De geächte spreker uit Nergenshuizen bleef bij zijne meening.’
Immers het is mogelijk, dat de overtuigende rede van den

{==84==} {>>pagina-aanduiding<<}
minister, de toezegging van een lintje, de benoeming van zijn zoon tot ontvanger, de vrees voor een niet herkiezing of voor een schrobbeering van zijn vrouw, te weeg hebben gebracht, dat de geächte spreker een uur later er niet langer bij bleef.
Dienstmeisjes zijn zeer gewoon, den onvolm. verl. tijd in plaats van den tegenwoordigen te bezigen; en zeggen liefst:
‘Mevrouw, daar was de slager.’
‘Juffrouw, daar wazzen de schoenen voor den jongen heer,’ als de slager, met wien zij nog een praatje moet hebben, op stoep staat, en de schoenmakersjongen op de mat wachtende is naar het dubbeltje, dat hij voor 't t'huisbrengen der schoenen hoopt te krijgen.
De volmaakt verldn. tijd stelt den toestand of de handeling voor als reeds volbracht in dien verleden tijd, waarvan gesproken wordt:

{== afbeelding 
	
==} {>>afbeelding<<}
    

‘Ik had mijn hof al aan een vrijster gemaakt, eer ik nog tot jaren van onderscheid gekomen was.’

{==85==} {>>pagina-aanduiding<<}

Men lette b.v. op het onderscheid tusschen den volm. tegenw. en den volm. verleden tijd.
- ‘Mietje, heb je aan den slager gezeid, dat hij mij het zuiver gewicht niet gebracht heeft?’
- ‘Ja juffrouw, dat had ik hem gisteren al gezeid; maar hij zeî: dan had de kat zeker hetgenige, dat te kort kwam, weg gekaapt.’
Misschien weet Mietje wel, welke kat.
De onvolmaakt toekomende tijd stelt voor wat verondersteld wordt te zullen geschieden, b.v. als iemand zegt:
‘De snijer zal mij morgen dat nieuwe pak t' huis sturen en, als 't mij past, zal ik hem betalen.’
Als wat hem past? het pak, of het betalen?
De volmaakt toekomende tijd stelt voor wat verondersteld wordt te zullen geschied zijn, b.v.
‘Ik ben benieuwd, heden avond na het bal, te weten aan hoe vele meisjes ik het hoofd zal op hol gemaakt hebben.’
Dat de tijden der werkwoorden aan denkende koppen overvloedige stof tot overpeinzing opleveren, hopen wij met de navolgende voorbeelden te bewijzen:
1. ‘Tegenwoordig, hoezeer dan matig, genot is beter dan toekomende weelde.’
Of, duidelijker gezegd:
‘Een vogel in de hand is beter dan tien die vliegen.’
2. Een onvolmaakt huis is beter dan in 't geheel geen huis, en een halve boterham beter dan in 't geheel geene.
3. Volmaakte spraakkunsten zijn beter (doch zeldzamer) dan volgemaakte.
Daar-en-tegen heb ik, als de wijn goed is, liever een volgemaakte, dan een volmaakte kelder.



{==86==} {>>pagina-aanduiding<<}

Zesde afdeeling. Van de verbuiging der hulpwoorden.

Wij hebben reeds aangemerkt, of er althans op gezinspeeld, dat knapen, wanneer zij werkwoorden verbuigen, zelden blijken aan den dag leggen, in die oefening eenig bijzonder vermaak te scheppen, - dat vermaak altijd uitgezonderd, 't welk een rechtgeäard verstand geniet bij het verwerven van kundigheden. Genaderd tot dit gedeelte der spraakkunst bevinden wij ons in een moeilijken tweestrijd. Het weglaten der verbuiging zou een verzuim zijn, te ernstig, om in een vermakelijke spraakkunst begaan te mogen worden: en het opnemen der verbuigingen zou ons boek te ernstig maken en daardoor even ongepast zijn. Wat zullen wij doen? Den gulden middelweg kiezen, den lezer voor vollediger onderricht naar ernstiger spraakkundigen verwijzen, en hem, verzoeken er genoegen mede te nemen, zoo wij ons bepalen bij 't geen werkelijk in ons boek te huis behoort, de vermakelijke verbuigingen.
Door verbuiging (of, zoo als men placht te zeggen, vervoeging) van een werkwoord, verstaat men de regelmatige opsomming der verschillende wijzen en tijden, met in-acht-neming van personen en getallen.
Een vermakelijke verbuiging is zoodanig eene, waarbij met wijzen, tijden, getallen en personen zekere vrijheden worden genomen.
Zoo worden de werkwoorden hebben en zijn door sommigen op een wijze verbogen, waarvan hier enkele staaltjes volgen:


{==87==} {>>pagina-aanduiding<<}

Hebben. Aantoonende wijs.

Onvolmaakt tegenwoordige tijd.
Enkelv.	Meerv.
1e persoon Ik heef.	We hebbe.
2e persoon Je het.	Jullie het of heit.
3e persoon Hij heb, het of heit.	Ze of zullie hebbe.

Onvolmaakt toekomende tijd.
1e persoon Ik zel } hebbe.	We zelle } hebbe.
2e persoon Je zelt } hebbe.	Jullie zelt } hebbe.
3e persoon Hij zel } hebbe.	Ze of zullie zelle } hebbe.

Gebiedende wijs.

{== afbeelding 
	
Hawaar!==} {>>afbeelding<<}
    




{==88==} {>>pagina-aanduiding<<}

Zijn. Aantoonende wijs.

Onvolmaakt tegenwoordige tijd.
Enkelv.	Meerv.
	
1e persoon Ik bin of ik zijn.	We binne of zijne.
2e persoon Je bint.	Jullie bint.
3e persoon Hij is.	Zuilie binne of zijne.

Volmaakt tegenwoordige tijd.
1e persoon Ik heef of ik zijn	}geweest.	We hebbe of zijne	}geweest.
2e persoon Je het	}geweest.	Juilie het	}geweest.
3e persoon Hij het	}geweest.	Zij hebbe of zijne	}geweest.

Onvolmaakt verleden tijd.
1e persoon Ik waar.	We	}wazzen.
2e persoon Je was.	Juilie	}wazzen.
3e persoon Hij waar.	Ze	}wazzen.

Eer wij van de hulpwoorden afstappen, moeten wij 's lezers aandacht vestigen op de bijzondere kracht, welke zij, mids met oordeel aangewend, aan de rede kunnen bijzetten, b.v.
‘Ik zal je om je ooren geven.’
‘Zel je?’ -
‘Ik weet er een loopje op.’
‘Doe je?’
‘Mijn naam (zei de man aan den veldwachter, die er hem naar vroeg) kon Heintje-Pik wezen; maar dat is 'm niet.’




{==89==} {>>pagina-aanduiding<<}

Zevende afdeeling. Van de verdeeling der werkwoorden naar hun verbuiging.

De werkwoorden worden niet alleen in verschillende soorten verdeeld overeenkomstig hun aard, maar ook overeenkomstig de verbuiging, die zij ondergaan.
Met betrekking tot deze laatsten hebben wij gelijkvloeiende, ongelijkvloeiende en onregelmatige werkwoorden.
De gelijkvloeiende zijn de zoodanige, waarbij de vokaal, die er in voorkomt, in geen der tijden eenige verandering ondergaat. Wij hebben er ons niet lang mede bezig te houden: de oude spraakkunsten geven er ook geen ander voorbeeld van, buiten dat eeuwige beminnen; wat echter, als wij reeds zeiden, alleen diende, om aan de jeugd allerlei dwaze gedachten in 't hoofd te brengen, die er nooit weêr uitkwamen. Het is onze stellige overtuiging, dat vele ouden van dagen de noodlottige hartstochten die, in hun prilste jaren aangekweekt, hun rijperen leeftijd verbitterden, alleen te wijten hebben aan het vergif, op die wijze door hen ingezogen met de melk van Moeder Spraakkunst.
De lezer nu moet dat verbuigen van gelijkvloeiende werkwoorden maar aanleeren en onderhouden door eigen oefening. Hij kan daartoe b.v. het bedrijvend werkwoord betalen kiezen, of het lijdend werkwoord belast worden, werkwoorden, die geen onaangename gewaarwordingen kunnen doen ontstaan dan in schriele gemoederen, en die tevens, ten gevolge van dat gezegend verband, 't welk tusschen 's menschen verschillende denkbeelden bestaat, hem tot nuttige overpeinzingen leiden kunnen op het gebied der staathuishoudkunde.

{==90==} {>>pagina-aanduiding<<}

En nu, door gelijkvloeiende werkwoorden heen gesprongen zijnde als Harlekijn door de wijzerplaat, gaan wij over tot de ongelijkvloeiende.
Van deze, bij welke de vokaal, in de hoofdtijden (met welken naam men gewoon is den onvolmaakt tegenwoordigen tijd, den onvolmaakt verleden tijd en het deelwoord te noemen), geheel verandert of een andere uitspraak bekomt (als b.v. ik beveel, ik beval, bevolen, ik slaap, ik sliep, geslapen, ik blijf, ik bleef, gebleven), geeft Prof. Brill meer dan twintig bladzijden vol voorbeelden. Op dringend verzoek van zijne en van onze uitgevers zullen wij den lezer beleefdelijk na die meer dan twintig bladzijden verwijzen, en ons bepalen bij het geven van een vijftal voorbeelden, die de heer Brill verzuimd heeft op te geven, ofschoon men ze dagelijks hoort, te weten:
Ik vraag,	ik vrieg,	gevroegen,
Ik blaas,	ik bloes,	geblazen,
Ik jaag,	ik joeg,	gejoegen.
Ik las,	ik leesde,	gelezen.
Ik kan,	ik kon,	gekeunen.

Op gelijke wijze zullen wij handelen met betrekking tot de
Onregelmatige werkwoorden: dat zijn die, waarvan in de hoofdtijden niet alleen de vokaal maar ook de voornaamste medeklinkers veranderen, zoo dat gezegde hoofdtijden bij elkaêr schijnen te passen als een bakkers-slaapmuts bij een zijden japon en een paar dragonderslaarzen. Van dien aard zijn b.v. ‘ik breng, ik bracht, ik zit, ik zat, gezeten, ik ga, ik ging, gegaan’ enz. enz. enz. Ook hier kunnen wij een verzuim herstellen, door Prof. Brill begaan ('t is niet dan met leedwezen dat wij zulke knappe lieden op onnaauwkeurigheden betrappen) en eenige vormen van onregelmatige

{==91==} {>>pagina-aanduiding<<}
werkwoorden opgeven, waar hij niet aan schijnt gedacht te hebben, als
Ik sta,	ik sting,	gestongen.
Ik sla.	ik sloeg,	gesloegen.
Ik doen,	ik daan,	gedoet.

En hiermede stappen wij van de werkwoorden af.




{==92==} {>>pagina-aanduiding<<}

Negende hoofdstuk. Van het bijwoord.


{== afbeelding 
	
==} {>>afbeelding<<}
    

Een bijwoord is een woord, dat, gevoegd bij een werkwoord, een bijvoegelijk naamwoord, of een ander bijwoord, eenige bijzondere eigenschap daarvan aanwijst (waarom het dan ook aan den wijsvinger voorkomt), als: ‘zij kan geducht vloeken: zij is onverbeterlijk lui: zij is bijna altijd dronken.’
Enkele reizen komt het ook achter zelfstandige naamwoorden voor, als:
‘Ik zal dien bengel dáár eens om zijn ooren geven.’
‘Ik drink op de gezondheid van al de jonge dames hier ter stede.’
Zelfs speelt het bijwoord wel eens voor zelfstandig naamwoord en neemt een voorzetsel voor zich, als:
‘De dag van heden. - Hij is niet van van daag of gisteren.’
‘Zij zijn voor goed uit de stad.’
Bijwoorden zijn voor goed onverbuigbaar; maar zij hebben ook trappen van vergelijking, precies als de bijvoegelijke naamwoorden.

{==93==} {>>pagina-aanduiding<<}

Er zijn machtig veel bijwoorden in 't Nederduitsch. Misschien overtreft hun getal nog dat der scheldwoorden.
Reeds alleen de klassen, waaronder zij kunnen gebracht worden, zijn talrijk en verscheiden. Zoo heeft men b.v.: bijwoorden van getal, van tijd, van hoeveel-, hoegroot- en hoedanigheid, van twijfel, van bevestiging, van ontkenning, enz. enz.
Van de beide laatste soorten levert de volgende samenspraak een paar voorbeelden op:
‘'t Is zuiver en warentig de waarheid, wat ik je vertel.’
- ‘Och kom, je dolt er maar meê: ik weet immers wel beter.’ -
‘Neen, ik zeg je, 't is warempeltjes gebeurd.’
- ‘Nou! en ikke hou vol, dattet jokkens zijne. -
Dat 's nietes.’
- ‘Dat 's alles.’ -
Met deze staaltjes moge de lezer zich te vrede stellen: wij hebben geen plan van onze spraakkunst een woordeboek te maken, en dat zou zij al licht worden, indien wij hem van elke klasse van bijwoorden op gelijke wijze een paar voorbeelden wilden geven. Wij gaan dus, met zijn verlof, tot een ander rededeel over.



{==94==} {>>pagina-aanduiding<<}

Tiende hoofdstuk. Van het voorzetsel.


{== afbeelding 
	
==} {>>afbeelding<<}
    

Voorzetsels dienen om de betrekking aan te duiden van 't eene woord op 't andere.
‘Hij is van de wal in de sloot geraakt.’
Eigentlijke voorzetsels, die namelijk voor het woord staan dat zij regeeren, hebben wij niet meer dan zeven-en-twintig, t.w.
Aan, achter, behalve, binnen, boven, buiten, bij, door, in, jegens, langs, met, na, naar, naast, nevens, om, onder, op, over, sedert, tegen, tot, tusschen, uit, van, voor, en hun samenstellingen, als: nabij, rondom, omstreeks, omtrent, tegenover, voorbij, enz.
Bij deze voegen de Rotterdamsche dichters er nog een, dat hun uit Londen, waar Rotterdam zoo wat half en half een voorstad van is, is overgewaaid, t.w. rond, en zeggen b.v.
‘Zij zitten rond de tafel,’ voor: ‘zij zitten om de tafel.’
De voorzetsels hebben tegenwoordig een akkusatief achter zich: vroeger ook nog een genitief en datief, wat nog blijkt

{==95==} {>>pagina-aanduiding<<}
in uitdrukkingen als binnen 's lands, buiten-dijks, in en van den bloede, met ter (voor der) tijd, ter (voor tot der) kerk, uit dien hoofde, ten (voor tot den) huize, enz.
Aanm. Te schrijven ten zijnen behoeve, ter mijner verontschuldiging enz. is 't zelfde als dat men schreef: tot den zijnen behoeve, tot der mijner verontschuldiging. Onthoud u van zulk dagbladen-Nederduitsch, lieve lezer, en schrijf te zijnen, te mijner enz.
Enkele voorzetsels worden wel als bijwoorden gebezigd, b.v.:
‘Met zulk heidensch weêr is 't beter binnen dan buiten te zijn.’
‘Behalve ik gaat niemand de deur uit.’
Dit uit in 't laatste voorbeeld staat aan 't slot, en daaruit zou al licht iemand afleiden, dat voorzetsels nu en dan achter aan kwamen. Maar hier heeft men op te letten, dat uit niet op zich zelf staat, maar bij het voorafstaande gaat behoort.
Voorzetsels, met een werkwoord verbonden, zijn, in vele gevallen, door alle tijden heen daarvan onafscheidbaar. Als b.v. in
doorgronden:	ik doorgrond:	ik heb doorgrond.
overdekken:	ik overdek:	ik heb overdekt.
wederstaan:	ik wedersta:	ik heb wederstaan.

In andere gevallen daar-en-tegen doen, wanneer het werkwoord verbogen wordt, de voorzetsels afstand van hun eereplaats en begeven zich naar 't slot van den zin, even als de koetsiers, die, wanneer 't rijtuig wordt uitgespannen, hun zetel voorop verlaten en achter tafel gaan dienen. Zoo is 't b.v. gelegen met
aankleeden:	ik kleed aan.
doordansen:	zij danst door.
overhellen:	het dak helt over.

Somwijlen wordt hetzelfde voorzetsel bij hetzelfde werkwoord onverschillig scheidbaar of onscheidbaar gebezigd, als in
aanbidden:	ik bad haar aan,	en: ik aanbad haar.
overkomen:	wat komt u over,	en: wat overkomt u?


{==96==} {>>pagina-aanduiding<<}

Maar enkelde reizen ook met verschil van beteekenis, als:
Overwegen: ‘ik overweeg of ik aan uw verzoek zal voldoen,’ - en: ‘ik vertrouw den slager niet: weeg dat vleesch nog eens over.’
Wanneer men, in de plaats van voorzetsels, bijwoorden, als af, hoog, rond, toe, enz. met werkwoorden samenstelt worden die altijd scheidbaar, als b.v. in
afzetten:	zet af!
ophoepelen:	zij hoepelt op.
toeknijpen:	hij knijpt de oogen toe.

Partikels echter (dat zijn rededeeltjes, die op zich zelve niets beteekenen), als: be, ge, mis, ont, ver, wan, blijven altijd onafscheidelijk aan 't werkwoord verbonden als:
begeeren:	ik begeer.
ontloopen:	ik ontliep.
mistrouwen:	ik mistrouwde.

- ‘Mis! mis! - men kan immers ook zeggen: “ik trouw mis,” als ik namelijk de verkeerde bruid aan den verkeerden bruigom uittrouw?’
UEd. is zelf mis; - want in dat geval is mis geen partikeltje; maar een bijwoord, en het tegenovergestelde van raak.
Nu! die is ook raak! - Zoo gaat het, als men 't beter wil weten dan de meester.
Voor tegen hoort men dikwijls zeggen teugens, zoo als b.v. in 't bekende voorval van den policie-agent met den ambulanten zuurhandelaar, dat onze teekenaar, die het gelukkigerwijze met eigen oogen heeft zien gebeuren, hiernevens naar het leven teruggeeft, en waarop een onzer meest populaire dichters terstond een distichon heeft gepast.

{==97==} {>>pagina-aanduiding<<}


{== afbeelding 
	
Weetje wel, meneer de agent, Dat je zelvers handelt teugens 't reglement?
==} {>>afbeelding<<}
    




{==98==} {>>pagina-aanduiding<<}

Elfde hoofdstuk. Van de voegwoorden.


{== afbeelding 
	
==} {>>afbeelding<<}
    

De voegwoorden vinden hun natuurlijke plaats aan den ringvinger: 't zijn de gom-elastieke ringetjes, dienende om woorden of zinnen aan elkander te verbinden: of, beter gezegd, 't zijn de Officieren van den Burgerlijken Stand, die samenvoegen of scheiden wat samengevoegd of gescheiden wil zijn.
Behalve het staaltje van ‘vermakelijke samenvoeging’, dat op het prentje hierover is afgebeeld, mogen de navolgende voorbeelden volstaan:
‘Piet en Jan leven rustig en te vrede, om dat zij eenloopende gezellen zijn.’
‘Wij betalen minder voor ons brood; maar des te meer voor het equivalent.’
‘Als afschaffer preêkt de heer A. tegen den jenever; doch als staatsdienaar en in 't belang der schatkist verheugt hij zich, als er braaf jenever gedronken wordt.’

{==99==} {>>pagina-aanduiding<<}


{== afbeelding 
	
==} {>>afbeelding<<}
    

Voegwoorden heeft men wel eens ‘de haken en oogen der taal’ genoemd; doch, even als van andere haken en oogen, maakt men er niet zelden een verkeerd gebruik van. Ten voorbeelde strekke de navolgende redeneering:
‘Als het jaar bestaat uit 365 dagen 6 uren en Januari 31 dagen heeft, dan is noodwendig de betrekking tusschen de theorie van het licht en de laatste uitgave van Bilderdijks werken geheel veranderd: immers zoo de haantjes 's morgens te vroeg kraaien, knijpt de kat ze in 't donker, nademaal er 10 palmen op een el gaan en het in 't algemeen, ook door de tegenvoeters, erkend wordt, dat oorlog de dwaasheid is van velen ten voordeele van enkelen; derhalve had Newton zoo groot ongelijk niet, toen hij de verbrandbaarheid van het diamant beweerde.’



{==100==} {>>pagina-aanduiding<<}

Twaalfde hoofdstuk. Van de tusschenwerpsels.


{== afbeelding 
	
==} {>>afbeelding<<}
    

Tusschenwerpsels zijn woorden, die zich om den zin, waar zij in voorkomen, zoo weinig bekommeren als een diender - ik meen, een agent - om het standje, dat in zijn nabijheid voorvalt. Zij dienen
1o. Om de eene of andere gemoedsaandoening uit te drukken, als b.v.: o! - ha! - ach! - herrejec! - foei!
2o. Om iemand te roepen of af te wijzen, als · hei! pst! kom! weg! mars! vort! kschtt!
3o. Om iemand te waarschuwen, aan te moedigen, te prij zen, te laken, enz. als: zie! kieroo! van onderen! bravo! ajakkes! ss-s!
4o. Om, nutteloos, leven te maken, als: trallala! hopsasa! Iö vivat! Hosse, hosse, hosse!
5o. Nergens toe, als: sakkerloot! gossiemijn, slapperdemallemostert!

{==101==} {>>pagina-aanduiding<<}

Aanm. Onder de ommestaande tusschenwerpsels zijn er vermoedelijk enkele, waarop de aandacht van verheven geniën zich nimmer gevestigd heeft, en die daardoor op het gebied der taalkunde onbekend zijn gebleven. Misschien vordert men van ons eenige verontschuldiging over het opnemen daarvan te dezer plaatse; maar wij achten het onnoodig aan zoodanige vordering te voldoen. Indien het opnemen verwondering baart, het weglaten zou ons den blaam van onvolledigheid hebben op den hals gehaald. Kunnen die woordjes hun aanspraak op vermelding niet ontleenen aan Pieterson of Weiland, toch waren zij, reeds in de dagen dier geleerden, sedert lang door de volksstem geijkt: en even als leemten der wettelijke voorschriften door overoude gewoonten worden aangevuld, zoo kan ook datgeen, wat door geen schoolmeesterlijk gezag is erkend geworden, zijn recht op bestaan ontleenen aan bestendig gebruik.
Waarom de tusschenwerpsels aldus genoemd zijn, verklaren wij niet te weten; immers zij staan zelden of nooit tusschen de overige woorden van den zin, maar bijna altijd daarnevens (even als de pink nevens de overige vingers) en wel doorgaans voorop, als de straks genoemde agent voor een lijkstaatsie, b.v.
‘Wel! wat zegje?’
‘Och! wat maalje?’
‘Kom! assieblief!’
‘Ai! wat doeje me zeer.’
Van de tusschenwerpsels mag men zeggen, dat zij doorgaans zoo welsprekend zijn als een geheele volzin, ja welsprekender.
Hei! - door den man, die de kar met ijzeren staven voortduwt, op zijn pas, en bij herhaling, geüit, wil zoo veel zeggen als: ‘maak dat je uit de voeten komt, as je geen senie het, om tot gruizelementen gereën te worden.’
Hm!, als antwoord op een lang betoog, dat gehouden was met het doel om te verzoeken, te bewegen, te overtuigen, enz. sluit in zich: ‘ik heb met aandacht geluisterd naar hetgeen mijn heer mij de eer aandeed mij te zeggen: ik gevoel het gewicht zijner redeneering, en, ofschoon ik nog volstrekt niet bepalen kan wat mijn eindbesluit wezen zal, geef ik mijn-
{==102==} {>>pagina-aanduiding<<}
heer de verzekering, dat ik de zaak in ernstige overweging zal nemen.’
Ei! gericht tot hem, die ons zoo even een merkwaardig nieuws verteld, of een plan heeft voorgelegd, waar (volgens hem) schatten meê te verdienen zijn, mids wij beginnen met hem eenige papiertjes voor te tellen van ƒ 1000, waarvan de rente in de eerste jaren wel nihil, maar later des te ruimer wezen zal - kan uitgeleid worden: ‘'t is heel aardig,’ of: 't is heel aanlokkelijk; maar je zult mij toch voor zoo dom niet houen, dat ik mij knollen voor citroenen in de handen laat stoppen? Ik zie al, 't is met jou: “boer pas op je ganzen” en ik heb wel zeer de eer je onderdanige dienaar te zijn.
Nu zijn wij de tien vingers rond geweest, Hoezee!
Aanm. Bij het slaken van dezen uitroep kunnen wij niet nulaten lucht te geven aan onze verbazing over de uitlegging, welke Prof. Brill geeft aan dat woord hoezee, of, gelijk men 't vroeger schreef en de oude zeelui 't nog uitgalmen: houzee! 't Was, dunkt ons, voor een Hollander, ook al was hij geen zeeman, verstaanbaar en verklaarbaar genoeg. Maar het druk eu vlijtig bestudeeren van vreemde talen, zoo 't zijn voordeelen heeft; brengt ook zijn nadeelen mede, en maakt somwijlen, dat men ver af zoekt wat men t'huis kon vinden, of dat de boomen beletten het bosch te zien. Zoo schijnt ons hou-zee aan den geleerden schrijver een andere uitspraak van het Hoogduitsch Juchha! 't Lijkt er zeker net even veel op als bloemkool op amandelstrik.
Deze bescheidene aanmerking dient meteen tot geleidelijken overgang naar het volgende hoofdstuk.



{==103==} {>>pagina-aanduiding<<}

Dertiende hoofdstuk. Van de afleidingen.

Zij, die Sanskriet, Hebreeuwsch, Arabisch, Koptisch, Grieksch, Latijn, Mesogotisch, Angelsaksisch, Baskisch, Italiaansch, Luikerwaalsch, Broek-op-Langendijksch en alle andere zoo oude als nieuwe talen verstaan, behoeven geen onderricht in woord-afleidingen; en voor hen, die ze niet verstaan, zou zulk onderricht abracadabra zijn. Op welke wijze 't eene Hollandsche woord van 't andere komt - als b.v. kindermeid van kind en van meid, pruimetaart van pruim en van taart - begrijpen de lieden, zonder dat wij 't hun vertellen. Intusschen bestaan er woorden en uitdrukkingen, waarvan het nuttig is, den oorsprong na te vorschen: niet enkel, uithoofde zulks op zich zelf reeds een aangename bezigheid is voor een onderzoekenden geest, maar ook, omdat wij, langs dien weg, een onfeilbaren toetssteen bekomen, door middel waarvan wij, bij 't hooren eener uitdrukking, die ons nieuw is, haar oorsprong en natuur kunnen bepalen.
Verscheidene woorden zijn er in 't Nederduitsch, oorspronkelijk kunsttermen, die men langzamerhand, bij wijze van beeldspraak, in 't gemeene leven is gaan toepassen. Zoo zegt men b.v., dat iemand ‘van een slechte gewoonte (als “van een ziekte”) genezen is’: zoo heet het, dat men ‘balsem, giet in het leed (als in een wond)’: zoo vertelt an Alphen, ‘dat hij, die leugens voor zijn gebreken zoekt, nooit verschoond wordt’ - wat heel vuil en viesch zou wezen, indien 't letterlijk werd opgevat en nagekomen -: zoo behoeft een meisje dat aarzelt om ‘ja’ te zeggen, de onfatsoenlijke beweging niet

{==104==} {>>pagina-aanduiding<<}
te maken, die in 't woord ligt opgesloten. Deze en dergelijke uitdrukkingen nu hebben sedert eeuwen het burgerrecht verkregen; maar wij bezitten er andere, die, ofschoon geenszins onzedelijk, toch geen gangbare munt zijn in fatsoenlijke kringen. Bij den eersten opslag laat de ongenade, welke die woorden aldaar ondervinden, zich niet gemakkelijk verklaren; doch let men op de herkomst, dan wordt de zaak duidelijk. Die uitdrukkingen behooren oorspronkelijk t'huis bij bedrijven, beroepen of ambachten, waar zij in letterlijken zin worden opgevat: en het is klaar, dat het bezigen daarvan, zij het dan ook in overdrachtelijken zin, de gruwzaamste vermoedens doet ontstaan aangaande de geboorte, de opvoeding, de manieren en de konversatie van hem, die er zich aan schuldig maakt. Ten einde de waarheid van 't geen wij hier beweeren boven allen redelijken twijfel te stellen, voeren wij de navolgende voorbeelden aan:
Uitdrukkingen	afgeleid van of ontleend aan
De plaat poetsen:	militaire oppassers.
Zijn naadje naaien:	schoenlappers.
Ik zal dat varken wel wasschen:	spekslagers,
Een graantje pikken:	kippeboeren.
Van de graat vallen:	vischvrouwen.
Opdokken:	scheepstimmerlieden.
Een kolfje naar mijn hand:	kolfbaanhouders.
Hij is om zeep:	koomenijs-lui.
Hij is vet (beschonken):	slagers.
Hij heeft een vestje aan (dito):	snijers.
Hij is gaar (dito):	gaarkeukenhouders.
Ergens een punt aan zuigen:	bakers.
Er is een steek aan los:	snijers.
Hij valt uit de koets:	palfreniers.
Wat een rommel:	uitdragers.
Op de flesch zijn:	tappers.


{==105==} {>>pagina-aanduiding<<}

Talrijke voorbeelden van dezelfde soort als de hier opgegevene zullen ongetwijfeld den nadenkenden lezer voor den geest komen. Wij hebben echter hiermede het punt, dat wij aanroerden, nog niet afgehandeld. De innerlijke onhebbelijkheid van alle spreekwijzen, waarvan de herkomst van lage en ongeächte beroepen kan worden nagespeurd, zal wel niet in twijfel worden getrokken; maar het beginsel, waar de afkeer op steunt, dien een beschaafd gemoed voor dergelijke slecht riekende uitdrukkingen koestert, is van uitgebreider toepassing, dan men oppervlakkig wel denken zou. Wij willen dit, niet door een omslachtige redeneering, maar door een sprekend voorbeeld bewijzen, en te dien einde ons een verliefd vrijer voorstellen, die aan het voorwerp zijner aanbidding schrijft. Stel, A B. is de vrijer en zendt den volgenden brief af:
‘Maria! al mijn hoop is op u gevestigd. Gij behoeft niet aan mij te twijfelen: mijn hart is onveranderlijk en bestendigt naar u gericht als de zonnebloem naar de zon. Woorden kunnen niet uitdrukken, hoe teeder ik u bemin. Mijn liefde is geen alledaagsche neiging: 't is een verhevener, een duurzamer gevoel dan wat men gewoonlijk met dien naam bestempelt. Zie daar wat ik te zeggen heb. Ik ben niet welsprekend: ik herhaal alleen, dat ik u lief heb, en liefhebben zal tot aan mijn laatsten snik.’
Dit geschrijf zal door hen, die er zich op verstaan, nog al redelijk treffend, en - het onderwerp in aanmerking genomen - niet al te belachlijk gevonden worden. - Maar nu eens gesteld dat Y X de vrijer is, en zich in dezer voege uitdrukt:
‘Maria! het kapitaal van mijn bestaan is bij u vastgezet. UEd. behoeft niet bang te wezen, mij krediet te verleenen: zijnde mijn hart zoo sekuur als de Nederlandsche Bank. Het totaal mijner min gaat alle becijfering te boven: zijnde mijn liefde

{==106==} {>>pagina-aanduiding<<}
bovendien geen inkoerant artikel: staat op de prijskoerant als puik puik genoteerd. Mijn magazijn van woorden is opgeruimd: ben in dat vak slecht gesorteerd. Zegge dit alleen, ik een ruime proviand genegenheid ter UEds dienst hebbe ingeslagen. Wachte UEds orders af met belofte van pronte en akkurate bediening.’
In deze laatste uitboezeming zijn de effektebeurs, de tafel van vermenigvuldiging en de winkelnering geplunderd om de gedachten des minnaars in te kleeden, en, ten gevolge van een ongelukkige keus van woorden, de beminnelijkste en liefelijkste aandoeningen, zonder welke het leven een woestenij zou wezen en de mensch aan een beer gelijk, in een lachenswaarde vermomming gestoken.
Lang zouden wij nog kunnen uitweiden over de stof, door ons in 't voorbijgaan aangeroerd, maar zoo doende ons te verre begeven op 't gebied der Redeneerkunst of Rhetorika, bij welke wetenschap meer dan bij de Spraakkunst de figuurlijke uitdrukkingen te huis behooren. - Ook is het tijd een eind te maken aan dit gedeelte van ons boek. Wij zijn hier aan een halt gekomen, en met uw verlof, waarde lezer, zullen wij eens pleisteren, en versche paarden voorspannen.



{==107==} {>>pagina-aanduiding<<}

Derde boek. Woordvoeging of syntaxis.

Als de Heeren klaar zijn. Rij op koetsier! Haruttt!
Aanm. Dit laatste woord, over welks juiste spelling de geleerden 't nog oneens zijn, werd door Siegenbeek afgeleid van 't Fransche en route!


Bilderdijk was het natuurlijk niet eens met den Professor, en zeide, dat, als deze Engelsch verstaan, of ten minste, zoo als hij, Bilderdijk, Engeland bezocht had, hij de overtuiging zou bekomen hebben, dat haruttt niet anders wezen kon dan 't Engelsche all right!


Van Koppen Senior daar-en-tegen, wiens bet-oud-overgrootvader den postwagen al gereden had in de dagen van Leycester, beweerde, dat haruttt eenvoudig zeggen wou: er uit! (uit den stal namelijk).


Wij hechten nog al aan de beweering van Van Koppen, vooreerst, om dat hij een man van 't vak was, ten anderen, om dat, als wij reeds vroeger zeiden, wij geen liefhebbers zijn van afleidingen over de grenzen te gaan zoeken, die wij t'huis kunnen vinden.


Doch, in plaats van voor- zouden wij achteruit raken, en weêr bij de ‘afleiding’ te land komen. Wij willen ons niet verder laten ‘afleiden’, maar ònzen leidsman volgen. Waar zijn wij nu, koetsier?


Aan het derde deel der Spraakkunst, dat over het schikken en samenstellen der woorden tot een volzin handelt.
Een volzin is een vereeniging van woorden, die een vollen of volkomen zin uitmaken.
Somtijds echter is een volzin een vereeniging van woorden, die volkomen onzin uitmaken, als:
‘Te Huur een Buitenverblijf met vijf kamers voor twee honderd Guldens, alle nieuw gemeubileerd.’

{==108==} {>>pagina-aanduiding<<}

Volzinnen zijn eenvoudig of samengesteld.
Een eenvoudige volzin is een zoodanige, die maar een onderwerp en een daarbij behoorend werkwoord heeft, b.v. ‘Een grap is een grap.’
Een samengestelde volzin bestaat uit twee of meer aan elkander verbonden eenvoudige volzinnen, als b.v.: ‘Een grap is een grap; maar al zijn geld te verliezen is geen grap.’
Eenvoudige volzinnen kunt gij (des verkiezende) verdeelen in verklarende, vragende en gebiedende.
Een verklarende volzin, met andere woorden, een stellige beweering of verklaring, als b.v.: ‘Vent! je bent mijn arrestant.’
Een vragende volzin is eenvoudig het doen van een vraag,

{== afbeelding 
	==} {>>afbeelding<<}
    

als: ‘Ben jij een agent? - Hoe vaart je Inspekteur?’
Een gebiedende volzin drukt een bevel of verzoek uit, als: ‘Loop naar de maan! - Zit zoo scheef niet. - Eet je koekje op, Mie!’

{==109==} {>>pagina-aanduiding<<}

Voorts heeft men nog oneigentlijke volzinnen of zinsneden, die wel uit twee of meer behoorlijk samengevoegde woorden bestaan, doch waarbij, 't zij het werkwoord, 't zij het naamwoord, wordt verzwegen, als: ‘Goeje morgen. - Gehoorzame dienaar. - Brug omhoog! - De voeten naar buiten! - Afgemarcheerd!
Sommige zinsneden bestaan uit twee of meer woorden, die zeer onbehoorlijk zijn samengevoegd, als b.v. “uit den weg, ouwe gek!”
Andere wederom bestaan uit woorden, door dames te samen gevoegd. als b.v,: een beeld van een muts. - Zulk een lievert! - Een hondje van een kind. - Je bent mijn dotje. - Wel heb ik ooit!’ - enz.
Nog andere treft men meer bijzonder in het Podding-Nederlandsch aan. Zij bestaan uit een mengelmoes van Hollandsche en naar het Fransch gelijkende woorden, als:
‘Wat een astrantigheid (assurantie)!’
‘Hij is totalieter gerenuweerd (totaal geruïneerd).’
‘Die heer speelt interessant (geïnteresseerd).’
‘Wandel jij maar: ik vind het rijen preferent (preferabel).’
‘Wat was ze luxurieus (luxueus) gekleed.’
Deze soort van zinnen levert een aangename variatie op van het vermakelijk Nederduitsch.
Sommige zinsneden, die men met den naam van ‘elliptische (of onvolkomene) bij uitnemendheid’ zou kunnen bestempelen, zijn, als de Vrijmetselaarstaal, alleen verstaanbaar voor de ingewijden, als b.v.:
‘Gereedschap!’ (een mes en een vork) bij Open-tafel-houders.
‘Een kleintje wit!’ (een glas wit bier!) bij Open-tafel-houders.
‘De halve lange (biljardqueue) meneer!’ . . . . . . . . . . . bij Biljardjongens.
‘Van Lenneps voornaamste Geschiedenissen.’ . . . . . . . . . . bij Boekverkoopers.

{==110==} {>>pagina-aanduiding<<}

‘Doodslaan’ (b.v. ‘die gespikkelde kapel slaat dien reus heelemaal dood)’ bij Schilders.
‘Een groenlak!’ (een flesch wijn met groen lak op de kurk)...... Koffijhuisknechts.
Zoo hoorden wij eens een dezer laatsten, die in een pleiziertuin buiten de stad diende, der kasteleines toeroepen: “Juffrouw! daar is me een groenlak en twee halfjes grog over de sloot gesprongen en vort zonder te betalen.”

{== afbeelding 
	
==} {>>afbeelding<<}
    

De voornaamste deelen van een volzin zijn: het onderwerp, het gezegde, en het voorwerp.
Het onderwerp is de persoon of zaak, van welke de handeling, vraag, ontkentenis, enz. ondersteld wordt uit te gaan.
Het gezegde is hetgeen het onderwerp ondersteld wordt te doen, te vragen, te ontkennen enz.
Het voorwerp is de persoon of de zaak, die door de handeling enz. getroffen wordt.
Het onderwerp staat altijd in den nominatief; het gezegde wordt door een werkwoord uitgedrukt: en het voorwerp staat in den datief of akkuzatief.
Nemen wij b.v. den volzin: ‘wat plaagt de kokette Mar-
{==111==} {>>pagina-aanduiding<<}
goo haar lobbes van een vrijer weêr’ dan is de kokette Margoo het onderwerp, plaagt het gezegde, en haar lobbes (of haren lobbes, zoo als een voorzanger schrijven zou) het voorwerp.
Ja, en bij wijlen al een heel misselijk voorwerp. Maar in dat geval, zal men zeggen, is hij geen voorwerp... om verliefd op te worden. Helaas! dit is het juist, waarom hij een voorwerp is... van medelijden, of van spot, al naar dat de menschen zijn.
Men zal misschien zeggen, dat een kokette even min een aanbevelingswaardig voorwerp is. Al wat wij daar op kunnen antwoorden is, dat wij nooit een kokette gezien hebben, noch gelooven er ooit eene te zullen zien. Het ras is hier te lande zoo zeldzaam, dat men er nog geen Hollandsch woord voor heeft kunnen uitdenken.
Doch over voorwerpen sprekende, dwalen wij af van ons onderwerp, t.w. van de Syntaxis, die uit twee deelen bestaat (wat de kokette niet doet; want die heeft alleen een lichaam en geen ziel), te weten: Overeenkomst en Beheersching.
Overeenkomst wordt gezegd te bestaan tusschen twee woorden, die elkander gelijk zijn, wat geslacht, getal, naamval of persoon betreft, b.v.: ‘ik ben verstandig: gij zijt een aardig diefje: deze sinjeurs zijn groote ezels.’
Gebrek aan zoodanige overeenkomst brengt, volgens de leer van den Hoogen Raad, geen nietigheid te weeg in een schriftelijke overeenkomst, wanneer die voor 't overige aan de eischen der wet voldoet.
B.v. de volgende overeenkomst zou in rechten als geldig beschouwd worden:
‘Wij ondergeteekende Jan van Pingelen en Jakob Dings is overeengekomme, als dat door mijn eerste komperant aan mijn tweede komperant zijn verhuurd geworde een huis staanden in de Nonbekenden steeg an den zuidzijde naast de pakhuis

{==112==} {>>pagina-aanduiding<<}
de Nadelaar Buurt XXX no. O en door mijn tweede komperant gehuurt voor de tijt van eene jaar voor eenen zom van hondert gulde te betaale allen drie maande eenen suyvere vierden part of vijf-en-twintig gulde ingaanden de neerste mij 1864’ enz.
Beheersching is de macht, waar door het eene deel van een rede de wijze, den tijd of den naamval bepaalt, in welke het andere komt te staan.
Als ik b.v. zeg: ‘Ik wil beteren wijn drinken, dan dat wijnverknoeiers-bocht,’ dan staat drinken in de onbepaalde wijs, om dat het door het voorafgaande ik wil -, beteren wijn in den akkuzatief, om dat het door drinken -, en wijnverknoeiers in den genitief, om dat het door bocht - wordt beheerscht.
Als ik zeg: ‘Kaatje trakteert haar man op hutspot,’ dan wordt haar man beheerscht door 't gezegde ‘trakteert,’... en misschien ook door Kaatje: - wie weet?
Ten einde nu altijd de behoorlijke overeenkomst en woordschikking in een volzin te brengen, behoort men de navolgende Regels (en aanmerkingen) zorgvuldig in praktijk te brengen.


Regel I.

Een gezegde of werkwoord moet met zijn onderwerp of nominatief in getal en geslacht overeenkomen, als: ‘ik hoor, dat gij te Haarlem zijt geweest. - Een aap snatert, Franschen snappen.’
Meermalen echter veroorloven de lieden zich vrijheden met dezen regel, als: ‘Zij heb het niet gezeid. - Ik ben zeker dat je 't niet doen kan. - Ik zijn met me moeder na de Meer geweest.’
De onbepaalde wijs van 't werkwoord wordt niet zelden als zelfstandig naamwoord gebezigd. Zoo levert b.v. ‘Mietje

{==113==} {>>pagina-aanduiding<<}
te eischen tot vrouw is onbeleefd, als je met haar tot vrouw te verzoeken even ver komt,’ uit een taalkundig oogpunt beschouwd een zeer goeden en stellig een meer gezonden zin op dan: ‘Mietje Tijssen is onbeleefd, als je’ enz.

Te slentren langs de straten, 
Naar d' eersten smaak gekleed, 
Van alles meê te praten, 
Ook waar gij niets van weet; 
Uw gastvrouw, onder 't eten 
Te zeggen, dat haar meid 
Volstrekt niet schijnt te weten 
Hoe koolsoep wordt bereid: 
Met zwier somtijds te vloeken, 
Maar - enkel op zijn Fransch, 
En nimmer andre boeken 
Te lezen dan romans, 
Naar de opera te springen 
En steeds, door luid gepraat, 
Te zorgen, dat van 't zingen 
Geen stervling iets verstaat; 
De dames de lorgneeren 
Uit stalle of hoek-balkon, 
Doet u door elk vereeren 
Als een charmant garçon. 


Ziedaar voorbeelden genoeg van werkwoorden, die als zelfstandige naamwoorden gebruikt worden.
Alle werkwoorden, behalve alleen in de onbepaalde wijs, vorderen een nominatief bij zich, die of uitgedrukt of er bij gedacht wordt. Zoo staat b.v., in 't oude liedje:

Geef een aalmoes aan den blindé, 


voor: ‘geef gij een aalmoes’ enz.

Hoop 't hier namaals weêr te vindé, 


voor: ‘hoop gij.’

Drink met mij op uw bemindé. - 
Zeg mij eerst, waar ik haar vindé, 


voor: ‘drink gij, zeg gij.’
In 't kort, men kan geen liedjeszanger iets uit zijn voor-
{==114==} {>>pagina-aanduiding<<}
raad hooren opdreunen, zonder voorbeelden van den hier aangehaalden regel te vernemen.
Dat die regel somtijds overschreden wordt, daarvan levert de navolgende plaats uit de oude en welbekende romance van den vrouwelijken matroos het bewijs.

{== afbeelding 
	
En toen de kaptein het hoorden


Al uit haar eigen woorden,


Prees wat zij had bestaan.
==} {>>afbeelding<<}
    

waar de Syntaxis vereischt zou hebben: ‘prees hij.’
Maar vooral is dat weglaten van het onderwerp, en alzoo van het voornaamste rededeel, opmerkelijk in koopmansbrieven:
‘Hebben uwe geëerde van 13 passato wel ontvangen, en UEd. orders voor een lading guano vernomen: zullen niet mankeeren daaraan te voldoen: hopen UEd. ons met meer kommissies zult gelieven te vereeren, waartoe ons bij voortduring aanbevelen’ enz.

{==115==} {>>pagina-aanduiding<<}

Uit dit staaltje van koopmans-Nederduitsch ('t welk wij vergeten hebben onder de soorten te tellen, op blz. 3 en volgg. opgegeven) blijkt, dat daarin, behalve de nominatieven der 1e persoon, ook nog de onmisbare verbindingen der zinsneden worden weggelaten: immers tusschen hopen en UEd. had noodwendig dat behooren te staan. Wij hadden vroeger gemeend, dat dit kortwieken der volzinnen het gevolg was van onkunde of van zorgeloosheid; gelukkig hebben wij hierin beter licht gekregen, ten gevolge van de verzekering, ons door een voornaam handelaar gegeven, dat aan die taalverminking voor een groot deel de aanzienlijke fortuinen waren toe te schrijven, in Holland gemaakt. Door het weglaten toch van nominatieven en voegwoorden werd inkt bespaard, die geld kostte, en tijd, die ook als geld beschouwd kan worden; ja volgens berekening van gezegden handelaar mocht de som, die op die wijze werd uitgezuinigd - vooral wanneer men er bij in acht nam, geen puntje op i of ij te zetten, voor sommige kantoren op 60 à 70 duizend gulden geschat worden. - Indien deze narichten juist zijn, kan men er het navolgende uit leeren:
1o. dat een koopman, met barbaarsch Hollandsch te schrijven, meer verdient dan een spraakkunstenaar, met zuiver Hollandsch te schrijven.
2o. dat de kooplieden dwaas hebben gehandeld door op een zoo schoonen weg te blijven stilstaan en zich tot het weglaten van onderwerpen en verbindingswoorden te bepalen. 't Is waar, in den aanhef van den straks aangehaalden brief is ook het voorwerp (letteren) in de pen gebleven; maar waarom ook niet dat overtollige geëerde? Was UEd. niet duidelijk genoeg? en hadden, verder op, niet mankeeren en gelieven kunnen wegblijven? - Door op die wijze het dubbele van de nu bespaarde tijd en inkt uit te winnen, hadden de besproken kooplieden, in plaats van 60 à 70/m. gewis 120 à 140/m.

{==116==} {>>pagina-aanduiding<<}
verdiend. - Maar och! onze kooplui zijn geen lieden van vooruitgang en blijven steeds bij den ouden slendriaan.
Dan 't is tijd, van deze staathuishoudkundige beschouwingen tot de bloot spraakkunstige terug te keeren.
Even als ieder werkwoord of gezegde een nominatief of onderwerp, moet omgekeerd ieder nominatief een werkwoord bij zich hebben, 't zij uitgedrukt, 't zij er bij begrepen. B.v. als de meester vraagt:
‘Wie weet het?’
Antwoorden de jongens (ik hoop, allen):
Ik! of (meer gewoonlijk) Ikke! voor: ‘ik weet het.’
Aanm. Op de meeste scholen laten de leerlingen, de oude Hollandsche zuinigheid der kooplieden navolgende, ook dat ikke weg, en vergenoegen zich, den vinger op te steken.
Wanneer een werkwoord tusschen twee zelfstandige naamwoorden staat, die beiden als onderwerp kunnen beschouwd worden, mag men het zoo goed met het een als met het ander laten overeenkomen. Zoo b.v. ‘100 cents zijn (of is) een gulden. Twee menschen zijn (of is) een paar. - Vlooien zijn (of is) een plaag.’


Regel II.

Twee of meer woorden in 't enkelvoud, verbonden door een voegwoord, dat uitgedrukt of ondersteld wordt, zijn gelijk aan een meervoud, en vorderen dus bij zich bijvoegelijke naamwoorden, voornaamwoorden en werkwoorden in 't meervoud, b.v.

Willem, Piet en Klaar 
Zaten bij elkaér. 
 
De koekkoek en de sijs 
Zingen nooit een wijs. 



{==117==} {>>pagina-aanduiding<<}

‘De koek en het printeboek, die mij op mijn verjaardag gegeven zijn.’
‘Een hoed zonder bol, een verschoten rok, vaal op de naden en met gaten in de ellebogen, een broek, op vele plaatsen met jammerlijke winkelhaken en lappen voorzien, en een paar laarzen, die een voddekrabber 't ophalen naauwlijks waardig zou gekeurd hebben, kenmerkten hem als iemand, die betere dagen gezien had.’
Het bewijs, dat de hier opgegeven regel niet altijd strikt in acht genomen wordt, levert ons het navolgende versje, aan een bekend schoolboek ontleend:

Aardappels en brij, 
Met gezondheid er bij, 
Baart vreugde en geluk; 
Maar taarten en wijn, 
Met ziekten en pijn, 
Baart 


zeker ‘misselijkheid,’ of ‘walging?’ Neen: deze keer, om 't rijm:

kommer en druk. 




Regel III.

Wanneer een afscheidend voegwoord tusschen twee naamwoorden in 't enkelvoud geplaatst wordt, staan werkwoord, bijvoegelijk naamwoord en voornaamwoord in 't enkelvoud, om dat het dan op elk der beide naamwoorden in 't bijzonder slaat. Zoo b.v.: ‘een verstopping in 't hoofd noch een zeer hoofd strekt tot aanbeveling voor iemand, die uit vrijen gaat.’ - ‘Jan of Piet dient de boodschap te doen.’
Wanneer het afscheidend voegwoord staat tusschen zelfstandige naamwoorden of voornaamwoorden van verschillende personen, komt het werkwoord - overeenkomstig de oude

{==118==} {>>pagina-aanduiding<<}
leer: ‘beter een dichte buur dan een verre vriend,’ met het dichtst bijstaande overeen, als:
‘Moeder of ik heb er schuld aan.’
‘Heeft Mietje of jij dat pruimetaartje opgesnoept?’
Staat een van die naam- of voornaamwoorden in 't meervoud, dan doet het werkwoord even als alle ‘bedaarde’ lieden in een vergadering, en voegt zich bij de meerderheid, b.v.:
‘De vochtigheid of de muizen hebben het behangsel bedorven.’


Regel IV.


{== afbeelding 
	
Van wie is dit paar laarzen, mevrouw?
==} {>>afbeelding<<}
    

Een verzamelwoord of kollektief (d.i. zoodanig woord als, ofschoon in 't enkelvoud staande een meervoudige beteekenis

{==119==} {>>pagina-aanduiding<<}
heeft, b.v. een hoop, aantal, troep enz.) beheerscht het werkwoord in 't enkelvoud als: ‘De menigte loopt uit. - De bende is voorbijgetrokken.’
Wanneer het kollektief een ander naamwoord bij zich heeft, staat het werkwoord nu eens in 't enkel- dan eens in 't meervoud.
‘Er is een groote koppel vinken over 't hout gevlogen.’
‘Er zijn een menigte menschen aan de ziekte overleden.’
‘Er staan een paar laarzen aan de deur’; - maar
‘Van wie is dat paar laarzen, Mevrouw?’


Regel V.

Voornaamwoorden stemmen in getal en geslacht overeen met de naamwoorden, waar zij betrekking op hebben, als:
‘Hier is de man, dien je zocht: de man, wiens leven je begeert.’
‘Toen de oude juffrouw naar bed ging, trokken Mietje en Antje haar de kousen uit.’
Het betrekkelijk voornaamwoord, altijd in dezelfde persoon staande als het naamwoord, brengt die persoon ook op het werkwoord over, als:
‘Ik, die een geleerde ben, gevoel mij opgewekt, u te onderwijzen in de spraakkunst.’
‘Gij, die dit onderwijs waardeert, zult knap worden;’ - maar
Hij, die dit mijn boek niet koopt of niet bestudeert, zal een domöor blijven.



{==120==} {>>pagina-aanduiding<<}

Regel VI.

Als er geen nominatief staat tusschen het betrekkelijk voornaamwoord en het werkwoord, is het betrekkelijk voornaamwoord zelf de nominatief, die het werkwoord beheerscht, als: ‘de beul, die hem geeselde, - De roeden, die gebezigd werden.’
Maar wanneer het zelfstandig naamwoord zich tusschen het betrekkelijk voornaamwoord en het werkwoord inschuift, dan verandert de zaak van gedaante en is het voornaamwoord niet meer het beheerschend onderwerp, maar wordt het voorwerp, en beheerscht door 't een of ander woord uit den zin, waar 't in voorkomt, als b.v.:
‘Hij, die nu aan 't hoofd der zaken staat, dien de Koning met zijn vertrouwen vereert, wien 't roer van den Staat is aanvertrouwd, wiens bevelen door 't geheele Rijk als wet gelden, is...’
... Ja hoe willen wij weten, wie dat wezen zal, als gij dit leest?


Regel VII.

Het betrekkelijk voornaamwoord en het werkwoord kunnen, wanneer er twee nominatieven van verschillende personen voorafgaan, met elk van beiden overeenkomen, al nadat de spreker verkiest, b.v.:
- Mevrouw! ik was eindelijk de artiest, die de likdoorns snij (of snijdt).

{==121==} {>>pagina-aanduiding<<}


{== afbeelding 
	
De artiest, die de likdoorns snijdt.
==} {>>afbeelding<<}
    



Regel VIII.

Bijvoegelijke naamwoorden en voornaamwoorden behooren altijd tot het een of ander uitgedrukt of verzwegen zelfstandig naamwoord, als b.v.: ‘Jan Klaassen is een beginsellooze, hoewel een zeer vermakelijke personaadje. - De kleine dieven hangt men op, de groote dieven laat men loopen.’
Aanm. Dit spreekwoord kan vroeger waar zijn geweest; thans is 't een groote leugen: verre van de kleine dieven te hangen, legt men buitenplaatsen voor hen aan, en maakt men het hun zoo confortable en smakelijk, dat het vak een bepaalde tak van nijverheid is geworden.
De hierboven gestelde regel heeft meermalen een uitzonde-
{==122==} {>>pagina-aanduiding<<}
ring, waar het aanwijzende voornaamwoorden geldt. Zoo is b.v.
‘Wiens pop is dat?’

‘Dit is de slang 
Van twintig el lang’, - 
‘Is dat de vrouw 
Die je hebben wou?’ 


beter Hollandsch, dan: ‘wiens pop is deze; deze is de slang’ enz.
Bijvoegelijke naamwoorden, deelwoorden en voornaamwoorden gelden, wanneer zij op zich zelve staan, voor zelfstandige naamwoorden, b.v.: ‘De dwaze zegt: ik geef om geen spraakkunst. - De rijken handelen naar plicht, wanneer zij zich eenige exemplaren van dit werk aanschaffen ter uitdeeling aan de lieve kleinen of aan minvermogenden. - De meesten praten veel; slechts weinigen handelen.’
Voornaamwoorden, de plaats van lidwoorden vervangende, komen, even als deze, met de zelfstandige naamwoorden in geslacht, getal en naamval overeen, als: Dit huis, deze huizen. - Met dien verstande. - Onze dienstmeid. - Mijns vaders boek.


Regel IX.

De lidwoorden worden dikwijls zeer gepast weggelaten, als: Verscheidenheid behaagt. - Fruit is gezond. - Koolzaad prijshoudend. - Integralen flaauw.
Waar het lidwoord gebezigd wordt, bepaalt en beperkt het de zaak waarvan gesproken wordt, als: ‘het hart, dat werkelijk bemind heeft, zal nooit vergeten.’
Veelal wordt het lidwoord weggelaten, waar meer dan een voorwerp genoemd wordt, als in zinnen gelijk deze:
‘Ik vond man noch vrouw 't huis.’
‘Het schip verging met man en muis.’

{==123==} {>>pagina-aanduiding<<}

‘Men zal van dit boek niet zeggen, dat het kop noch staart heeft.’
‘Dit landgoed wordt verkocht met jacht, visscherij en tienden.’
Aanm. Men lette wel op, dat in elk van de hier aangehaalde voorbeelden het weglaten van een der twee of van twee der drie nevens elkander geplaatste naamwoorden noodwendig - althans wanneer 't overblijvende naamwoord in 't enkelvoud staat - het ontbrekende lidwoord terug roept: zoo dat men b.v. niet mag zeggen: ‘Het schip verging met muis. - Dit landgoed wordt verkocht met jacht.’ - Vele boekverkoopers en andere inzenders van advertentiën denken er anders over, en zoo lezen wij herhaaldelijk in de dagbladen zinnen als de navolgende:


‘De weg ter zelfveredeling, door H. Binkebeen, met plaat.’


‘Brieven van Crenodopus, met fac-simile.’


‘Een huis te koop, met stal.’


‘Een schenkkan, met deksel’, al 't welk een nieuwerwetsch (en alzoo ook een onderdeel van 't vermakelijk) Nederduitsch is; 't welk beschaafde lieden zich schamen moeten te gebruiken.

{== afbeelding 
	
Grooma's lieveling.
==} {>>afbeelding<<}
    




{==124==} {>>pagina-aanduiding<<}

Regel X.

Een genitief heeft altijd een naamwoord of voornaamwoord voor of achter zich, waardoor het beheerscht wordt, als: Wiens pop is dat? Klaartjes pop. - Grootvaders rotting. - Belooning der deugd. - Grooma's lieveling.


Regel XI.

Bedrijvende werkwoorden beheerschen het voorwerp in den akkusatief, als:
‘Ik kuste haar. - Zij krabde mij.’
‘De deugd beloont hen, die haar beminnen.’
Hierin staat de deugd gelijk met de keukenmeid.
Behalve den akkusatief hebben zij ook nog bij wijlen een datief achter zich, die zich dan tusschen 't werkwoord en 't voorwerp indringt.
‘Ik gaf hem een oorvijg.’
Aanm. Wat deed hij er ook tusschen te komen?
Onzijdige werkwoorden doen als onzijdige Mogendheden en moeien hun buren niet. Zij regeeren geen naamval, maar staan op zich zelve, als: ‘ik loop, ik slaap, ik lach.’
In volzinnen als: ‘ik heb den geheelen dag geloopen; je hebt nog maar een uurtje geslapen’, zijn den geheelen dag en een uurtje te beschouwen als bijwoordelijke uitdrukkingen.
Maar, als ik nu zeg: ‘ik heb mij een bochel gelachen.’ - Wat dan?
Vooreerst, moet gij dat niet zeggen, om dat het 1o. niet waar, en 2o. een zeer platte uitdrukking is.
NB. Eens liet een zeer elegante vrouw zich die bij ongeluk ontvallen, terwijl zij in gesprek was met een heer, wiens schouder werkelijk wat al te hoog was uitgevallen. Even beleefd als gevat haastte hij zich, haar toe te voegen: ‘Mevrouw, 't is mij bijzonder aangenaam, iets met u gemeens te hebben.’

{==125==} {>>pagina-aanduiding<<}

Ten anderen is, in het aangehaalde voorbeeld, lachen geen onzijdig werkwoord meer, maar een bedrijvend, en beteekent niet louter meer de onschuldige en gezonde beweging der lachspieren, welke wij er anders onder verstaan, maar: ‘door lachen te weeg brengen, doen ontstaan.’
Het onpersoonlijk werkwoord heeft noch onderwerp noch voorwerp en staat geheel op zich zelf, b.v.: ‘het regent, het sneeuwt.’
Men zegt wel is waar: ‘het regende baksteenen,’ of: ‘weldaden.’ - ‘Het hagelde korrels als duiveneieren;’ - doch wanneer zoodanige zeldzame en wonderbaarlijke voorvallen plaats hebben, die geheel van den gewonen loop der dingen afwijken, mag men zich ook wel een kleine afwijking van de gewone taalwetten veroorloven.


Regel XII.

Een werkwoord beheerscht bij wijlen een ander werkwoord, dat alsdan in de onbepaalde wijs staat, dikwijls met het stopwoord te voor zich, als:
Met te.
Ik raad u, u te scheren.
Ik beval hem, te vertrekken.
Zonder te.
Ik hoorde het kind balken.
Ik zag je dien zakdoek rollen, vriendje! kom maar meê! of zoû je 't nog durreven ontkennen?
Aanm. Vele fatsoendelijke lieden (en zelfs sommige voorzangers) schrijven in dat geval: ‘durven te ontkennen.’ Wacht u, lezer, voor dergelijke platheid.
Sommige zelfstandige en bijvoegelijke naamwoorden regee-
{==126==} {>>pagina-aanduiding<<}
ren nu en dan een onbepaalde wijs, als in de volgende samenspraak:
- ‘Juffrouw Leentje, mag ik zoo gelukkig zijn, de navolgende polka met u te dansen? - Wel mijn Heer! het zou onheusch zijn, zulk een vriendelijk aanbod af te slaan. - De laatste keer was er geen gelegenheid, een oogenblik met u te spreken. - Ja, mijn vader was toen ook zoo verlangend naar huis te gaan.’
Aanm. Podding-Nederlandsch is het, te schrijven: ‘Ik ben nieuwsgierig om te weten. - Het is tijd om (of nog erger: van) te vertrekken. - Hij loopt gevaar om (of van) te verdrinken:’ - al hetwelk geen Nederlandsch, maar vertaald Fransch is.


Wel zegt men zeer goed: ‘in plaats van,’ of: ‘op 't punt van te komen:’ om dat daar in plaats van, op 't punt van, bijwoordelijke uitdrukkingen zijn.


Regel XIII.

Het verband, waarin woorden en volzinnen tot elkander staan in betrekking tot den tijd moet altijd in 't oog worden gehouden. In plaats alzoo van te zeggen: ‘gisteren avond was ik voornemens haar een liefdesverklaring te hebben gedaan,’ zegge men: ‘gisteren avond was ik voornemens haar een liefdesverklaring te doen.’ Immers, ofschoon het voornemen tot het doen dier verklaring, heden morgen, (na verstandig overleg) kan zijn opgegeven en in dat geval tot den verleden tijd behoort, staat het, zoodra gij u terugplaatst op het tijdstip, toen gij dat voornemen hadt, in het tegenwoordige.



{==127==} {>>pagina-aanduiding<<}

Regel XIV.

Deelwoorden regeeren dezelfde naamvallen als de werkwoorden, waar zij toe behoeren, als:
‘Hen allen voor Sint Felten wenschende, schuurde hij zijn piek.’
‘Hun goeden avond toeschreeuwende reed hij heen.’
‘Den vrijer naauwlijks het jawoord gegeven hebbende, en den slechten staat van zijn financiën overleggende, had zij berouw van hare overijling.’
Wie eehter geen gevaar wil loopen, de grenzen van het voorzangers-Nederduitsch te naderen, ja te overschrijden, en den lachlust van beschaafde menschen voedsel te geven, vermijdt soortgelijke uitdrukkingen en zegt liever: ‘terwijl hij hen voor St. Felten wenschte; terwijl hij hun goeden avond toeschreeuwde; naauwlijks had zij den vrijer het jawoord gegeven en den slechten staat van zijn financiën overlegd’ enz.


Regel XV.

Bijwoorden plaatst men gemeenlijk vóór bijvoegelijke naamwoorden, achter werkwoorden en tusschen het hulpwerkwoord en het werkwoord, b.v.
- ‘De man, die 't woord zou voeren, trad op; maar hij was krimineel dronken: hij kon naauwlijks op zijn beenen staan, stotterde gedurig en werd ongeduldig aangehoord.’
‘Zij is smaakvol gekleed.’
‘Het oog der ijverzucht ziet bijzonder scherp.’
De Fransche markies is een bevallig mensch: hij danste

{==128==} {>>pagina-aanduiding<<}
netjes, scheen onvermoeibaar en werd algemeen door de aanwezige dames bewonderd.

{== afbeelding 
	
De Fransche markies.==} {>>afbeelding<<}
    

Nu en dan hoort men bijwoorden bezigen, die, als van latere fabriek, in geen woordeboeken zijn opgenomen, als:
‘Zij is afgedriedokterd leelijk.’
‘Wat is zij merriebel gekleed!’


Regel XVI.

Twee ontkenningen (negatieven) brengen, (als Fransche minnaars nu en dan doen) elkander om hals, b.v.

{==129==} {>>pagina-aanduiding<<}

‘De vraag, aan de beslissing der Kamer onderworpen, is geen ongewone’: d.i. ‘de vraag is een zeer gewone.’
‘De geächte spreker uit Kipdorp merkte aan, dat hij niet belooven kon, niet bij een andere gelegenheid voldoening te verschaffen aan den geächten spreker uit Vossestad.’
NB. Wij kiezen dit voorbeeld, om aan onze jeugdige lezers, tevens met de Syntaxis, vocrzichtigheid te leeren in hun uitdrukkingen.
Vele knapen zijn met dezen XVIden Regel niet bekend: althans zoo was het geval met hem, die, toen zijn moeder vroeg, waar de halletjes gebleven waren, die zij nog kort te voren in den trommel, die in de kast stond, geborgen had, haar ten antwoord gaf:
‘Ik heb ze nieuwers niet gezien.’
Gezien had hij ze ook niet; want het was donker in de kast, toen hij ze opsnoepte.


Regel XVII.

Voorzetsels regeeren - op eenige uitzonderingen na, waar blz. 94, en volgg. op gewezen is, - den akkuzatief, als:
- ‘Wat zeî de slager van haar? - Hij zeî, dat ze voor hem niet geschikt, dat ze voor een vrouw te mager, en hij op zulke schrale spijs niet gesteld was.’
Een kiesch oor wordt gevoelig aangedaan, zoodra van dezen Regel wordt afgeweken, gelijk b.v, in de navolgende verzen eener romance, die wij, voor ons open raam zittende, het ongeluk hadden te hooren opdreunen:

Ik vond dien verleider daar met zij 
En ze zoomde zakdoeken voor hij. 


Even gelijk in gesprekken, als de navolgende, tusschen landlieden gevoerd:
‘Van hij naar zij toe is niet meer dan een pijp-rookens.’

{==130==} {>>pagina-aanduiding<<}

uHij ging naar den Pastoor met îkkes en m'n vrouw.
Achter woorden, die maat, gewicht, getal, enz. aanduiden, wordt het voorzetsel van meestal weggelaten, als in: Een pond kersen. - Tien el garen. - Eenige duizenden lieden of van lieden: een menigte volk, volks of van volk: - een troep bandieten of van bandieten.
Sommigen, die dagbladen-Nederduitsch schrijven, passen deze uitzondering ook toe op 't woord soort, en schrijven: ‘een soort kippen, een soort katoen, een soort beleefdheid, een soort inkt’ enz., wat even dwaas is als dat men schreef: ‘een hoedanigheid laken, een natuur wezens, een karakter mensch’ enz.


Regel XVIII.

Voegwoorden, 't zij uitgedrukt, 't zij ondersteld, verbinden gelijke wijzen en tijden bij de werkwoorden en gelijke naamvallen bij de naamwoorden, als:
‘Hij kwam, zag en pakte zijn biezen.’
‘Als je zoo voortgaat met jenever te drinken en slechte cigaren te rooken, zulje gelijk worden aan een paard na een harddraverij, dat uitwaassemt en dampt.’
‘Die gaauwdief werd naar verdienste beboet, gegeeseld, gehangen
en voor schelm het land uitgejaagd.’
‘Denkje dat er iets tusschen hem en haar aan de hand is? - Ja: hij en zij zijn verloofd,’
Aanm. Onze wakkere teekenaar heeft er trouwens wel voor gezorgd, dat men 't hem en haar kan aanzien.

{==131==} {>>pagina-aanduiding<<}


{== afbeelding 
	
Hij en zij zijn verloofd.
==} {>>afbeelding<<}
    

Sommige voegwoorden regeeren een aantoonende wijs, als b.v.
Wanneer ik alles wel bedenk, Een kat heeft maar een staart.




Toen ik een kleine jongen was enz.
enkele, maar ook alleen in voorzangers-Nederduitsch, een zoogenaamde bijvoegende wijs, als:

Zoo hij geen praatjesmaker waar, 
Men hield hem voor een logenaar. 
 
Wilt gij, dat ik hem schrijve 
En vrage, dat hij blijve. 





{==132==} {>>pagina-aanduiding<<}

Regel XIX.

Wanneer er een vergelijking gemaakt wordt tusschen twee of meer zaken, wordt het achteraan komend naam- of voornaamwoord niet beheerscht door het voegwoord, maar komt overeen met het uitgedrukte werkwoord of voorzetsel, b.v.:
‘De Franschen zien de zaken lichter in dan wij (ze inzien), en toch hebben wij een minder donker uitzicht dan zij (hebben).’
‘Ik zou denken, dat zij hem meer genegen is dan ik (ben).’
‘Ik zou denken, dat zij hem meer genegen is dan (zij) mij (is).’
‘Willem zen broek is gescheurd zoo goed als Karels (broek).’
Waar de naamval niet blijkt door eenige verbuiging van het woord, kan wel eens aanleiding tot misverstand ontstaan. B.v. als men zegt: ‘hij liep de meisjes na zoo goed als de hazen,’ mogen wij, uit de omstandigheid, dat hazen zeer zelden iemand naloopen, ook de allerliefste meisjes niet, de gevolgtrekking opmaken, dat niet de hazen, maar de jager, van wien gesproken is, hier degene was, die naliep; uit de woordschikking zelve kan men het niet leeren. Ter vermijding alzoo van dubbelzinnigheid, schrijve men:
‘Hij liep zoo wel de meisjes als de hazen na.’
Van als sprekende kunnen wij ons leedwezen niet verzwijgen dat vele fatsoendelijke lieden dit woordje gedurig te onpas in den zin mengen, vooral gekoppeld met het voegwoord dat, b.v.:
‘Ik zeî hem, als dat ik in 't vervolg van zijn bezoeken verschoond wou blijven.’
‘Meent hij, als dat ik zoo gek ben als hij?’
Ook in 't vermakelijk Nederduitsch, bijzonder in vereeniging met doch wordt als (doorgaans as uitgesproken) niet zelden gebezigd, b.v.

{==133==} {>>pagina-aanduiding<<}

‘As ik hem doch gezien heb,’ voor: ‘ik heb hem niet gezien.’
‘Ik heb 'm gezeid, as hij liever metallieken koopen zou;’ voor: ‘dat hij.’


Regel XX.

Het weglaten van een of meer woorden (de ellipsis) is zeer gewoon en gepast, ter vermijding van verveelende herhalingen. In plaats van te zeggen: ‘zij was een klein vrouwtje, zij was een schraal vrouwtje, zij was een oud vrouwtje,’ wenden wij de ellipsis aan en zeggen: ‘zij was een klein, schraal, oud vrouwtje.’
Wanneer echter de ellipsis duisterheid geeft ann den zin, dien verlamt, of een taalregel schendt, is zij ongeöorloofd. Het is alzoo verkeerd te zeggen: ‘worsten stoppen die ze stoppen’; men behoort te zeggen: ‘worsten stoppen hen (of haar), die ze stoppen.’ Zoo ook moet men in stede van: ‘dat is malsche sla met eieren,’ liever zeggen; dat is malsche sla en dat zijn versche eieren. Ook de bekende regel

Wien Neerlandsch bloed door d' aadren vloeit 


is taalkundig onzuiver en behoorde te luiden: ‘hij, wien Neêrlandsch bloed’ enz. - Dichters intusschen springen wel meer uit den band; ware het alleen maar uit dien der spraakkunst!
In 't gewone gesprek, wanneer de rede wordt aangevuld door gebarenspel of door verschillend gewijzigde geluiden, is de ellipsis vrij wat meer in zwang dan in geschreven opstellen. ‘Mag ik het genoegen hebben.....?’ kan alzoo beteekenen: ‘Wilje ook van mij snuiven? - Willen wij een glas wijn samen drinken? - Wilje deze polka met mij dan-
{==134==} {>>pagina-aanduiding<<}
sen? - Zal ik u in uw rijtuig helpen?’ enz. enz., en wordt door den of de toegesprokene meestal zeer goed verstaan.
- ‘Mijn Heer zeî alzoo, dat ze dien sinjeur... hm!’ - kan, wanneer men, bij 't uiten van dit laatste geluid, de gesloten rechterhand, met den duim tegen den middelsten knokkel van den wijsvinger, op de hoogte van 't rechter oor brengt, er een opwaartsche beweging aan geeft, terwijl men 't hoofd tevens links op zij werpt, het vermoeden te kennen geven, dat de bedoelde sinjeur is opgehangen.
- ‘Wel! wel! ik zeg...’, wanneer men juist niets zegt, kan verwondering, goed- of afkeuring, verontwaardiging enz. uitdrukken, al naar den toon, dien men daarbij bezigt.
- ‘Zulje inderdaad? zulje?’ kan geächt worden te beteekenen: ‘zelje je onderstaan, het weêr te probeeren, bretale jongen die je bent?’ - maar evenzeer: ‘zulje inderdaad mijn wenschen verhooren, lieve, beminnelijke, engelachtige, aangebeden Sofie? - zulje mij gelukkig maken?’ enz.
Over de ellipsis, in koopmansbrieven gebruikelijk, hebben wij vroeger reeds gesproken. Sedert het afdrukken van dat vel is ons een minnebriefje ter hand gekomen, zeker door dezen of genen kantoorbediende geschreven en waarin die zijn bedrevenheid in koopmansstijl aan den dag legt. Wij mogen het onzen lezers niet onthouden.

Potsstad 1 April 1864.

Dierbare Leonora!

Hebbe den balsem des slaaps de geheele nacht gemist. Hebbe op het laatste inteekeningsbal het gedroomde ideaal gevonden. Wist tot dien tijd niet, wat liefde was. Hadde vaak den draak gestoken met dat gevoel, en, zoo als Romeo zegt, met lidteekens gespot, vermids nooit wond gevoeld had. Ondervinde eindelijk de macht der schoonheid; schrijve met

{==135==} {>>pagina-aanduiding<<}
bevende hand: dobbere tusschen hoop en vrees; hope ik niet geheel uw gunst onwaardig ben: duchte, ik afgewezen worde als te weinig zulken schat verdienende. Ben onbewust, hoe, mijn gevoelen in te kleeden. Vereere u, aanbidde u, kniele voor u, denke alleen om u, droome alleen van u, wil alleen leven voor u, zou gaarne sterven voor u; in een woord gezegd: beminne u! en u smeekende een weinig medelijden te betoonen aan hem die om uwentwille buiten westen is,
Verblijve
eerbiediglijk de uwe
P. Prop.


Regel XXI.

Een regelmatige en goed ineen-sluitende samenstelling (konstruktie) moet den geheelen volzin door bewaard blijven en het verband der deelen niet verbroken worden. Zoo is b.v. de navolgende volzin onnaauwkeurig:
‘Bilderdijk werd meer bewonderd, maar niet zoo algemeen betreurd als Tollens.’
Verbeter: ‘Bilderdijk werd meer bewonderd dan Tollens, maar niet zoo algemeen betreurd.’
Aanm. Te oordeelen naar de levensberichten over landgenooten, die wij wel eens aantreffen in vreemde biografiën, zou 't ons geenszins verwonderen, indien wij eens nog in 't een of ander Hoogduitsch of Amerikaansch werk van dien aard over de hier genoemde dichters artikelen lazen, als b.v.


Tollens, een voornaam medewerker aan de ‘Theologische Bijdragen’, die zekere blaauwkous wegens haar ‘stichtelijke rijmen’ eens zoo scherp doorhaalde, dat hij haar geen been liet om op te staan.


Bilderdijk, een minister van financiën onder koning Maurits van Oranje, die een nieuw stelsel van posterijen uitvond en vermaard was om zijn bekwaamheid in 't stoppen van ieders mond.

{==136==} {>>pagina-aanduiding<<}
Men verhaalt van hem, dat hij maar eens werd onthoofd, en dat het bij die gelegenheid was, dat hij voor 't laatst in 't openbaar sprak.
Misschien zal men van dezen Regel XXI zeggen, dat hij al de overige regels in zich bevat en alzoo eenige uitbreiding behoeft. Wij roepen daarom 's lezers aandacht in voor het navolgende opstel, en verzoeken hem, te willen opteekenen, hoevele en welke inbreuken op de regels der Spraakkunst daarin voorkomen:
‘Wij, te weten mijn zoon en ik, geeft onderwijs aan den jongens in den Hollandschen Spraakkunst. Jan of Piet hebben dagelijks wat geleerd; maar Jacob, dat luierder is, wien ik zeker zijn, dat nooit nieuwers niet toe deugen zal (hij ware niet later als gistere nog aan 't kersen gesnoept te hebben) hij heeft nooit geen oog in geen boek. “Slaan ik haar maar behoorlijk?” zal je vragen, en dat heef ik gedaan. Ik waar op de punt hem weggezonden te hebbe; maar hem heeft een vader, die pront betalen en mijn in der najaarstijd herhaaldelijke patrijzen en hazen sturen. Ik heef met dat al zoo veel last van zijner, als dat, tusschen mijn en jou, als ik het om het gezegd reden niet door den vingeren zag, ik zou niks niemendal meer met zulke eene astrante jongen te doen gehad hebben. Daar was nooit geenen aap in eene spul meer ondeugender als hem, en een ezel is niet meer dommer en half zoo koppig dan hij.’


Regel XXII.

Over de tusschenwerpsels is in het vorige Boek reeds overvloedig gehandeld. Intusschen, hoewel zij meer stof tot beschouwingen opleveren aan hem, die een verhandeling over Uiterlijke Welsprekendheid, dan aan hem, die een vertoog

{==137==} {>>pagina-aanduiding<<}
over Spraakkunst schrijft, is er eene aanmerking, die wij toch niet mogen terughouden, te minder, dewijl zij aan ons onderwijs niet vreemd kan geächt worden. Bijna ieder tusschenwerpsel heeft een groot verschil van beteekenis, naarmate van de gelegenheid, bij welke, en den toon, waarop het wordt uitgesproken. Het onloochenbare dezer stelling willen wij aantoonen met eenige voorbeelden, en wij hadden wel gewenscht, aan deze laatsten nog eenige meerdere duidelijkheid bij te zetten door de woorden op noten te stellen, doch, toen wij 't beproefden, zagen wij in, dat ook deze nog onvermogend waren om de gevorderde stemwijzigingen naauwkeurig aan te duiden. Wij hopen alzoo, dat de oplettende lezer zelf het ontbrekende verhelpen zal. Hetgeen hier volgt is bestemd om overluid gelezen, en, bij schoolonderwijs, behoort het tusschenwerpsel, telkens, met den eigenaardigen klemtoon, door de geheele klasse herhaald te worden. Wij kiezen het tusschenwerpsel och uit, om als staaltje bij deze leermethode te dienen:
- ‘Ik zelje leeren, jou luie rekel! ik zelje....’
‘Och Baas! assieblief niet Baas! och! och!’ -
- ‘Ik heb de grootste achting voor u, mijn Heer! maar, wat liefde betreft....’
‘Och Mathilda!’ -
- ‘Ik zeg, Jan, he' 'k gelijk, of niet?’
‘Och!’ -
- ‘Onze dominee heeft de mazelen.’
‘Och?’ -
- ‘De metallieken komen lager af.’
‘Och?’ -
- ‘Je hebt je op een zeer aardige wijze uit die netelige zaak gered.’
‘Och!’ -
- ‘Houdt mijn Heer veel van poezij?’

{==138==} {>>pagina-aanduiding<<}

‘Och!’ -
- ‘De menschen mogen zeggen wat zij willen; naar onze meening behoort ieder rechtschapen burger het equivalent als een zeer billijke belasting aan te merken.’
‘Och! och!’
Dewijl er geen regel of orde bestaat, die ons dwingt, ons langer op het gebied der Syntaxis op te houden, zullen wij maar overstappen op dat der Prosodie, waar wij 't een en ander te zeggen zullen hebben, niet alleen over regels, maar ook over maten - en misschien wel over regelmaat.



{==139==} {>>pagina-aanduiding<<}

Vierde boek. Van klankmaatkunde of prosodie.

De klankmaatkunde (‘Prosodie’) bestaat, als een hoenderei, uit drie deelen, en kan dus wel een onderwerp van beschouwing, maar nooit een punt van beschouwing uitmaken, want een punt heeft geen deelen.
Het eerste deel leert de ware uitspraak der woorden en behandelt den Klemtoon, de Waarde, den Nadruk, de Rust en den Toon.
Aanm. Zeer vele lieden, die zich bevlijtigd hebben, een goeden toon te verwerven, zijn toch niet in staat, drie regels naar den eisch voor te dragen,
Het tweede deel handelt over de samenstelling van duidelijk en cierlijk Proza.
Het derde deel handelt over den Versbouw.



{==140==} {>>pagina-aanduiding<<}

Eerste hoofdstuk. Over de uitspraak:

Eerste afdeeling. Van den klemtoon.

Klemtoon (‘accent’) noemt men den meer bijzonderen klem, dien men, bij 't uitspreken van eenig woord, op deze of gene lettergreep legt, en waardoor die meer gehoord wordt dan de rest.
De lidwoorden hebben nimmer een klemtoon, wat voor ons heel gemakkelijk is; want nu behoeven wij er hier niets van te zeggen.
Mij, wij, gij, jij, hij, zij, hem, haar, daar enz. hebben alleen een klemtoon, wanneer de zin volstrekt vereischt, dat er op gedrukt wordt, b.v.
‘Het mag hem spijten, mij spijt het niet.’
‘Zij heeft alles meê gedanst, en ik heb tapisserie gemaakt.’
‘Was jij het, die daar belde?’
‘Gooi al dat vullis maar daar’
Te heeft nooit den klemtoon, dan alleen in dames-Nederduitsch, wanneer het bijvoegelijk naamwoord, waarvoor het moest komen te staan, verzwegen wordt, als:
‘Waarlijk, mijn Heer! dat is al té,’ (voor: ‘al te vriendelijk).’
‘Nu! dat is toch al té,’ (voor: ‘al te erg).’

{==141==} {>>pagina-aanduiding<<}


{== afbeelding 
	
Al té.==} {>>afbeelding<<}
    

In woorden van meer dan eene lettergreep is er altijd eene waar de klemtoon op valt, als b.v. ónwil, cemént, hóbbelpaard, onderscheíden; in enkele gevallen ook op twee lettergrepen, als in doófstóm. wíjsnéus, oógenblík, kóffiedík.
Sommige woorden dulden de verplaatsing van den klemtoon, al naarmate het te pas komt. Stel, men vraagt u, bij wie gij als kommensaal woont, en gij woont bij juffrouw Knik, dan zult gij antwoorden:
‘Bij júffrouw Knik.’
Maar, hebt gij 't mensch noodig, en komt zij niet, dan zult gij aan den trap schreeuwen:
‘Juffroúw!’
Zoo ook zegt men: ‘deze lijnen vormen een volkomen viérkant’; - maar: ‘die tafel is vierkánt.’ - ‘Zij waren órdentlijk geschikt; - maar: “Gedraag je ordéntelijk, Sjenet!”

{==142==} {>>pagina-aanduiding<<}

“Ordéntelijkheid jongens!” riep, vijftig jaar geleden, aan den middagdisch onze oude schoolmeester, terwijl hij daarbij (zeker om 't voorbeeld bij de leer te voegen) met zijn vork in de volle hand op de tafel sloeg.
Ook zegt men nog áltaar en altaár, wáárom en waaróm. - Waarom weten wij niet.
Tot welke bespottelijke - of laten wij liever zeggen treurige - gevolgen het verkeerd plaatsen van den klemtoon leiden kan, leeren ons de navolgende voorbeelden:
Eens zeide een student, die uit het raam keek; daar komt een jónkheer aan.’ - Zijn zusters haastten zich, de wollen

{== afbeelding 
	
==} {>>afbeelding<<}
    

kousen, die zij bezig waren te stoppen, achter zich in een mand te werpen en zich met een natten vinger de haren glad te strijken. Wie kwam er binnen? - Haar jongste

{==143==} {>>pagina-aanduiding<<}
broêrtje, een Latijnsche kwak 1), met zijn schoolboeken in een riem gebonden en zijn ellebogen door de mouwen. De ondeugende student had een jonk (of jong) héér tot een jónkheer verheven; want ofschoon broêrtje wel een vóórnaam had, was hij daarom nog niet voornáám.
Als gij aan uw dienstmaagd - of aan de straks gemelde juffrouw Knik - vroegt: ‘wilje mij die gescheurde broek eens vérstellen’ en zij stelde die dan heel ver, b.v. aan 't einde van den tuin, zou dan de scheur van zelve gestopt worden, dunkt u?
Indien wij u verzekeren, dat de hier gegeven regels waaráchtig de proef kunnen doorstaan, zult gij geen bezwaar maken, er naar te handelen; maar zeggen wij u, dat ze wáárachtig zijn, dan houdt gij ze misschien voor logenachtig.
Wij zouden hier gaarne eenige vaste regels aan de hand doen, hoe men den klemtoon leggen moet; maar ieder daarvan heeft zoo vele uitzonderingen, dat het verstandiger is, er maar niets van te zeggen.

Tweede afdeeling. Van de waarde of quantiteit.

Door de waarde (‘quantiteit’) van een lettergreep verstaat men den meerderen of minderen tijd, dien het uitspreken daarvan vereischt en ten gevolge waarvan de lettergreep lang of kort wordt geheeten.
Een lettergreep heet lang, wanneer zij den klemtoon heeft en alzoo iets langzamer en krachtvoller wordt uitgesproken,

{==144==} {>>pagina-aanduiding<<}
wat men aanwijst door er een - boven te zetten, als: brōōd, mēīsje, mālligheid, wōōrdenrijk.
Een lettergreep heet kort, wanneer zij zonder klemtoon en alzoo zachter en sneller wordt uitgesproken, wat aangeduid wordt door een ⌣ (zeker omdat een half maantje zoo goed als geen maan is), als: dĕ, woelĭg, ergĕrlijk, koffĭe, vĕrhuizen, tĕ-leur-gĕsteld.
Men rekent gewoonlijk voor de uitspraak van een lange lettergreep het dubbel van den tijd noodig te hebben, dien men voor 't uitspreken van een korte behoeft.
Vr. Hoe kan een biljardspeler een korte lettergreep noodig hebben?


Antw. Om dat zij een halve lange is.
Meermalen hebben wij bij jeugdige beoefenaars der Spraakkunst een opmerkelijke geneigdheid bespeurd, om de quantiteit der woorden (van hun lessen) niet te verdeelen in kort of lang; maar bij voorkeur in veel of weinig. Hun voorliefde voor geringe quantiteiten is in 't oog loopend; ja 't schijnt als of zij het voedsel voor den geest gelijk schatten met geneesmiddelen, mede zaken, die, volgens hun overtuiging, 't best gedijen, als zij in kleine hoeveelheden worden genomen. Een homeopatische leerwijze achten zij verre te verkiezen boven die van Prinsen of van Jacotot.
Het is ondoenlijk, aangaande de quantiteit eenige voorschriften te geven, die 't van buiten leeren zouden loonen. De Romeinen mogen er zich aan onderworpen hebben; zulks is geen reden, waarom wij het zouden doen. Wij zullen voortgaan, onze lettergrepen naar verkiezing lang of kort te maken, en, zoo een vreemdeling er ons over berispt, hem antwoorden, dat, zoo lang er geen wet of keur is, die 't verbiedt, een Nederlander met het zijne kan handelen naar welgevallen.



{==145==} {>>pagina-aanduiding<<}

Derde afdeeling. Over den Nadruk of Emfazis.

Nadruk (emfazis) is het onderscheiden van eenig woord in den zin, op 't welk het voornamelijk aankomt, door daar een voller klank en somtijds een bijzonderen toon aan te geven.
Aanm. Er is ook nog een andere nadruk, waar zoodanige boekverkoopers, als tevens uitgevers zijn, een bijzonderen hekel aan hebben... wanneer die door andere boekverkoopers gepleegd wordt; - doch daar die nadruk niet synoniem is met emfazis, hebben wij er ons hier niet meê in te laten.
Een klein getal leerzame voorbeelden, die het gewicht van de emfazis doen uitkomen, zullen den lezer wellicht niet onwelkom zijn.
Wanneer een jonge juffrouw van een jonkman zegt: ‘ik vind je heel aardig’; meent zij daar iets meê, dat geen verklaring behoeft.
Wanneer een jonkman tegen een ander jonkman zegt: ‘ik vind je heel aardig, meent hij daar ook iets meê, maar iets heel anders, en dat somtijds wel degelijk aanleiding geeft tot een verklaring.
Wanneer wij in een hedendaagschen roman lezen: hij was heel aardig jegens hen’, heeft er de steller zeker weêr iets anders meê gemeend, t.w. ‘heel beleefd’, en dan is daarvan de verklaring, dat hij het boek uit het Hoogduitsch vertaald heeft en zijn eigen taal niet verstaat.
‘Je vriend is hier geweest’ is niet anders dan de eenvoudige vermelding van een feit.
Maar ‘je vriend is hier geweest’ schijnt eenigszins in te sluiten: ‘die rare snoeshaan’, - of: ‘die misselijke poten-
{==146==} {>>pagina-aanduiding<<}


{== afbeelding 
	
Je vriend.==} {>>afbeelding<<}
    

taat’, - of: ‘die gekke wijsneus’ - enz., ‘dien je nog al, ik begrijp niet waarom, je vriend noemt, is hier geweest.’
Zulk een eenvoudige vraag als: ‘benje een liefhebber van snoek met pieterseliesaus?’ is vatbaar voor net zoo veel opvattingen als zij woorden bevat, al naar het plaatsen van den klemtoon.
‘Ben-je een liefhebber van snoek met pieterseliesaus?’ wil zoo veel zeggen als: ‘is het heusch waar, dat je gesteld bent op die spijs?’
‘Ben jij een liefhebber van snoek met pieterseliesaus?’ zegt zoo veel als: ‘hoe kan zulk een lekkerbek, als waar ik u voor ken, smaak vinden in zulke alledaagsche kost?’

{==147==} {>>pagina-aanduiding<<}

‘Benje een liefhebber van snoek met pieterseliesaus?’ beteekent: ‘kunje er nog al wat aan doen, als je zoo'n schotel voor je hebt staan?’
‘Benje een liefhebber van snoek met pieterseliesaus?’ is gelijkluidend met: ‘eetje liever snoek of anderen visch met pieterseliesaus?’
‘Benje een liefhebber van snoek met pieterseliesaus’ onderstelt het alternatief: ‘of hadje er liever zuringsaus, eiersaus, ansjovissaus of andere saus bij gehad?’
Een voorbeeld van het ongelukkig plaatsen van den nadruk levert de bekende vertelling op van den Dominee, die zekeren bijbeltext aldus voorlas: ‘Ende hij zeide tot zijne zonen: zadelt mij den ezel: ende zij zadelden hem.’
Jonge dames leggen doorgaans zeer veel nadruk op zeer onbeduidende gezegden, als: ‘wat een lief poetje! - O hoe

{== afbeelding 
	
Wat een lief poetje!==} {>>afbeelding<<}
    


{==148==} {>>pagina-aanduiding<<}
snoepig! - Waarlijk, ik heb nooit....! - Zoo zoet, zoo hartelijk, zoo'n lief kleurtje! - En O! zulke lieve oogjes en zulk mooi hair! - het is een hondje! - het is, het is er eentje! Dzing, dzing, dzing!’
Deze krachtige wijze van zich uit te drukken is het kenmerk van twee zeer beminnelijke zintuigen of organen, door de natuur in het achterhoofd der vrouw geplant, en in de schedelleer bekend onder de namen van adheziviteit en filoprogenitiviteit. Ook het orgaan van gewicht komt daarbij in werking en noodzaakt als 't ware de jonge dames, een klem op haar woorden te leggen. Des-niet-te-min vreezen wij, dat geen jonge juffrouw er erg meê gesticht zoû wezen, als men haar een aanzienlijk gewicht toeschreef; ofschoon zij ter zelver tijd zich te recht zeer beleedigd gevoelen zou, indien men haar beschuldigde licht te zijn.
De brieven der jonge dames zijn over 't geheel even rijk in nadruk als haar woorden, en doorgaans om 't andere woord onderstreept. Zulke brieven, meerendeels tot het hart gericht, moeten niet tot het oor gebracht worden; toch zijn wij somtijds slecht en onbescheiden genoeg geweest, om ze hard-op te lezen - natuurlijk als wij alleen waren. De lezer mag, zoo hij wil, ons voorbeeld volgen met betrekking tot een staaltje van vrouwelijke briefwisseling, ons dierbaar door teedere herinneringen, en dat wij, als uitmuntend geschikt tot staving van ons beweeren, hem hier voorleggen:
Mijn liefste Bonifacius!


Toen wij verleden Woensdag de stad verlieten, was het zoo geweldig regenachtig, dat wij gedwongen waren, de glazen van het rijtuig dicht te houden, Ik was vreesselijk bang, dat Pietewim of ik een verkoudheid zoude opdoen; maar gelukkig heeft het geen kwade gevolgen gehad. Ik gevoelde mij zeer

{==149==} {>>pagina-aanduiding<<}
treurig, en had wel gewenscht, dat gij met ons waart geweest. Toen wij nu t'huis kwamen, wien denkt gij, dat wij vonden? Mijn Heer Slikker, en hij zeî, hij vond, dat ik zoo gegroeid was. Verbeeld u eens! - En toen gebruikten wij wat; want ik verzeker u, dat, met de lange reis en het hossen, waren wij zoo goed als uitgehongerd; en wij werden allen verzocht, dien avond te komen bij de Blinkzanders op de thee: - wat ik beken, dat ik van Mijn Heer Blinkzand een recht lieve attentie vond. Na de thee hebben wij gedanst op 't karpet, en ofschoon ik schrikkelijk moê was van de reis, heb ik mij toch best geämuzeerd. Er waren heele lieve meisjes, en een paar heele beleefde jongelui; maar o! enz.
Aangezien de laatste helft van den brief alleen voor ons zelven eenig bijzonder belang heeft, en het opnemen daarvan in dit werk allicht bij den lezer aan ijdelheid onzerzijds zou worden toegeschreven, achten wij het gepaster, die maar weg te laten.


Vierde afdeeling. Over de Rust (‘Pauze’).

Rust of Pauze noemt men een geheel ophouden met praten of lezen, gedurende een kortere of langere tijdruimte.
Kluchtige pauzen komen dikwijls bij redenaars voor. De aanhef: ‘ongewoon zijnde in 't openbaar te spreken’, wordt doorgaans gevolgd door een lange rust. Eens hoorden wij op een plechtigen maaltijd een dik Heer met een wit vest, wiens gezondheid gedronken was geweest, een opmerkelijk

{==150==} {>>pagina-aanduiding<<}
voorbeeld geven van het gebruik maken van dit deel der oratorie. ‘Mijne Heeren,’ begon hij, ‘de oude Batavieren...’ (pauze). - ‘Ik zeg, mijne Heeren, de oude Batavieren...’ (bravo!) ‘de oude Batavieren, mijne Heeren... (bravo! goed zoo! ga voort!) mijne Heeren!.. dat is... namentlijk de oude Batavieren...’ - ‘Waren vrolijke jongens, niet waar?’ voegde hem zijn buurman toe, terwijl hij hem bij de rokspanden naar beneden trok.
Een zeer lange pauze, vooral wanneer de spreker er een hoogst bedenkelijk gezicht bij zet, dient om de vergadering voor te bereiden op iets van groot gewicht. 't Is dus noodzakelijk, dat daarop iets wezenlijk belangrijks volge. Om dus aan te toonen, hoe, bij gebreke daarvan, de uitwerking, welke de redenaar zich heeft voorgesteld te weeg te brengen, geheel te loor gaat, hebben wij ons het navolgende plagiaat aan het Bijblad veroorloofd:
‘Ja, mijnheer de Voorzitter! wanneer ik den toestand zie en overpeins, waarin de massa onzer landgenooten verkeert, dan is het mijn meening, mijn overtuiging, dat de Regeering veel, oneindig veel op hare verantwoording geladen heeft. Maar om over dat punt niet uit te weiden, wat zijn de daden, wat zijn de verrichtingen, wat zijn, om zoo te zeggen, de handelingen der Regeering. Zij heeft impopulaire belastingen gehandhaafd, ja, ik moet zeggen, als 't ware verzwaard. Zij heeft in schijn geämortizeerd; maar, als ik mij zoo mag uitdrukken, in waarheid den schuldenlast, die met centenaarsgewicht, om zoo te spreken, op de schouders der natie drukt, vermeerderd; zij heeft de vrijheid van godsdienst tot een ijdel geluid, ja, men vergunne ons deze beeldspraak, tot een klinkende bel gemaakt; zij heeft den behoeftige, den arme, den noodlijdende, den proletariër, als ik dat woord mag bezigen, in 't slijk vertrapt, gelijk

{==151==} {>>pagina-aanduiding<<}
men 't noemt. Hij vroeg om vrijheid; zij maakte hem tot slaaf hij vroeg naar wetten; zij bood hem kluisters: hij vroeg om bescherming; zij gaf hem een Armenwet. Met wat naam, met wat woord, met wat uitdrukking, moeten wij zulke schanddaden, zulk een dwingelandij bestempelen? (lange pauze). Mijnheer de Voorzitter! het is......... inkonstitutioneel.’


Vijfde afdeeling. Van den Toon.

De Toon bestaat uit stembuigingen (noten): dat is, uit wijzigingen, die wij onder 't spreken maken in 't geluid, dat wij voortbrengen.
Een aangenaam verschil van toonen levert ons het bijwonen van een verkoop bij afslag; alsmede doen zulks groente- en fruitverkoopsters, reizende marskramers, loterijjoden, liedjeszangers en ouwekleêr-koop.
Wij kunnen niet gemakkelijk toonen in geschriften hoe toonen worden uitgedrukt (hoewel 't schrijven van noten niet moeilijk is); maar wij zullen een algemeen denkbeeld trachten te geven van hun nut.
Een minnaar en de President van een gerechtshof zullen een geheel anderen toon bezigen, wanneer zij zeggen; antwoord mij.
Even zoo zal het eeuwig en voor altoos uit den mond van een Dominee heel anders klinken als uit dien van een verliefde.

{==152==} {>>pagina-aanduiding<<}

Een jonge juffrouw doet het onschuldige woord mijnheer, de eerste reis, dat gij aan haar wordt voorgesteld, gansch anders hooren dan later, wanneer zij het u toevoegt onder den invloed van een jaloersche bui.
Voor 't overige zijn de beteekenissen, overeenkomstig den gegeven toon, die aan datzelfde woord mijnheer gegeven moeten worden, niet te berekenen. Wij willen daarvan eenige weinige voorbeelden geven.
‘Waarlijk mijnheer, gij zult mij deze reis verschonen’ (tegen een sollicitant).
‘Maar mijnheer!’ (in den mond van een juffrouw, tegen een heer, die iets zegt of doet, dat in haar oog niet te pas komt).
‘Assieblieft een glas bitter, mijnheer!’
‘Tot uw dienst mijnheer.’
‘Uw dienaar, mijnheer’ (gezegd door iemand, die u een uitdaging overbrengt).
‘Uw dienaar mijnheer’ (gezegd door den snijer, die u uitlaat).
‘Dat is mijn plaats mijnheer’ (in den schouwburg).
‘Heeft mijnheer een plaatsbriefje?’
‘Mijnheer!’ (het briefje toonende).
‘Nu 't is goed mijnheer! ik zal opstaan.’
‘Natuurlijk, mijnheer.’
‘Mijnheer kon beleefder wezen.’
‘Mijnheer, ik sta op mijn recht.’
‘Ga er voor mijn part op zitten, mijnheer.’
‘Wat meen je daarmeê, mijnheer?’
‘Dat je een lompert bent, mijnheer.’
‘Ik hoor wie 't zeit, mijnheer.’ -
Wij zouden deze voorbeelden in 't oneindige kunnen vermenigvuldigen. Indien iemand echter, na de hier aangehaalde, zich nog van de natuur en van het gewicht der toonen geen

{==153==} {>>pagina-aanduiding<<}
denkbeeld maken kan, dan is zoo iemand waardig, ‘Toon onverstand’ genoemd te worden.
Daarbij, hoezeer ook, en met recht, een gepast gebruik der toonen te verdedigen is, het is dwaas, en tevens vermoeiend, er te lang op te blijven staan.

{== afbeelding 
	==} {>>afbeelding<<}
    

Meester. Noem mij twee groote toonkunstenaars in Nederland? Leerling. Verhulst en Paerl.




{==154==} {>>pagina-aanduiding<<}

Tweede Hoofdstuk. Over de samenstelling van het proza.

Eerste afdeeling. Over de goede volgorde der woorden.

Een oud spreekwoord zegt: ‘een goed woord vindt een goede plaats.’ Misschien was dat vroeger zoo; maar tegenwoordig heeft men maar het eerste gedrukte stuk het beste ('t zij dan preêk, pleidooi, kamer-speech, openings-aanspraak of wat het wezen mag) in handen te nemen, om zich te overtuigen, dat maar al te dikwijls een woord, al is het op zich zelf nog zoo goed, volstrekt geen goede plaats in den zin, waar 't toe behoort, gevonden heeft.
Maar hoe nu geleerd, altijd het goed woord op de goede plaats te zetten? - Ja, lezer, dat is juist de kunst, en daaromtrent zijn onderscheidene voorschriften gegeven, o.a. in de Spraakleer van den Heer Kuyper, § 323 en volgg., die gij met vrucht zoudt kunnen lezen, en die wij misschien nog met een honderd of wat zouden kunnen vermeerderen, indien wij plan hadden een dik boek te schrijven, in plaats van een boek, dat, naar het voorschrift van den dichter, het vermakelijke met het nuttige vereenigen moet. Liever alzoo dan uw maag te over-
{==155==} {>>pagina-aanduiding<<}
laden met een massa schrijfregels, die zij, wijslijk, niet gebruiken - en, zoo zij dit al deed, slecht verteeren - zou, willen wij hier eenige voorbeelden geven van volzinnen, uit de werken van zoogenaamd gevierde schrijvers gegrepen, en waarover wij wel gaarne uw oordeel vernemen zouden:
‘Zijn hoed heeft Willem afgezet.’
‘Dat aardige brunetje, Maria.’
‘Heel hard is die jongen aan komen loopen.’
‘Die ondeugende meid heeft opgesnoept al de kolombijntjes, die waren in het trommeltje.’
‘Hij gaf een oorvijg aan haar.’
‘Zijn tweeden vader noemden wij hem.’
‘Hij gaf aan een blindeman een aalmoes, die negen-entachtig jaar oud was.’
‘Aan 't hoofd een erge wond kreeg, toen hij van de trappen rolde, die pakkedrager.’
‘Op onze diners zijn getruffeerde kalkoenen in de mode omstreeks 't jaar 1786 voor 't eerst gekomen.’
‘Hard woei het van daag bij ons geweldig.’
Bevallen u deze zinnetjes, lezer? - Niet? - Wel, beproeft dan eens, hoe gij ze zeggen zoudt, en herleest dan, liever nog dan alle Spraakkunsten, het gesprek van Mr. Jourdain met den maitre de philosophie.
Gij zult dan vermoedelijk tot de slotsom komen, dat, door te schrijven zoo als een beschaafd mensch gesproken zoû hebben, gij ook 't minste gevaar zult loopen, vermakelijk Nederduitsch in de wereld te brengen.


{==156==} {>>pagina-aanduiding<<}

Tweede afdeeing. Over de behoorlijke samenstelling der volzinnen.

Dat is, met andere woorden, over den stijl.
De stijl is natuurlijk een heel belangrijke zaak. Immers zou, volgens Buffon, stijl en mensch zoo wat een en 't zelfde zijn.
Aanm. Wij hebben de zoo beroemde uitdrukking Le style c'est l'homme, welke men aan Buffon toeschrijft, nooit bij hem kunnen vinden. En wij gelooven ook niet, dat hij ze kan gebezigd hebben; immers dan zou men tot de navolgende sluitreden moeten komen:
De stijl is de mensch.


De karremansknecht en Dominee O hebben geen stijl.


Dus zijn de karremansknecht en Dominee O geen menschen.

Zijt gij nu begeerig, lieve lezer en lezeres, de volzinnen, die gij te schrijven hebt, goed te leeren samenstellen, of, met andere woorden, een goeden stijl te krijgen, dan kunnen wij u even min daartoe eenige stellige voorschriften geven, als dat wij u zouden kunnen voorschrijven, hoe gij u in een gezelschap zoudt moeten gedragen, om den naam te krijgen van een recht hupsch en geestig jong mensch of van een lief en beminnenswaardig schepseltje. In beide gevallen komt het meer aan op hetgeen men te vermijden, dan op hetgeen men te doen heeft. Wij zullen ons dus ook ten deze bepalen bij eenige wenken, omtrent de dingen, waar gij u vooral van hebt te wachten, zijnde b.v.
1o. Het lezen van alle mogelijke vertalingen, inzonderheid van vertalingen naar het Hoogduitsch of van berichten in koeranten.
2o. Het bezoeken van schouwburgen. - Geeft men er echter operaas of balletten, of zijt gij een jonge juffrouw, die er natuurlijk niet heengaat met het oogmerk om te luisteren (ten zij misschien naar eenig behagelijk gefluister achter u),

{==157==} {>>pagina-aanduiding<<}
maar om te zien en gezien te worden, dan kan dit minder kwaad.
3o. Het lezen van het Bijblad: - deze vermaning geldt natuurlijk alleen jeugdige politici.
4o. Het zoeken naar een zwieriger of verhevener wijze van datgene te zeggen, wat u natuurlijk voor den geest was gekomen.
5o. Het schrijven van zinnen als b.v. den navolgenden: Beter dan de - door anders zeer geleerde en in het vak van de studie van de taal sedert hunne prilste jeugd geöefende en door een vlijt, die van geen vermoeien wist, het tot eene ongemeene hoogte gebracht hebbende, maar ten gevolge van de verknochtheid aan hunnen letterarbeid te veel aan hun kamer geboeide en te weinig in het openbare en volle menschenleven, gelijk het door Goethe genoemd wordt, verkeerende mannen - geschreven Spraakkunsten, die, hoe uitmuntend ook, en hoe ook van de schranderheid en de bekwame hand des samenstellers getuigende, toch zelden door hen of haar, die er zijn onderricht uit putten en zijn stijl uit vormen moet, op haren rechten prijs gesteld worden, ja hem of haar veelal, wat wel niet naar behooren kan geheeten worden, maar toch door een treurige ervaring maar al te dikwijls geleerd, ja als tot een om zoo te zeggen onloochenbaar feit verheven mag aangemerkt worden, met verveeling, tegenzin en andere dergelijke onpassende en onpasselijke gewaarwordingen vervullen, is, om alle lezers, van welken rang, stand, kunne, leeftijd of klimaat, aangenaam bezig te houden en daardoor de nutte taalwetenschap te doen innemen als eene in suiker gewikkelde of met eenen, het verhemelte aangenaam prikkelenden, drank vermengde medicijn, eene als de door ons, die er steeds op uit zijn geweest, der menschheid in 't algemeen en der jeugd in 't bijzonder van dienst te zijn en die, het zij met al die nederigheid gezegd, die het schoonste cieraad is van verdien-
{==158==} {>>pagina-aanduiding<<}
stelijke lieden, aan die veelomvattende kennis en die grondige studie, die vereischt worden om onderwijs te geven in die beginselen der taal, die 't noodigst zijn om gekend te worden, die algemeene bekendheid met de zeden, gebruiken en uitingswijzen der zich om ons heen bewegende wereld, die alleen door gestadige beweging in, wrijving met en ervaring uit die wereld verkregen wordt,
benevens dien smaak, die vereischt wordt om die ernst en boert, die 't onderwerp medebrengt, op gepaste wijze af te wisselen, paren, met veel hoofdbrekens, bewerkte, herhaaldelijk herziene en nu eindelijk, als vrucht van jaren arbeids bij Gebroeders Binger uitgegevene Vermakelijke Spraakkunst geschikt 1)


Derde afdeeling. Over de leesteekens.

‘Let op de punten!’ riep de Dominee, en stak zijn ellebogen over den preêkstoel naar buiten. - ‘Let op de leesteekens!’ is een voorschrift, herhaaldelijk door de leerlingen uit den mond van den Onderwijzer gehoord; maar dewijl de lezer, die tot dus verre in dit boek gevorderd is, óf geen woord gelezen heeft, óf reeds alles volkomen weet, wat wij hem zouden kunnen vertellen, zoo zouden wij zijn vorderingen in 't lezen slechts nutteloos belemmeren, indien wij hem dwongen, bij nuttelooze punten te blijven staan. Wij willen alzoo ons bepalen tot de zoodanige, waarvan de aard van dit werk vordert, dat wij melding maken.

{==159==} {>>pagina-aanduiding<<}

In de eerste plaats dan moeten wij doen opmerken, dat, wie over punten en kommaas heenloopt, groote kans heeft, te struikelen en op zijn neus te rollen:
2o. dat wie er te veel op gesteld is, altijd alles in de puntjes te hebben, al licht kans loopt voor een keuteligen, of, cierlijker uitgedrukt, een pierkepuntigen vent gehouden te worden:
3o. dat wie verzuimt, de punten op de i's te zetten, wel eens kwalijk verstaan wordt:
4o dat enkele puntjes nu en dan vrij wat meer beteekenen dan een heele omhaal van woorden. Immers, als gij een juffrouw van eene van haar vriendinnen hoort zeggen:
‘Ja, zij ziet er nog al niet onaardig uit, en zij kan bij wijlen nog wel geestig wezen, maar.....’
Om dan in te vullen wat met die puntjes beteekend wordt, zou men wel een paar bladzijden noodig hebben.
Aanm. Omgekeerd was het, ruim 80 jaar geleden, de mode bij vele schrijvers, bladzijden vol met puntjes te vullen, wat dan meestal zooveel zeggen wilde, als dat zij het schetsen van de diepe smart of den deerniswaardigen toestand van den held of de heldin van 't verhaal, of wel de stichtelijke of andere overpeinzingen, waar hetgeen voorafging aanleiding toe geven kon, aan den lezer overlieten. Die puntjes hadden dan een dubbel nut, n.l. zij ontwikkelden het denkvermogen van den lezer, en zij spaarden den zetter heel wat moeite: zonder nog te spreken van het gemak, dat zij den schrijver, en het voordeel, dat zij den uitgever bezorgden.
5o. dat vraagteekens op zich zelve heel nuttig kunnen zijn, doch dat een wandelend vraagteeken als de pest geschuwd moet worden.
NB. Wij bedoelen een wandelend vraagteeken in figuurlijken, niet in lichaamlijken zin.
6o. dat uitroepingsteekens (ook wel eens verwonderingsteekens genoemd) ofschoon maar ééne hand vereischende om op 't papier te worden gedrukt, allebei de handen vorderen, wanneer men ze op den schouwburg, vooral bij de opvoering van operaas, wil te voorschijn brengen.

{==160==} {>>pagina-aanduiding<<}


{== afbeelding 
	
Uitroepingsteekens.
==} {>>afbeelding<<}
    

7o. dat sedert eenigen tijd verbindingsteekens, vooral in het Dagbladen-Nederduitsch, zeer in zwang zijn gekomen. Men denke maar aan advertentiën, als:
‘Bevallen van een Zoon, Anna Petronella Hippel-Huppel (voor “geboren Huppel”, zoo als men vroeger zou geschreven hebben).’
Bij zulke gelegenheden ontstaat wel eens de vraag, of er een mijnheer Hippel bestaat, en zoo ja, of de man van de heuchelijke gebeurtenis, die er heeft plaats gehad, iets af weet:
‘Het bestuur der nieuwe Internationale Stoom-Sleepboot-Rhijn-Maas-Merwe-Gouwe-IJsel-Vecht- en Amstel, en langs

{==161==} {>>pagina-aanduiding<<}
Staats-, Hollandsche-, Rhijn-, Centraal- en Rotterdam-Antwerpschen Spoorweg-vervoerdienst adverteert’ enz.
8o. dat hij, die verzuimt, aanhalingsteekenen te bezigen, waar zij te pas komen, even zoo handelt als een minister, en eens anders verantwoordelijkheid vrijwillig op zich laadt. Zoo b.v. bevat de volgende zinsnede een niet genoemde zelfbeschuldiging:
‘Ik denk nog dikwijls aan de woorden van dien knaap: ik heb dat horologie gerold.’
Vr. Waarom zijn ambtenaren der belastingen slechte stijlisten?


Antw. Om dat zij aanhalingen doen, zonder er ‘bij te gebruiken.’
En hiermede stappen wij voor het tegenwoordige af van een onderwerp, waarvan gij, waarde lezers - tusschen ( ) gezegd, wij insgelijks - uw bekomst wel zult hebben, en gaan tot iets vermakelijkers over.




{==162==} {>>pagina-aanduiding<<}

Derde hoofdstuk. Van den versbouw.

Eerste afdeeling. Inleiding.

Iô vivat!
Het is met een bijzonder groot genoegen, dat wij tot dit gedeelte der Prosodie zijn genaderd, en daarom hebben wij ook dien uitroep van blijdschap voorop gezet. Wij behooren tot die soort van lieden, aan wie een beroemd frenoloog eenig dichterlijk gevoel (dat echter vooral nog noodig had, ontwikkeld en onderhouden te worden) heeft toegeschreven, en, om een geijkte uitdrukking te bezigen, wij maken nu en dan cen versje. Het baart ons daarom groote zorg, op te merken, hoe prozaïsch onze letterkunde al meer en meer begint te worden. Poëzie en soupers zijn uit de mode geraakt, wat wij aan dezelfde oorzaak toeschrijven, t.w. aan bederf van goeden smaak. Wat de soupers betreft, er is hoop, dat die wel, zoo niet in naam, dan toch metterdaad, weêr in zwang zullen komen. Immers, dewijl men van lieverlede het middagmalen van 10 tot 11, van 11 tot 12, van 12 tot 1 en zoo al voort tot 5½ en 6 ure verzet heeft, is er alle hoop, dat men het eerlang, in navolging der Franschen, tot 7½ uur en later nog, verschuiven zal, wanneer het met volle recht een avonddisch genoemd zal kunnen worden, en alles weêr in een normalen staat zal terug zijn gekeerd. Maar, zal het met de poëzie

{==163==} {>>pagina-aanduiding<<}
ook zoo gaan? De zedigheid - eene dier hoofddeugden, waardoor wij, als reeds opgemerkt zal zijn, ons onderscheiden - verplicht ons tot de bekentenis, dat wij voor die schoone zaak maar zeer weinig zullen kunnen uitrichten; maar toch, vroege indrukken zijn sterk en duurzaam, en wij hebben het besef, dat, wanneer wij aan de jeugd verzen leeren maken, wij het onze zullen toebrengen om een nieuw ras van dichters te vormen, en alzoo hun niet alleen genoegen en roem, maar ons zelven dankbaarheid en eerbied, hun een lauwer-, ons wellicht een eikekroon zullen verschaffen.
NB. Wij haasten ons, uit vrees voor misverstand, hier bij te voegen, dat wij met de ons toegewenschte eikekroon een burger- of eerekroon verstaan. Niemand verdenke ons van zijdelingsche sollicitatie om een Luxemburgsche ridderorde. Wij zouden in dit geval geschreven hebben eikenkroon, zoo als wij het woord in officieele stukken gespeld vinden; wat ons wel soms heeft doen vragen, hoe vele eiken er wel noodig zouden wezen om zulk een kroon te maken. Maar zelfs dan nog: men gebruikt verscheidene appelen voor een taart en men schrijft toch niet appelentaart, maar appeltaart. - Of had het woord misschien gescheiden moeten worden, dat men eiken kroon schreef, als gouden gesp, houten Klaas enz.?
Vr. Welk onderscheid is er tusschen lauwerbladen en laurierbladen?


Antw. Met gene verciert men de dichterlijke, met deze de zwijnskoppen.
Wij hebben altijd hoog opgezien tegen onzen ouden schoolmeester, en toch zouden wij durven aannemen, hem er in 't verzemaken tien voor te geven. ‘Ik zal een dichter van je maken,’ placht hij te zeggen, ‘of de plak zal 't je doen.’
Laten wij nu eens zien wat wij kunnen doen, ook zonder plak.
Een vers bestaat uit een zeker getal lettergrepen, bij wier samenvoeging en schikking men zich aan bepaalde wetten bindt; waarom verzen dan ook somtijds gebonden stijl worden geheeten.

{==164==} {>>pagina-aanduiding<<}

Het verzen-maken wordt door sommigen verward met het dichten. Wij willen een voorbeeld geven, hoe men verzen kan maken, zonder dat daarbij aan eenige dichtkunst te denken valt:

De markt was levendig van morgen; er is tusschen 
De effektenhandlaars veel gedaan in ouwe Russen: 
In Spoorwegacties is niets noemenswaards gedaan; 
De Metallieken zijn op zestig blijven staan. 
Op 't einde van de Beurs liep er gerucht van daling 
Te Hamburg, en dat Pfutsch & Zonen zijn betaling 
Gestaakt had, alhoewel een later telegram, 
Aan Mozes Blaasop, dat weêr tegenspreken kwam. 


Wij zouden op deze wijze kunnen voortgaan; maar wij hebben nu al acht verzen geschreven, zonder dat daar iets in voorkomt, dat naar poëzie zweemt, en wij willen onze lezers niet overstelpen met bewijzen van 't geen de meesten hunner wel op goed geloof zullen aannemen.
De grootste stoffel weet, wat rijmen zijn; wij zullen er hier dan niet anders van zeggen, dan alleen, dat wederom alle rijmers nog geen dichters zijn; maar ook, omgekeerd, alle dichters geen rijmers. Als wij b.v. zeggen:

Op deze flesch 
Zet ik een kurk, 


en wij voegen de daad bij 't woord, dan dichten wij; maar wij rijmen niet.

Tweede afdeeling. Van poëtische voeten.

Poëtische voeten! - Wel! dat zijn de voeten van Taglioni, van mad. Delechaux en andere priesteressen van Terpsichoré, en die hebben nog wel poëtische toonen er bij. Maar al kan

{==165==} {>>pagina-aanduiding<<}
men nu verzen maken op zoodanige voeten ('t geen zij, voor zoo verre zij dichteressen waren, toch altijd nog beter zouden kunnen doen dan gij, zelfs al stonden zij op een voet, als de man, van wien Horatius spreekt) of al kan men wel verzen maken aan zoodanige voeten, zou men nog geen verzen maken met voeten van danseressen.
Voeten, met of van welke men verzen kan maken, zijn uit lettergrepen samengesteld, en niet uit beenderen, spieren en zenuwen.
Voeten en sneden zijn de voornaamste bestanddeelen van een vers.
De voeten, in poëzie gebruikelijk, bestaan uit twee of uit drie lettergrepen, of zijn, gelijk men 't ook wel noemt, 2- of 3sylbig. Wij gebruiken twee soorten van 2sylbige en drie van 3sylbige voeten; daarom is Pegazus een vijfvoetig dier.
Aanm. Zoo de lezer het logische van deze gevolgtrekking niet begrijpt, des te slimmer voor hem. Wij, wat ons betreft, zijn overtuigd, dat het gezegde: ‘hij wil vijf voeten aan een schaap hebben,’ alleen daaraan zijn oorsprong verschuldigd is, dat ieder gaarne een Pegazus in de wei wil hebben.
De vijf voeten, waar zich de dichter van bedient, zijn
1o. De trochéus, die de eerste lettergreep lang, de tweede kort heeft, als:

― ‿ / ― ‿ 
― ‿ / ― ‿ 
Aardig meisje. 


2o. De iambus, die 't net anders om heeft, als:

‿ ― / ‿ ― / ‿ ― // ‿ ― / ‿ ― / ‿ ― 
‿ ― / ‿ ― / ‿ ― // ‿ ― / ‿ ― / ‿ ― 
De schoone, die helaas haar aangezicht blanket. 


3o. De dactylus, die uit eene lange en twee korte lettergrepen bestaat, als:

― ‿ ‿ / ― ‿ ‿ 
― ‿ ‿ / ― ‿ ‿ 
Samen te wandelen. 


4o. De amfibrachys, die de eerste en derde lettergreep kort, en de middelste lang heeft, als:

‿ ― ‿ / ‿ ― ‿ / ‿ ― ‿ / ‿ ― 
‿ ― ‿ / ‿ ― ‿ / ‿ ― ‿ / ‿ ― 
Zij rijden en glijden en snijden het ijs. 



{==166==} {>>pagina-aanduiding<<}

5o. Den anapest, die de eerste en tweede kort, maar de derde lang heeft, als:

{== afbeelding 
	
‿ ‿ ― / ‿ ‿ ― / ‿ ‿ ― / ‿ ‿ ― /


‿ ‿ ― / ‿ ‿ ― / ‿ ‿ ― / ‿ ‿ ― /


Grenadier, met je snor en je beeremuts op.==} {>>afbeelding<<}
    

Deze voeten kunnen verdeeld worden in hoofd-voeten (al komen deze twee woorden wat vreemd bij elkaêr), waar men 't gedicht geheel of gedeeltelijk uit samenstelt, en ondergeschikte voeten, dienende om een aangename verscheidenheid in de kadans te brengen.
Alvorens wij nu overgaan tot de aanwijzing der onderscheidene voeten, dienen wij nog met een woord te zeggen, dat men de verzen, (t.w. de versregels) verdeelt in staande en slepende,
Een staand vers is een zoodanig, waarin de laatste lettergreep den klemtoon heeft, of lang is, als:
'k Zeg u voor 't laatst: gij zijt een gēk.
Een slepend vers is een zoodanig, waarvan de laatste lettergreep toonloos is of kort, als:
Ik zeg voor 't lest: je bent een gēkjĕ.

{==167==} {>>pagina-aanduiding<<}

Trocheeïsche verzen heeft men van allerlei soorten, elke soort bestaande uit een bepaald getal voeten, als:
1o. Uit één voet, b.v.

― ‿ 
― ‿ 
Muizen 
Pluizen. 
 
Knaapje 
Slaap je? 
 
Hiet je 
Pietje? 


De lezer zal waarschijnlijk begrijpen dat het aan ons en aan knappere lieden dan wij (zoo die gevonden worden) niet gemakkelijk zou vallen, een lang gedicht in verzen als de bovenstaande te schrijven. Wil hij het echter beproeven, dan is het tot zijn dienst.
2o. Uit twee voeten, waarbij de regels, die alzoo uit haren aard slepende zijn, doorgaans afgewisseld worden met staande verzen, die uit meer of minder trocheeën bestaan, met een halven voet aan 't slot, als b.v. in 't lieve lierdichtje:

― ‿ / ― ‿ 
― ‿ / ― 
Wou je weten 
Wat wij eten, 
Keukenpiet? 
Geen gedachten! 
Jij kunt wachten 
Tot je 't ziet. 


Of in de schilderachtige romance:

― ‿ / ― ‿ / ― ‿ / ― 
― ‿ / ― ‿ 
― ‿ / ― 
En zij riepen, gansch verblijd: 
Daar is Keessie 
Daar is Keessie 
Daar is Keessie 
Met zijn meid. 


NB. Bij dit laatste lied behoort de lezer de vrijheid op te mer-
{==168==} {>>pagina-aanduiding<<}
ken, welke de dichter zich veroorloofd heeft met ij op ei te doen rijmen - en die nimmer en in geen geval na te volgen.
3o. Uit drie voeten, wederom, even als alle andere trocheeïsche verzen, met staande voeten al of niet afgewisseld.

― ‿ / ― ‿ / ― ‿ 
― ‿ / ― ‿ // ― ‿ ‿ 
― ‿ /― ‿ ― 
Dat gaat naar den Bosch toe 
Lieve lekkre Gerritje! 
Dat gaat naar den Bōsch toe, 
Lieve lekkre meid! 


Aanm. De lezer zal bespeuren, dat hier wederom een dichterlijke vrijheid genomen is, en wel door aan 't slot van den tweeden regel een dactylus in plaats van een trochéus te zetten.
4o-8o. Uit vier, vijf, zes, zeven ja acht trocheeën. De achtste soort komt echter zelden voor, en de langste, die men bezigt, bestaat meestal uit zeven en een halven voet, als:

― ‿ / ― ‿ / ― ‿ / ― ‿ // ― ‿ / ― ‿ / ― ‿ / ― 
― ‿ / ― ‿ / ― ‿ / ― ‿ // ― ‿ / ― ‿ / ― ‿ / ― 
Als ik mijn pokdalig bakkes in den spiegel soms bekijk, 
Kan ik 't slecht mijzelf ontveībzen, dat ik op een schuimspaan lijk. 


Met de iambische verzen is het evenzoo als met de trocheeïsche gesteld, t.w., dat zij nu en dan met een halven voet vermeerderd worden, doch dan door die verlenging geen staande, maar slepende verzen worden. Wij laten hier voorbeelden volgen
1o. van eenvoetige iamben:

‿ ― 
‿ ― 
Helaas, 
Mijn Klaas! 


2o. van tweevoetige:

‿ ― / ‿ ― 
‿ ― / ‿ ― 
Marietje nam 
Mijn boterham 
Met ossehaas; 
Terwijl dat nest 
Mij in de plaats 
De onnoozle rest 
Gaf van haar kaas. 



{==169==} {>>pagina-aanduiding<<}

3o. van drievoetige:

‿ ― / ‿ ― / ‿ ― 
‿ ― / ‿ ― / ‿ ― 
De slager en zijn vrouw 
Die wedd'en, naar 'k vernam, 
Wie 's avonds van den ham 
Het meest wel eten zou. 
De man at al het vet; 
De vrouw at al het mager, 
En daarop ging de slager 
Al met zijn vrouw naar bed. 


Aanm. De leerzame lezer gelieve op te merken, dat het woordeke al in den laatsten regel geenszins moet worden opgevat in den zin van reeds, gelijk b.v. wanneer men zegt: ‘ik was er al, ik ben al klaar’, maar, even als die in den tweeden regel, een aangename stoplap is, hoedanige ook door de grootste dichters niet zelden gebezigd worden, wanneer zij anders het noodige getal halve voeten niet weten te krijgen.
4o. van viervoetige:

‿ ― / ‿ ― / ‿ ― / ‿ ― 
‿ ― / ‿ ― / ‿ ― / ‿ ― 
Vaarwel, o flesch! die mij in 't lijden 
Uw zoeten balsem hebt verstrekt, 
En weêr den geest wat opgewekt 
In dees benarde en dure tijden, 
Vaarwel o vriend, die mij ontviel! 
Nu zijt ge, ook gij, een lijk geworden. 
Ofschoon, na 't scheiden van de ziel, 
Uw lichaam, schijnbaar tegen de orden, 
Er nog een andere overhiel. 


Aanm. Overhiel staat hier voor overhield. Wij kiezen met opzet zulke verzen, waar nu en dan van die vrijheden in gebezigd worden, niet om den jeugdigen beginner aan te sporen of zelfs bevoegd te achten, die insgelijks te gebruiken, maar ter nutte waarschuwing, zich niet te veel te beroepen op 't voorbeeld van doorluchtige meesters; daar deze ook wel eens, 't zij uit opzet, 't zij uit achteloosheid, gedwaald kunnen hebben.
5o De vijfde soort van iamben, die natuurlijk uit vijf iamben bestaat, wordt ook wel de treurmaat genoemd, om dat zij bijzonder voor treurdichten of elegiën geschikt is. Men oordeele:

{==170==} {>>pagina-aanduiding<<}


‿ ― / ‿ ― // ‿ ― / ‿ ― / ‿ ― 
‿ ― / ‿ ― // ‿ ― / ‿ ― / ‿ ― 
Het lust mij, 't hoofd begruisd met stof en asscheen, 
't Gewaad van een gescheurd tot aan de knie, 
In slijk en bloed en tranen mij te wasschen, 
Tot ik er uitzie als een krabberdrie. 


Aanm. Het treurdicht, waar deze vier regels den aanhef van vormen, zal misschien in 't licht verschijnen als er weêr wat liefhebberij komt voor echte poëzie.
6o. De zesde soort, en die bij ons, gedurende derd'halve eeuw, den meesten opgang heeft gemaakt, maar nu glad uit de mode is, bestaat uit verzen van zes voet of zoogenaamde alexandrijnen. In deze maat plachten alle treurspelen geschreven te worden, als o.a. het treffende stuk, waar de volgende regels aan zijn ontleend.

‿ ― / ‿ ― / ‿ ― // ‿ ― / ‿ ― / ‿ ― 
‿ ― / ‿ ― / ‿ ― // ‿ ― / ‿ ― / ‿ ― 
Princes. Ajus dan, lieve Prins! Prins. Princes, vlijf nog wat staan. 
Princes. Neen Prins, ik heb de wasch; ik moet naar 't zolder gaan. 



{== afbeelding 
	
Prins en Princes.
==} {>>afbeelding<<}
    


{==171==} {>>pagina-aanduiding<<}

7o. Even als men lieden van zes voet, als uitgelezen soldaten, bij de keurbenden plaatst, maar reuzen van zeven voet, die door hun onevenredige lengte geen gelukkige uitwerking tusschen de rest zouden maken, liever bij de muziek - als tamboer-majoors - aanstelt, zoo heeft men de zeven-voetige iamben ook bij voorkeur aan orgeldraaiers en liedjeszangers overgelaten, als b.v.

‿ ― / ‿ ― / ‿ ― / ‿ ― // ‿ ― / ‿ ― / ‿ ― 
‿ ― / ‿ ― / ‿ ― / ‿ ― // ‿ ― / ‿ ― / ‿ ― 
Gij burgers hier te saêm vergaeêrd, ei! komt eens bij mij staan, 
En hoort mijn droevig treurverhaal met luistrende ooren aan, 
Hoe of een mensch, al waar hij eerst fatsoendelijk en goed, 
Als hij te veul jenever drinkt, tot kwaad vervallen moet: 
En hoe Piet Braams een bakker waar, zoo vroom er een kon zijn, 
En mettertijd een zuiplap wier, een gansch baldadig zwijn. 


Wanneer dichters (geen liedjeszangers), deze voetmaat bezigen, nemen zij doorgaans een list te baat, en kappen elken regel in twee stukken, een van vier, en een van drie voet, in dezer voege:

‿ ― / ‿ ― / ‿ ― / ‿ 
‿ ― / ‿ ― / ‿ 
Ik word met Paschen zestien jaar 
En ben dus oud genoeg. 
Ach dat er nu een jonkman kwam, 
Die mij ten huwlijk vroeg. 


De dactylische voetmaat heeft, op dezelfde wijze als de voorgaande,
1o. Eenvoetige verzen, als:

― ‿ ‿ 
― ‿ ‿ 
Zingende 
Springende. 


2o. Tweevoetige, als:

― ‿ ‿ / ― ‿ ‿ 
― ‿ ‿ / ― ‿ ‿ 
Raatlende, klaatrende, 
Brullende, schaatrende, 
Ramlende, ruischende, 
Kookende, bruischende. 


Drie, vier, vijf of meervoetige kan de lezer zelf maken, door

{==172==} {>>pagina-aanduiding<<}
maar eenvoudig drie, vier, vijf of meer van de hierboven opgegeven of andere dergelijke deelwoorden naast elkander op een regel te zetten.
Dewijl echter die onafgebroken opvolging van dactylen op den duur even verveelend zou worden als het geklepper van een oliemolen, verbindt men ze gewoonlijk met andere voetmaten, of doormengt men dactylische met andere verzen, als de navolgende voorbeelden aanwijzen:

Aārdĭgĕ, / vrōly̆ke, / dārtĕlĕ / mĕīsjĕs, 
Weest nu eens lief en vertelt mij toch reisjes; 
- 't Heeft mij zoo lang al gemaald in de zinnen - 
Is 't inderdaad zoo pleizierig te minnen? 
 
Ik ben nu al de groene straatjes 
Zoŏ dīkwy̆ls / tĕn ēndĕ / gĕgaān. 


Al wat van den dactylus gezegd is, geldt ook van de amfibrachys. Men lette slechts op de voorbeelden:

‿ ― ‿ 
‿ ― ‿ / ‿ ― 
Mijn diefje, 
Mijn liefje, 
Mijn suikerde prij, 
Mijn bekje, 
Hoe trekje 
Zoo haastig voorbij? 



‿ ― ‿ / ‿ ― ‿ 
‿ ― ‿ / ‿ ― 
Aan hoenders, aan duiven 
En snippen te kluiven 
Te maken goed cier, 
Met drinken en smullen 
Zijn buikje te vullen 
Dat heet eerst plezier. 
Maar pīllen te slikken 
En potjes te likken, 
Na zulk een vermaak, 
Valt niet in mijn smaak. 



{==173==} {>>pagina-aanduiding<<}


‿ ― ‿ / ‿ ― ‿ 
‿ ― ‿ / ‿ ― 
‿ ― ‿ 
‿ ― ‿ / ‿ ― ‿ / ‿ ― ‿ / ‿ ― ‿ 
Ik mag het niet lijen 
Te zien over straat, 
Je dochtertje rijen 
En zwieren zoo laat, 
En zingen 
En springen 
Met menig soldaat, 
En dansen 
Met hansen 
En vrolijke Franschen, 


Het kind van de schoolmatres Dieuwertje Jansen.

Even zoo de anapesten.

‿ ‿ ― 
‿ ‿ ― 
'k Had abuis 
Op mijn eer! 
En niet t'huis 
Is mijn heer. 


Aanm. De schrandere lezer begrijpt van zelf, dat deze toespraak door een knecht gehouden wordt tot iemand, dien hij voor een heer had gehouden, doch bij tijds nog voor een beer herkend, waarop deze hem even anapestisch antwoordt:

Dat abuis 
Hadt je al meer. 
't Is niet pluis 
Met mijn heer. 


NB. Wij bemerken tot onze spijt, dat wij geen ruimte meer hebben om het, tot goed verstand van dezen dialoog, zoo hoog noodzakelijke prentje hieronder te voegen, waarom de nieuwsgierige lezer verzocht wordt, het blaadje om te slaan.

{==174==} {>>pagina-aanduiding<<}


{== afbeelding 
	
De beer.==} {>>afbeelding<<}
    

Eenvoetige anapesten kunnen somtijds aanleiding geven tot twijfel aangaande de voetmaat; immers kan men regels als deze:

Nŏg ĭn bēd 
Liĕvĕ Jēt? 


door de verplaatsing der quantiteit als trocheeïsche verzen lezen, dus:

Nōg ĭn / bēd! 
Liēvĕ / Jēt. 


Nu eenige voorbeelden van twee, drie en viervoetige anapesten:

{==175==} {>>pagina-aanduiding<<}


‿ ‿ ― / ‿ ‿ ― / ‿ 
‿ ‿ ― / ‿ ‿ ― 
Wie kan reden mij geven, 
Waar mijn geld is gebleven? 
Wis een scheur in mijn zak, 
Waar mijn beursjen in stak. 



‿ ‿ ― / ‿ ‿ ― / ‿ ‿ ― 
‿ ‿ ― / ‿ ‿ ― / ‿ ‿ ― 
Plompe Teun was zoo dik als een ton: 
Amaryl was zoo mager als sprot: 
En schoon zij hem niet uitharden kon, 
Zoo bleef hij toch op haar als verzot. 



‿ ‿ ― / ‿ ‿ ― / ‿ ‿ ― / ‿ ‿ ― 
‿ ‿ ― / ‿ ‿ ― / ‿ ‿ ― / ‿ 
Niet voor jou noch voor mij is de kermis gemaakt, 
Met zen wilde en zen dure vermaken; 
En zoo 'k hoor, dat jij ooit er weêr heen bent geraakt, 
Dan zal ik met den stalzweep je raken. 
Dat was goed voor je trouwen; maar nou, dat je 't vat, 
Blijf je t'huis, als het hoort.... blikkedoossie! 
Bij je werk, bij je kind: - nou, ajuus! 'k ga naar stad. 
- ‘Voor de kermis?’ - Neen, voor de negotie. 



{== afbeelding 
	==} {>>afbeelding<<}
    


{==176==} {>>pagina-aanduiding<<}

Wij weten niet, of de lezer 't onthouden heeft, en anders herhalen wij hier wat op blz. 165 gezegd is, dat men, behalve op de voeten, ook op de snede van een vers te letten heeft.
Men heeft twee soorten van sneden, aangename en onaangename. Tot de laatste soort behoort een sneê door je tronie, 't zij die werkelijk of in figuurlijken zin gegeven wordt, de keizerssnede, en verder al de zoodanige, die met scherpe messen of scherpe tongen gegeven worden om iemand te kwetsen.
Tot de aangename soort brengt men daar-en-tegen een dikke sneê ossehaas, ham, tulband - de laatste goed gaar, niet tetsig of droog - deventerkoek of abrikozetaart: voorts zoodanige sneden als in een blad papier worden gedaan, met vele letters en cijfers overdrukt, en die men gewoon is, met een onduitsch woord, coupons te noemen: eindelijk, wanneer zij zuiver is, de snede, die aan een vers zijn behoorlijke afscheiding geeft.
De snede valt gemeenlijk in 't midden van het vers en deelt het in twee gelijke deelen, als b.v.

Ik ben / een kind. 
 
Mag ik je om een / zoentje vragen? 
 
Al de mooie meisjes / kommen in den hemel. 
 
Ik heb zoo langen tijd / staan roepen en staan schreeuwen. 


En wie nu begeert, dat zijn versregel niet onaangenaam klinke in fijngevoelige ooren, moet zorg dragen, dat de snede nimmer achter een korte of toonlooze lettergreep kome te vallen, als b.v. plaats heeft in de navolgende verzen:

Hij vrijt naar de / stokonde weeûw. 
 
Zij is de Tante van / mijns grootvaêrs achternicht. 
 
Hij stiet aan een / lantarenpaal zijn neus. 


Ook moet men zoo veel mogelijk vermijden, een woord, of

{==177==} {>>pagina-aanduiding<<}
't een sinaasappel waar, middel door te snijden, als b.v. op wolgende wijze:

Ik had van de/zen morgen juist belet. 
 
Nog heden komt mijn lie/ve Karoline t'huis. 


Op dit laatste voorschrift mag men zich echter een uitzondering veroorloven, wanneer midden in 't vers een samengesteld woord voorkomt, en op de lettergreep, die de snede voorafgaat, een bijzondere klemtoon valt, b.v.:

Die vent is on/uitstaanbaar in mijn oog. 
 
Nooit zult ge een echte bol in 't verzenmaken wezen, 
Als gij nooit onze vers/bouwkunde hebt gelezen. 


Tot het behandelen van die versbouwkunde gaan wij nu in de volgende afdeeling over.


Derde afdeeling. Over de kompositie.

De aanvang van elke dichterlijke loopbaan kenmerkt zich regelmatig door het voortbrengen van... onzin. Deze onzin onstant somtijds toevallig; doch ook niet zelden worden uitdrukkingen samengeflanst met geen ander doel, dan om gemeenzaamheid te verkrijgen met metrische schikking, als b.v. in de navolgende strofe eens veelbeloovenden jongelings:

O Henri! o Bataven! 
Zij sneden 't ijs daarheen: 
En zeggen tot hun slaven, 
En zagen 't hout meteen. 


Dit is echter een onvruchtbare arbeid. Ook bij 't schrijven van onzin kan men een goeden en een slechten smaak aan

{==178==} {>>pagina-aanduiding<<}
den dag leggen, en daarom is het nuttig, den onzin zoo volkomen mogelijk te maken. Schitterende voorbeelden daarvan kan de jeugdige dichter bij menigte in de letterkundige wereld vinden; voor 't oogenblik stelle hij zich te vreden met het staaltje, dat wij hem hier aanbieden:

Bedrukte ster! onbroederlijke taar! 
Ontbonden hoeksteen! IJzren overvaart! 
Rechtschapen hoogmoeds-weêrschijn! blikken wolken! 
Berouwvol hondgekras! gespleten volken! 
Verhaalt! Preädamitisch vloeikanon, 
Verbrijzel 't paterstuk, opdat de zon 
Gemeentebode en schrille pruimkonserven 
In kwistig duister teel! - O! dat ze omzwerven 
- Gij die het kunt - in oesterbarensnood, 
Thee, kippewijn, pomade! ach! - 't is de dood. 


Een zeer goede manier om poëetischen onzin te schrijven bestaat daarin, dat men op de tast uit de werken van dezen of genen vruchtbaren dichter regels of halve regels overneemt en die naar de kunst (secundum artem) aan elkander plakt met een beetje lijm uit eigen fabriek. Het samenstellen van zoodanigen onzin is niet alleen zeer aanbevelenswaardig als gezonde oefening, maar ook nuttig om altijd klaar te kunnen zijn, in geval b.v. een jonge juffrouw een versje voor haar album vraagt: zulke gedichten kosten weinig hoofdbrekens en zijn doorgaans naar allen schijn van dezelfde gehalte als de meeste dergelijke dichterlijke uitboezemingen, ja zij zullen nog dikwijls liefelijke tranen uit maagdelijke oogen doen vloeien. Wij achten ons gelukkig, in 't bezit te zijn van een staaltje dergelijke poëzie en het hier te kunnen mededeelen:

	De zwerver op den oceaan.
Daar bruischt de krijgsheld op uit d' Oceaan, 
Waar sombre wolken, als Meanders zwaan, 
Wier donzig floers hun weêrglans kwam beschijnen, 
En grondsaffier in 't avondrood verdwijnen; 

{==179==} {>>pagina-aanduiding<<}

Hoewel hun vleêrmuisvleugelwiekgeklep 
De tombe, met verbeeldings broze web 
Omsponnen, als een lentegraslucht afkoelt, 
En 't nagegalm des Noodlots ijzren staf voelt. 
O! wie het schetsen kon, 't scharlaken heil, 
Dat hem vertroost, met wondren boven peil! 
Als dartle zeên de rotsen overschuimen 
En Etna zelf, op 't bed van etherpluimen 
In slaap gewiegd, het eeuwenheugend rad 
Doet wentlen, mild met ambrozijn bespat! 
Niet gij, onttroonde bouheer der atomen, 
Die 't sterflied kweelt van IJslands balsemboomen! 
Het spraakloos meer, d' azure boezemtrots, 
Die, troetelkind des weemoeds, d' Alpenknots 
Op 't lillend zout der zilvren mastixvuren 
Tot splinters breekt, kan hij - 't mag zijn - verduren; 
Maar nooit den rook braveeren van dien dag, 
Verkondiger van lavaketens. - Ach! 
Zeg, zal vernieling in haar wierookkofferen 
De maagdetraan van Lyrnes zoogdier offeren? 
Zeg, zal de zoon der harmonie zich ooit 
Vermeten, in fazantendosch getooid, 
Op 't scheppingsfeest der vlammende lawienen, 
Met Barkaas leeuw den Cedergod te dienen? 
Neen, uit den afgrond van 't onmeetbaar duin 
Verheft zich nog de Liebaart boven 't puin 
En wappert op ontglommen zerkfestoenen, 
Waar zich Vulkaan en Artemis verzoenen. 
Ha! luister slechts! de looden wapenhal 
Ontlaadt haar breed gebloemte in Izis wal! 
De kinderstem, door 't somber brein verborgen, 
Verkondigt reeds de scheemring van dien morgen. 
Hij komt! hij komt! Niet langer zal de spruit 
Der zielsontroering, met haar spotgeluid, 
Vertroostings kruin in 's voorzaats hof trotseeren, 
Des ondiers duizling in zijn doolhof keeren: 
Terwijl de vrijheid, rampspoeds heilfontein, 
Des dichters hartgeheim weêr opspuit in zijn brein. 





{==180==} {>>pagina-aanduiding<<}

Vierde afdeeling. Over eenige bijzondere voetmaten.

Wij zouden aan groot verzuim schuldig zijn, indien wij geen melding maakten van eenige dichttranten, die niet precies tot de door ons bereids vermelde behooren, doch des-niet-te-min wel eens door Nederlandsche dichters gebruikt zijn, t.w.:
1o. Rijmlooze verzen, waarin de voetmaat aan 't Latijn is ontleend en de samenstelling daarvan, voor zoo verre het getal en de strekking der voeten betreft, zich regelt naar de latijnsche, doch de quantiteit naar den aard van onze eigene taal. Zoo, b.v. hexameters en pentameters, gene, bestaande uit zes voeten, onverschillig dactylen en spondeeën (d.i. voeten van twee lange lettergrepen), mids zoo, dat de voorlaatste altijd een dactylus en de laatste een spondéus zij: - deze, uit vijf voeten, aldus verdeeld, dat men 1o. twee voeten heeft (dactylen of spondeeën), 2o. een halven voet (lang), 4o. twee dactylen, 4o. weêr een halven voet (lang). b.v.:

― ― ― 
― ‿ ‿ / ― ‿ ‿ / ― ― / ― ‿ ‿ / ― ‿ ‿ / ― ― 
― ― 
― ‿ ‿ / ― ‿ ‿ / ― // ― ‿ ‿ / ― ‿ ‿ / ― 
Julia zij, die ik min, mij zoeter dan lekkere roomtaart, 
Wie, die haar schoon evenaart? zoek heel de Veluwe door. 
Vond men ooit krenten zoo zwart, zoo schittrend van kleur, als haar kijkers? 
Schijnt niet de fijnste Bordeaux bleekrood en fletsch bij haar blos? 
Kan ook de sneeuw der méringues haar boezem gelijken in blankheid? 
Vindt men een biefstuk zoo rood, en ook zoo malsch als haar mond? 
Neen! zij stem toe, en wat spoedig, binnen de kerk mij te trouwen, 
Of mij is, buiten de kerk, spoedig een grafsteen bereid. 


Aanm. Dewijl deze regels voornamelijk ten doel hebben, hen, die in 't verzenmaken nog onbedreven zijn, tot eigen oefening aan te sporen, wordt de dichtgierige lezer uitgenoodigd, zijn krachten eens te beproeven aan het veranderen van sommige in deze epizode voorkomende dactylen of misplaatste trocheeën in spondeeën.

{==181==} {>>pagina-aanduiding<<}

Voorts: de Saffische maat, dus genaamd naar Saffo, die - wat wij tusschen beiden aan onze schoone lezeressen moeten mededeelen - een dichteres was, en, ten gevalle van zekeren gevoelloozen jongen, haar eigen van kant maakte. - Deze verzen bestaan uit vier regels: de drie eerste wederom uit 1o. een trochéus, 2o. een spondéus, 3o. een dactylus, 4o. een trochéus, 5o. een spondéus, - en de vierde uit een dactylus en een spondéus. b.v.:

― ‿ / ― ― / ― ‿ ‿ / ― ‿ / ― ― 
― ‿ ‿ / ― ― 
Vrinden! zulk leed kan ik niet langer uitstaan? 
't Is veel meer dan Witteblom dragen kan. 'k Roep, 
'k Roep dan: Vaart wel! aardappels! bogert! moestuin! 
'k Spring in de sloot. Ay! 



{== afbeelding 
	==} {>>afbeelding<<}
    


{==182==} {>>pagina-aanduiding<<}

2o. Verzen zonder regel, of knuppelverzen. De Schoolmeester heeft daarvan uitmuntende voorbeelden geleverd, nagevolgd door een legio poëtasters, die zelfs geen gewoon vers kunnen maken, dat goed is.
De meeste vervaardigers van dergelijke verzen stooren zich even weinig aan de Syntaxis (wij durven er bij voegen, aan de Spelling) als aan de Prosodie. Het volgende uittreksel, ontleend aan een onuitgegeven gedicht, waarvan de titel luidt: de Liedertafel te Bulderstad, komt ons voor, een vrij goed voorbeeld aan te bieden van Nederduitsche knuppelverzen:

Een heer, die juist voorbij ging, 
Was geweldig verbaasd, toen dat gezing 
Zoo op eenmaal aanving. 
‘Hemelsche goedheid!’ zeî hij: ‘wat intoneeren zij valsch! 
Het zou mij niet verwonderen, als 
Zoo straks de glazen, (die in 't buffet stongen) 
Op dat geluid allemaal aan scherven sprongen.’ 


Knuppelverzen worden doorgaans gebezigd door naamlooze dichters, om de zedekundige bespiegelingen te belichamen, waartoe een woord of een strafoefening stof verschaft aan gevoelige en denkende menschen. Wij hopen, dat de wenken, door ons, betreffende de Prosodie, in dit Hoofdstuk gegeven, eenigszins mogen dienen tot het gemakkelijker maken, misschien tot het verbeteren van de behandeling dier onderwerpen, beiden zoo uitsluitend geliefd bij de rondreizende dichters, en beiden zoo hoogst belangrijk: - Liefde en Moord.



{==183==} {>>pagina-aanduiding<<}

Vijfde afdeeling. Nog een paar gewichtige waarschuwingen.

De hier volgende aanmerkingen hebben betrekking op alle soorten van verzen.
1o. Wanneer in een vers een slotlettergreep eindigt met een stomme e, als in liefde, deze, gevoelde, en het onmiddelijk volgende woord begint met een klinker, heeft er plaats wat men in-een-smelting of elisie noemt, dat wil zeggen, de laatste lettergreep van 't voorste en de eerste van 't volgende woord gelden te samen voor maar één lettergreep, of een halven voet, en men spreekt b.v. de aard uit als stond er daard. Zoo telt b.v. de eerste regel in het navolgende distichon (of tweeregelig gedicht),

Bekoorbre Adèle, alle andre, aanminnige, aardige oogen 
Zijn, waar men de uwe ziet, beroofd van haar vermogen, 


inderdaad negentien lettergrepen; doch ten gevolge van de elisie worden zij tot dertien verminderd, en moet men lezen, als stond er:

Bekoorbradèlallandraanminnigaardigoogen. 


Wij erkennen, dat de dichter in dezen regel wel eenigszins misbruik heeft gemaakt van zijn snoeirecht.
Het is alzoo om de opgegeven reden ook niet aanbevelingswaardig, als een regel met een stomme e eindigt, den volgenden met een klinker te doen beginnen, en ze op die wijze in elkander te doen vloeien, als b.v.:

Ik heb een bede 
Aan u mijn schat, 
Zeg gaat gij mede 
Al naar de stad. 



{==184==} {>>pagina-aanduiding<<}

2o. Het is, over 't algemeen, niet geöorloofd, een woord aan 't slot van een vers af te breken en het volgende met het overschot te beginnen. Zoo moeten regels als de volgende niet tot voorbeeld genomen worden:

Ik zou wel graag een appel 
uit den schotel snappen; 
maar ik vrees voor klappen; 
want op zulke grappen 
is papaatje niet gesteld: 
- volstrekt niet, ziet ge? 


't Is waar, op elken regel bestaan uitzonderingen, en zoo ook is er van de hier door ons gelaakte dichterlijke vrijheid geen ongelukkig gebruik gemaakt in de navolgende strofe eener aandoenlijke romance:

'k Verteer als gloeiend lava: 
'k Verkwijn van droefenis, 
Nu mijn geliefde kavalerist 
vertrokken is. 


of in de fiere weigering der jonkvrouw uit een andere garnizoenstad:

'k Ben doof gelijk een kwartel 
Voor al nw smeekgebeên: 
'k Bemin mijn dappren artillerist, 
en hem alleen. 


Het is ook weinig gepast, een regel te besluiten met een lidwoord of toonloos voornaamwoord. Af te keuren is alzoo de derde regel in den navolgenden treurzang:

'k Zoek vruchtloos mijn beminde, 
'k Weet niet, waar ik hem vinde: 
Zegt vrienden, schuilt hij in de 
Plataan of in de linde? 


en de tweede, in de vraag, door een kommies gedaan, toen de accijns op de varkens nog bestond:

{==185==} {>>pagina-aanduiding<<}


Zeg, hebje er op gelet? 
Verborg de schobbert het 
Speenvarken in zijn bed? 



{== afbeelding 
	==} {>>afbeelding<<}
    

Even zoo is het gelegen met den eersten regel van den alom vermaarden lierzang uit een treurspel, dat uitgegeven en vertoond zal worden, zoodra het gemaakt zal zijn,

Werd gij mijn kind of haar 
Verleider niet gewaar? 





{==186==} {>>pagina-aanduiding<<}

Zesde afdeeling. Van de rusten en leesteekens.

Wij hebben in een vorig hoofdstuk, over het lezen van proza sprekende, reeds gewaagd van de noodzakelijkheid, om op punten en kommaas te letten en die niet te plaatsen waar zij niet behooren. Niet minder van belang is zulks bij het lezen van poëzie, ja in zoo verre nog meer, als de poëzie een meer verheven toon aanslaat, en het kontrast, dat men verkrijgt door verkeerde zinscheidingen, sterker en dwazer wordt. Verbeeldt u, b.v. iemand, die u de eerste strofe van 't Wilhelmus op de navolgende wijze voordreunde:

Wilhelmus! - Van Nassouwe 
Ben ik. Van 't Duitsche bloedt 
Aan 't Vaderland. Getrouwe 
Ben ik. Tot in den doedt. 
Een Prince van Oraniën, 
Ben ik. Vrij onverveert 
Een Koning van Hispaniën. - 
Heb ik altijt geëert. 


Eenige andere voorbeelden van dergelijk verkeerd afbreken (of ademhalen waar 't niet te pas kwam), zijn ons meermalen voorgekomen bij 't vertoonen van Vondels Gijsbreght van Amstel, en wij geven die hier bij voorkeur, omdat wij het stuk bij de meesten onzer lezers als bekend veronderstellen. - Zoo hoorden wij eens een akteur, die voor Diderik van Haarlem speelde, vader Willebrord op de navolgende wijze toespreken:

{==187==} {>>pagina-aanduiding<<}


{== afbeelding 
	
Karthuizerbroêr, hier, geld! - Geen prevelen noch preêken.
==} {>>afbeelding<<}
    

en vader Willebrord zelf vertelde niet zelden aan Gijsbreght, met het ernstigste gezicht van de wereld:

De Hoofden lagen vast: ellendig, overhoop. 


Weêr een ander, midden in den regel door een hoestbui gekweld, liet dien aldus hooren:

O Gijsbreght, laat gij nu uw nicht? - Klaar is verlegen; 


wat aanleiding gaf tot de illustratie, die op de volgende bladzijde voorkomt, te laat, helaas! om door onzen uitgever in zijn geïllustreerden Vondel te worden opgenomen.

{==188==} {>>pagina-aanduiding<<}


{== afbeelding 
	
==} {>>afbeelding<<}
    

Wie alzoo begeert, dat men zijn verzen naar behooren zal lezen, dient zelf goed op te passen, hoe hij zijn punten en kommaas zet. Het maakt toch een groot onderscheid, of men schrijft:

Mijn moeder niet, papa is hier in huis de baas, 


dan wel, wat waarschijnlijk ook juister wezen zal:

Mijn moeder, niet papa is hier in huis de baas. 


In 't kort, een goede interpunktie is de ziel der Prosodie, gelijk punktualiteit de ziel is eener ordelijke Maatschappij.
Wij hopen nu geen punt te hebben overgeslagen, en zetten hier dus voor goed een







{==189==} {>>pagina-aanduiding<<}

J. Noordegraaf Jacob van Lennep en zijn Vermakelijke Spraakkunst

‘I hate grammar. What's the use of it?’


George Eliot, Middlemarch

{== afbeelding 
	
‘Deuze jongen hettet gedaan.’
==} {>>afbeelding<<}
    


{==191==} {>>pagina-aanduiding<<}

‘Hebt gij de “vermakelijke spraakkunst” al gezien?’ schrijft Flanor in De Nederlandsche Spectator van 11 november 1865. ‘De titel vermeldt als auteur alleen een lid van de akademie. Niemand behoeft evenwel lang te gissen wie dat lid is.’ Over de identiteit van het Akademielid heeft inderdaad nooit enige twijfel bestaan. De slechte ontvangst die indertijd zijn vermakelijke vaderlandse geschiedenis te beurt was gevallen, had Mr. Jacob van Lennep (1802-1868) er niet van weerhouden zich nog eens te wagen aan iets in het komische genre. In november 1865 verscheen zijn Vermakelijke Spraakkunst bij de Gebroeders Binger te Amsterdam. Het boek heette samengesteld door ‘Een lid van de Akademie’; de illustraties, een aantal ‘leerzame en opwekkende houtsneden’, waren vervaardigd door de Haagse schilder en graveur Elchanon Verveer (1826-1900).
Over Van Lennep en z'n spraakkunst zou uiteraard meer te zeggen zijn dan in deze uitleiding gebeurt. Ik heb me beperkt tot een drietal zaken. Allereerst volgt een overzicht van wat er eind '65 in De Nederlandsche Spectator over de spraakkunst is geschreven, in het bijzonder naar aanleiding van de ontdekking van het feit dat Van Lenneps werk naar Engels voorbeeld is opgezet. Vervolgens geef ik in grote lijnen aan, hoe Van Lennep zijn Engelse en Nederlandse bronnen gebruikt heeft. De serieuze kant van de spraakkunst komt daarna aan de orde. Ik wil laten zien, dat Van Lennep met dit boek bewust partij koos in een discussie die tien jaar eerder begonnen was, maar die nog niets aan actualiteit had ingeboet. Bij wijze van verantwoording is er een korte opgave van geraadpleegde literatuur.


{==192==} {>>pagina-aanduiding<<}

1

Een week na Flanors aankondiging wijdt de Spectator een vrij uitvoerige ‘vermakelijke bespreking’ aan dit ‘vermakelijk boek’ (18 november 1865). ‘Het verheugde mij reeds toen ik het boek slechts aangekondigd zag; ik was, om met den telegraafdraad te spreken, in gespannen verwachting,’ deelt een anonieme criticus ons mee. ‘Ziedaar, dacht ik, dat zal een licht zijn in de duisternis, en zoodra het zal verschijnen, zal het ook ver schijnen.’ Aan een uitvoerige analyse wil de recensent zich niet wagen. Zijn bespreking is grotendeels een aaneenschakeling van wat melige woordspelingen, voorafgegaan door min of meer obligate klaagzangen over toenmalige spellingkwesties. Het oordeel valt positief uit, en het advies luidt dan ook: koop, zie en lees.
Onder de titel ‘Nog vermakelijker’ verschijnt in het nummer van 25 november een ingezonden stuk van de hand van J.v.R. Op aanbeveling van de Spectator heeft hij een exemplaar van De Vermakelijke Spraakkunst gekocht en spijt heeft hij daar niet van, want het is, ‘zooals ge wel zegt, een goed en nuttig boekje, dat binnen kort gewis al de vervelende spraakkunsten van Weiland c.s. van de school zal verdringen’. Maar nu de beoefening van het Engels zo toeneemt, vervolgt hij, ‘wou ik van mijn kant ook wel een boekje aanbevolen hebben’. Hij attendeert dan op ‘The comic English Grammar. With fifty illustrations by J. Leech’ in 1851 te Londen bij Richard Bentley uitgekomen:
‘Het boekje in quaestie is, in tegenstelling van de Vermakelijke Spraakkunst, niet nieuw;... (op de Spraakkunst heb ik geen jaartal gevonden: misschien is die dus veel ouder); oorspronkelijk is 't ook niet, althans er staat zooveel in, dat ik in de Spraakkunst ontmoet, dat ik het alle aanspraak op oorspronkelijkheid met volle gerustheid durf ontzeggen.’
Aan de hand van een paar voorbeelden laat J.v.R. zien, ‘dat men er niet alleen volkomen denzelfden gedachtengang, maar zelfs doorgaans woordelijk dezelfde uitdrukkingen in ontmoet’. De door hem aangehaalde gedeelten komen duidelijk overeen met

{==193==} {>>pagina-aanduiding<<}
passages uit het boek van Van Lennep - ook voor J.v.R. was het niet twijfelachtig wie de auteur van De Vermakelijke Spraakkunst was. En aan de relatie tussen de illustraties in beide boeken tenslotte geeft J.v.R. eenzelfde draai: ‘De prentjes... in de grammar zijn van den helaas te vroeg aan de kunst ontvallen John Leech, die zich kennelijk heeft geïnspireerd op de prentjes van zijn hollandschen voorganger’. De kunstgreep van J.v.R. was overigens jaren eerder toegepast in het spottijdschrift Braga, waar men gewezen had op de veelvuldige ‘litterarische diefstal’ door verscheidene Engelse schrijvers ‘aan Mr. Jacob van Lennep gepleegd’.
In het volgende nummer van de Spectator (2 december) reageert de illustrator Elchanon Verveer geheel in stijl. Hij betuigt aan J.v.R. zijn ‘bijzonderen dank’ voor het feit dat deze hem de mentor van John Leech heeft genoemd: ‘Bij de erkende verdiensten van den geestigen teekenaar van de Punch kan eene dergelijke in het openbaar uitgesprokene onderscheiding, niet dan hoogst eervol zijn’. Verveer maakt van de gelegenheid gebruik J.v.R. te vragen, ‘mij uw exemplaar van den Comic Grammar, die hier te lande zeldzaam schijnt te wezen, voor enige dagen ter inzage te zenden, opdat ook ik mij zou kunnen overtuigen van de gegrondheid der door u tegen den heer Leech ingebragte beschuldiging’. Voorlopig is hij echter van mening, ‘dat de uitgever of schrijver van den Comic Grammar den heer Leech dezelfde onderwerpen heeft opgegeven, als die, welke door mij geteekend werden en dat het daarom misschien onvoorzichtig was de nagedachtenis van John Leech van plagiaat verdacht te maken’.
De redactie ziet geen aanleiding aan de woorden van Verveer te twijfelen; in een naschrift concludeert ze, ‘dat de geachte kunstenaar zelf het bestaan van de Comic Grammar niet gekend heeft. Ook hij schijnt dus tot de gefopten te behooren’. Wel merkt ze op, dat de door J.v.R. gesignaleerde overeenkomst tussen sommige illustraties in beide boeken ‘werkelijk en op zeer in het oog vallende wijze’ bestaat. ‘Het lid der Akademie heeft dus waarschijnlijk den teekenaar zijne opgaven gedaan’, besluit de redactie.
Van Lennep voelt zich nu genoodzaakt ‘de pen op te vatten, ten

{==194==} {>>pagina-aanduiding<<}


{== afbeelding 
	==} {>>afbeelding<<}
    


{== afbeelding 
	
Bovenste tekening: The Comic English Grammar p. 69 Onderste tekening: De Vermakelijke Spraakkunst p. 55==} {>>afbeelding<<}
    


{==195==} {>>pagina-aanduiding<<}


{== afbeelding 
	==} {>>afbeelding<<}
    


{== afbeelding 
	
Bovenste tekening: The Comic English Grammar p. 89 Onderste tekening: De Vermakelijke Spraakkunst p. 84==} {>>afbeelding<<}
    


{==196==} {>>pagina-aanduiding<<}
einde den heer Verveer te zuiveren van den onverdienden blaam, als had hij zich, bij het teekenen der illustraries, door de plaatjes uit the comic grammar laten inspireeren’. Daartoe geeft hij in de Spectator van 9 december opening van zaken over het ontstaan van de spraakkunst:
‘Reeds negen jaren is het geleden, dat ik, aan de podagra te bed liggende, het Engelsche boek las en ik, tot verstroojing en opbeuring, beproefde, een dergelijk werk in 't Hollandsch te schrijven. Ik sprak met de heeren Binger over de uitgave en ons voornemen was toen, eenvoudig de plaatjes van Leech waarvan ik een lijst had opgemaakt, na te drukken, wat, in dat geval, niet onvermeld zou zijn gebleven. Het boek bleef toen liggen, en het werd later, ja tot twee reizen toe, geheel door mij omgewerkt. Toen nu eindelijk tot het drukken besloten werd, oordeelden de uitgevers wenschlijk en betamelijk, dat het boek met nieuwe plaatjes, door een Hollandschen kunstenaar vervaardigd, werd opgeluisterd, en zij zonden het handschrift aan den heer Verveer, met de lijst, maar natuurlijk zonder de comic grammar; dewijl het wel van zelf sprak, dat het zien van reeds bestaande plaatjes hem zou belemmerd hebben, de opvattingen en luimen te volgen van zijn eigen speelsch vernuft. De heer Verveer kende dus de Engelsche plaatjes niet: - hij verklaart dit bovendien zelf, en dewijl niemand het tegendeel zelfs zou durven beweeren, zal op dit punt wel ook niemand een enquête willen provoceeren - en het is juist omdat hij die plaatjes niet kende, dat hij er in geslaagd is, illustraties te leveren, die, wat gedachte en uitvoering betreft, de vergelijking met de Engelsche gerust kunnen doorstaan, zoo zij die niet overtreffen.’
Bij de lof die Van Lennep zijn illustrator toezwaait, past in elk geval de kanttekening, dat de plaatjes van Verveer wat grover zijn uitgevallen dan die van Leech. Verder is opgemerkt, dat in vergelijking met de tekeningen van de Engelsman die van Verveer burgerlijk en conventioneel zijn. Dat ze ook ‘met een enkele uitzondering, stuk voor stuk van de Engelse kunstenaar zijn afgekeken’, zoals R.W. Zandvoort meent, lijkt me niet juist. Tussen sommige illustraties bestaat een duidelijke overeenkomst, had de redactie van

{==197==} {>>pagina-aanduiding<<}
de Spectator geconstateerd; niet tussen alle. Een aantal Nederlandse illustraties heeft geen Engelse tegenhanger, en verscheidene tekeningen van Leech hebben geen pendant in Van Lenneps boek. Vooralsnog zie ik geen reden te twijfelen aan de door Van Lennep gegeven lezing, dat Verveer door hem schriftelijk is geïnstrueerd.
Hoewel hij dat eigenlijk niet nodig vindt, maakt Van Lennep van de gelegenheid gebruik zich te verdedigen tegen de beschuldiging dat zijn boek een vertaling uit het Engels zou zijn: ‘Een nederduitsche spraakkunst, die een vertaling uit het engelsch zou zijn! Maar dat zou immers als de ongerijmdheid zelve geklonken hebben, en niemand, zelfs J.v.R. niet, zou zoo iets hebben kunnen gelooven!’
En verder, betoogt Van Lennep, heeft iedereen de auteur van de spraakkunst direct herkend; dat is het bewijs dat ik er een geheel eigen werk van heb weten te maken. Bovendien heb ik niet alleen aan The Comic Grammar ‘stof voor mijn boek ontleend’, maar ook aan de Nederlandse spraakkunsten van Brill en Kuyper. Kortom, ik heb het boek helemaal verhollandst en er een eigen stempel op weten te drukken, zodat het gerust een oorspronkelijk werk genoemd kan worden, luidt de argumentatie van de ‘steller (of compilator, zoo gij wilt)’ van de Vermakelijke Spraakkunst.
In een rijmalfabet aan het eind van zijn weerwoord verwerkt Van Lennep nog een paar stekeligheden aan het adres van Flanor, die naar eigen zeggen ‘exceptis excipiendis’ het boek niet zo erg vermakelijk had gevonden. De Spectator van 16 december bevat een enigszins geprikkelde reactie van Flanor, die vindt dat Van Lennep om de zaak heen is blijven draaien:
‘Er moest namelijk bewezen worden dat de Vermakelijke spraakkunst oorspronkelijk was, althans zoo goed als oorspronkelijk. De toer is behendig gedaan, maar men ziet toch de volte, den dubbelen bodem en het wegmoffelen van den zakdoek, niettegenstaande de prestidigateur [sc. goochelaar] de aandacht van zijn publiek op iets anders afleidt.’
Als vertaling is het boekje een meesterstuk, ‘en gij doet u zelven onregt als gij u dien laauwer van 't hoofd neemt’, merkt Flanor tenslotte op.

{==198==} {>>pagina-aanduiding<<}


{== afbeelding 
	==} {>>afbeelding<<}
    


{== afbeelding 
	
Bovenste tekening: The Comic English Grammar p. 106 Onderste tekening: De Vermakelijke Spraakkunst p. 99
==} {>>afbeelding<<}
    


{==199==} {>>pagina-aanduiding<<}


{== afbeelding 
	
==} {>>afbeelding<<}
    


{== afbeelding 
	
Bovenste tekening: The Comic English Grammar p. 128 Onderste tekening: De Vermakelijke Spraakkunst p. 114==} {>>afbeelding<<}
    




{==200==} {>>pagina-aanduiding<<}

2

Het Engelse boek dat Van Lennep, ‘aan de podagra te bed liggende’, gelezen had, was The Comic English Grammar; a new and facetious Introduction to the English Tongue. Deze spraakkunst was in 1840 anoniem verschenen en in de jaren veertig enkele malen herdrukt; in 1851 bracht de Londense uitgever in zijn ‘shilling series’ een goedkope editie op de markt. Tot in onze eeuw zijn heruitgaven verschenen. De auteur was Percival Leigh (1813-1889), die vanaf 1841 meewerkte aan Punch. Zijn voornaamste werk, Manners and Customs of ye Englyshe (1849), is wel gekarakteriseerd als ‘a clever sarcastic chronicle of prevailing fashions and opinions’. In 1840 publiceerde hij ook een Comic Latin Grammar, die net als de andere spraakkunst anoniem verscheen. Zijn vriend John Leech (1817-1864), eveneens jarenlang gewaardeerd medewerker van Punch, verzorgde de illustraties in beide Comic Grammars.
Het meest gezaghebbende werk op spraakkunstig gebied was toentertijd Lindley Murray's English Grammar, adapted to the different classes of learners. De auteur was een Amerikaanse Quaker die zich in Engeland had gevestigd. Zijn spraakkunst, in 1795 voor het eerst verschenen, had een enorm succes en kende talloze edities. Het is moeilijk een grammatica aan te wijzen die zo bekend en zo populair geworden is en dat tot ver in de negentiende eeuw gebleven is. In haar Middlemarch (1871-72) verzekert George Eliot ons dat Mrs. Garth zelfs ‘in a general wreck of society would have tried to hold her “Lindley Murray” above the waves’.
Het verbaast dan ook niet, dat Leigh juist die spraakkunst tot uitgangspunt heeft genomen. Zijn boek kan dan ook beschouwd worden als een ‘vermakelijke’ versie van Murray's English Grammar. Wie de inhoudsopgave van Van Lenneps spraakkunst bestudeert, weet vrij goed hoe Murray's boek in elkaar zit. Die verwantschap laat zich bijvoorbeeld duidelijk aflezen aan de manier waarop bij Van Lennep de syntaxis is georganiseerd: in 22 regels. Ook bij Murray wordt de ‘Syntax’ in evenzovele regels behandeld. Op

{==201==} {>>pagina-aanduiding<<}
een aantal plaatsen vinden we Murray nagenoeg ongewijzigd bij Van Lennep terug. Eén voorbeeld:
‘To produce the agreement and right disposition of words in a sentence, the following rules and observations should be carefully studied’ (EG)
‘To produce the agreement and right disposition of words in a sentence, the following rules (and observations?) should be carefully studied’ (CG)
‘Ten einde nu altijd de behoorlijke overeenkomst en woordschikking in een volzin te brengen, behoort men de navolgende Regels (en aanmerkingen) zorgvuldig in praktijk te brengen’ (VS)
Veelal heeft Leigh de tekst in vermakelijke zin aangevuld of bijgesteld:
‘A sentence is an assemblage of words, forming a complete sense’ (EG)
‘A sentence is an aggregate of words, forming a complete sense.
Sometimes, however, a sentence is an aggregate of words forming complete nonsense...’ (CG)
‘Een volzin is een vereeniging van woorden, die een vollen of volkomen zin uitmaken.
Somtijds echter is een volzin een vereeniging van woorden, die volkomen onzin uitmaken...’ (VS)
Sommige grapjes van Leigh gaan zonder Murray verloren. Zo verandert Leigh Murray's voorbeeldzin ‘The master who taught us’ in ‘The master who flogged us’. Bij Van Lennep heet het dan: ‘de beul, die hem geeselde’.
Van Lennep weet de Engelse voorbeelden op soms heel vernuftige wijze te verhollandsen. Veelal volgt hij de Engelse tekst op de voet. Hele stukken worden in al dan niet vrije vertaling overgenomen: de brief van de Leidse dienstmaagd (p. 8-9), de brieven van de vrijers a.b. en y x (p. 105-106) en het onzinvers ‘De zwerver op den oceaan’ (p. 178-179), dat bij Leigh ‘The ocean wanderer’ heet (‘Bright breaks the warrior o'er the ocean wave’), om een paar voorbeelden te noemen. Voor J.v.R. was het niet moeilijk een aantal van dergelijke gevallen aan te wijzen: de Comic Grammar heeft

{==202==} {>>pagina-aanduiding<<}
niet alleen als inspiratiebron, maar overduidelijk ook als legger gediend.
Wat bedoelde Van Lennep nu met ‘de Spraakkunsten van de heeren Brill en Kuyper’? W.G. Brill (1811-1896), hoogleraar Nederlands te Utrecht, was de auteur van een omvangrijke Hollandsche Spraakleer (1846), een boek vol geleerde verwijzingen naar het Sanskrit, Hebreeuws, Grieks, Latijn, Gotisch enz. Op dit werk baseerde hij enkele jaren later een Nederlandsche Spraakleer, die bestemd was voor het toenmalige vwo. Het boek verwierf in de jaren vijftig groot gezag. De stof van deze tot 1866 tweedelige spraakleer werd behandeld in vier ‘boeken’, wat een zeer klassieke indeling is, Het eerste deel (18491, 18603) bevatte wat vroeger wel ‘etymologie’ werd genoemd, de ‘klankleer, woordvorming, aard en verbuiging der woorden’. De opbouw ervan is niet wezenlijk gewijzigd t.o.v. 1846.
Met zijn verwijzingen naar G. Kuyper, ‘wiens boek zulk een schat/van niet-vermaaklijke spraakkunst bevat’, doelt Van Lennep op G. Kuyper Hzn. (1815-1879) en diens Beginselen der Nederduitsche Spraakleer voor Schoolgebruik (18441, 18658), een vrij traditioneel opgezet boek. De taalkundige werken van deze voormalige docent Nederlands aan de kma hadden volgens een tijdgenoot ‘veler, zeer veler harten veroverd’. De onderwijzers die zich, al dan niet onder dwang, in Brills spraakleer verdiept hadden, waren niet verder gekomen dan het te beschouwen ‘als een in nevelen gehuld geheimenis, welks aanschouwing of bespreking hun eene kille huivering door de leden jaagt’.
In De Vermakelijke Spraakkunst is de invloed van Brill vooral merkbaar in het gedeelte over de woordgronding of etymologie. Met name wat betreft het aantal woordsoorten en de (volgorde van) behandeling ervan heeft het werk van Brill als uitgangspunt gediend. Een paar voorbeelden moeten volstaan.
- Bij Murray/Leigh wordt het lidwoord (Chapter ii in de etymologie) behandeld vóór het zelfstandig naamwoord (Chapter iii). Van Lennep kiest voor de volgorde die in de Nederlandsche Spraakleer wordt aangehouden: zelfstandig naamwoord eerst. Hij

{==203==} {>>pagina-aanduiding<<}
verplaatst daarom het hoofdstuk over het lidwoord naar achteren, zodat het zelfstandig naamwoord nu het eerst aan de orde komt. De nummering van dit hoofdstuk wordt gewijzigd (Chapter iii wordt hoofdstuk twee), maar Van Lennep laat na, deze aanpassing verder door te voeren: op zijn tweede hoofdstuk (p. 29-46) volgt nu het vierde hoofdstuk (p. 47-53).
- Bij Murray/Leigh ontbreekt het telwoord als woordsoort; zij komen uit op negen woordsoorten. Zich baserend op Brill voegt Van Lennep een eigen hoofdstuk over de telwoorden toe (p. 73-75) en last dit in na het hoofdstuk over de lidwoorden (p. 68-72). Zo wordt duidelijk waarom De Vermakelijke Spraakkunst in het etymologiegedeelte twee hoofdstukken meer telt dan Murray / Leigh (resp. dertien en elf).
- Het opvallende verschil in opbouw van het hoofdstuk over de voornaamwoorden kan ook tot Brill herleid worden. De Engelse indeling in drie hoofdsoorten is vervangen door een indeling in zeven gelijkwaardige voornaamwoorden, in dezelfde volgorde die we bij Brill aantreffen. Ik kom op Brill nog terug, maar voor dit onderdeel kan de conclusie zijn, dat Van Lennep hier aan de hand van Brill in een aantal opzichten sterk ‘verdietst’ heeft.
Kuyper is minder prominent aanwezig. Een paar keer maar wordt naar z'n spraakleer verwezen. In het gedeelte over de ‘klankmaatkunde’ heeft Van Lennep, in vergelijking met z'n Engelse voorbeeld, enkele paragrafen toegevoegd. Het hoofdstuk ‘Over de samenstelling van de proza’, dat volgt op het eerste hoofdstuk ‘Over de uitspraak’, is wat betreft twee van de drie afdelingen een op Kuyper geïnspireerde toevoeging van de hand van Van Lennep. Het gaat hier om ‘Over de goede volgorde der woorden’ (p. 154-155) en ‘Over de behoorlijke samenstelling der volzinnen’ (p. 156-158). Het stuk ‘Over de leesteekens’ (p. 158-161) is weer gevolgd naar Leigh, die dit onderwerp in zijn boek pas later aan de orde stelt. Na deze paragrafen als ‘Tweede hoofdstuk’ te hebben ingelast ging Van Lennep weer verder met hoofdstuk twee van zijn Engelse voorbeeld. Hij vergat (?), dat hij zojuist zelf al een tweede hoofdstuk had geschreven, met als resultaat dat er hier twee tweede hoofdstukken zijn.

{==204==} {>>pagina-aanduiding<<}

Van Lennep had gelijk, toen hij wees op de spraakkunsten van Brill en Kuyper. Met recht kon hij volhouden dat zijn boek niet louter vertaling was. Maar dat hij aan de Comic Grammar ‘stof ontleende’ voor z'n eigen boek, is een understatement. Inderdaad, hij bewerkte, schrapte en voegde toe, kortom, verdietste naar 's lands gelegenheid. Dat neemt niet weg, dat De Vermakelijke Spraakkunst voor een aanzienlijk deel (minstens voor de helft, schat Zandvoort) gewoon vertaald is uit het Engels. Al met al is het boek toch het beste als een Nederlandse bewerking te typeren.
Bij verschillende gelegenheden en op verschillende manieren heeft men Van Lennep van plagiaat beschuldigd. Zijn repliek in dit geval was: wijs me maar eens één enkele spraakkunst aan ‘die niet hier of daar op de leest eener vroegere geschoeid is’. Een op zich terechte opmerking. Murray's English Grammar is een - overigens knappe - compilatie uit achttiende-eeuwse Engelse spraakkunsten. De Nederduitsche Spraakkunst (1805) van Pieter Weiland, de belangrijkste spraakkunst vóór Brill, is een bijna plagiërende navolging van een Duitse grammatica, terwijl voor Brills spraakleer ook een Duits werk model heeft gestaan. En de stukken die Van Lennep uit Kuyper haalt, zijn op hun beurt weer ontleend - mijn verhaal wordt eentonig - aan een Nederlands boek dat ook weer geheel en al compilatie is. In principe ging Van Lennep niet anders te werk dan menig tijdgenoot. Het navolgen van Leigh is dan ook geen punt van kritiek geweest. Wat men hem kwalijk heeft genomen, is uitsluitend dat hij zijn belangrijkste bron niet openlijk heeft vermeld.
In 1866 publiceerde Van Lennep een Vermakelijke Latijnsche Spraakkunst. In het Nederlandse vers vooraf dichtte de ‘Samensteller’: ‘'t Is - als wel van zelf spreekt - uit het Engelsch vertaald’. Verdere discussie bleef dan ook uit.
Tenslotte dit. Leigh heeft in zijn spraakkunst nogal wat hatelijkheden verwerkt aan het adres van verschillende groepen. Hij spot met het taalgebruik van Joden, Fransen, Amerikanen, Quakers, ‘the lower or illiterate classes’. Ook de politici moeten het ontgelden. Van Lennep heeft de meeste van deze soms onaangename ste-
{==205==} {>>pagina-aanduiding<<}
keligheden niet overgenomen. Fransen bijvoorbeeld komen nog wel voor, en ook de politiek krijgt regelmatig een sneer, maar in vergelijking met de Engelse spraakkunst is de Nederlandse versie niet anders dan goedaardig te noemen, eerder komisch dan satirisch.


3

‘Het wonderlijkste van dit boekje is echter dat niet alles gekheid is. Er is integendeel ook veel in dat “heusch gemeend” is,’ merkt Flanor op in zijn aankondiging van De Vermakelijke Spraakkunst. Hij heeft gelijk, en het is niet moeilijk aan te geven wat dat serieuze element nu wel is. Duidelijk wordt dan ook, waarom Van Lennep zich op de titelpagina als Akademielid heeft laten vermelden.
Jacob van Lennep heeft het nadrukkelijk gemunt op het officiële ‘voorzangers-Nederduitsch’ (een voorzanger in de Hervormde Kerk was nog stijver dan wat het volk ‘een blikken dominee’ noemde, legt Gerard Brom uit). Het is het soort Nederlands dat door de spraakkunsten geleerd wordt, maar - de spraakkunsten leren vooral hoe men niet spreekt, weet Van Lennep. Het voorzangers-Nederduitsch wordt onder meer gekenmerkt door de aanwezigheid van woorden en taalvormen die in het gewone taalgebruik nauwelijks voorkomen. Daartoe behoren genitieven (‘De rotting mijns knorrigen ooms’ - zo praat geen mens) en betrekkelijke voornaamwoorden als hetwelk en dewelke en vormen als wiens of wier. Sommige grammatica's vermelden ook nog de bijvoegende wijs (conjunctief), maar die kunnen we best missen, vindt Van Lennep. Wie zegt er nu ooit: ‘Ik wenschte, dat er een einde aan dat gezeur kwame’? Professor Roorda heeft dan ook rustig alle voorzangers kunnen uitdagen ‘hem een ander voorbeeld aan te voeren van een bijvoegende wijs buiten 't zij en 't ware’ (p. 81). En met die opmerking verwijst Van Lennep naar een discussie die de lezers van z'n spraakkunst niet onbekend geweest kan zijn.
Op 18 juni 1855 had de oriëntalist Taco Roorda (1801-1874) in

{==206==} {>>pagina-aanduiding<<}
de vergadering van de letterkundige afdeling van de Koninklijke Academie van Wetenschappen een voordracht gehouden met de titel ‘Over het onderscheid tusschen spreektaal en schrijftaal’. Daarin wees hij op het grote verschil dat er, niet alleen in het Nederlands, bestond tussen de gesproken en de geschreven taal. In afwijking van wat toen gebruikelijk was, stelde Roorda het primaat van de gesproken taal: de spreektaal is de levende taal en wat er in de schrijftaal niet mee overeenstemt, is dood. De verbuiging van lidwoorden of het gebruik van de conjunctief bijvoorbeeld, dat alles kent men in de spreektaal niet. Volgens Roorda had het Nederlands nooit, ook in de Middeleeuwen niet, buigingsuitgangen gehad. Dat waren slechts ‘Latijnachtige Germanismen’, die maar uitgebannen moesten worden. Hij pleitte voor een bevrijding van de schrijftaal ‘uit de stijve banden van willekeurige regels, waarin zij geprangd is’; uitgangspunt daarbij moest zijn ‘de beschaafde algemene spreektaal’.
Roorda's voordracht lokte scherpe kritiek uit. De Leidse neerlandicus M. de Vries (1820-1892) wees de historische en theoretische argumenten van Roorda met kracht van de hand. W.G. Brill, ook Akademielid, betoonde zich in zijn reactie een fervent verdediger van de conjunctief. De datief wilde hij nog wel prijsgeven, maar de genitief, als een meer ‘edele’ vorm - ‘de Heer Brill bedoelt meer deftige,’ merkte Roorda op - moest behouden blijven. Andere volken doen veel meer aan taalcultuur, klaagde Brill. ‘Onze vrouwen en dochters zouden zich schamen een enkele fout in haar Fransch te maken, maar stellen er een roem in, dat zij geen Hollandsch verstaan.’ Met het beschaven van de taal, d.w.z. het cultiveren van ‘kostbare taalvormen’ als de conjunctief, zou ‘aan het Vaderland een gewichtige dienst worden bewezen’. Brill was een liefhebber van de aan de spreektaal vreemde verbuigingen in de schrijftaal, stelde Roorda vast en hij verwees daarbij naar Brills geschriften: in de Hollandsche Spraakleer heeft Brill het bijvoorbeeld over ‘de vorming des meervouds’ en elders blijkt hij gehecht aan woorden als dezelve en hetzelve.
Ook het Akademielid Van Lennep mengde zich in de discussie.

{==207==} {>>pagina-aanduiding<<}
In de vergadering van 8 oktober 1855 zei hij het zeer te waarderen dat Roorda het onderwerp ter sprake had gebracht. Maar ook hij kon het niet eens zijn met Roorda's ideeën op taalhistorisch gebied. Naar zijn mening was de taal ‘echt logisch in hare ontwikkeling. Er is in hare vorming inderdaad niets willekeurigs.’ Volgens het verslag richtte Van Lennep zich daarna tot Brill:
‘Tegen den Heer Brill neemt hij het op voor onze beschaafde vrouwen, die dikwijls beter spreken en schrijven dan hare echtgenooten, terwijl deze het altoos te mooi willen maken. In gemeenzame brieven schrijft de vrouw gelijk zij gevoelt en denkt. Hij eindigt met eene kleine verdediging van zich zelven, in zoover hij den slotuitgang van het vrouwelijke of verbogen lidwoord veelal gewoon is af te kappen.
Maar de fout ligt aan een gebrekkig taalonderwijs op de scholen, waarbij men soms den nadruk leert zetten op geheel toonlooze uitgangen. Dit moet vermeden, ja geheel ter zijde gesteld worden.’
In de jaren 1856 en 1857 werd het debat in de Akademie voortgezet. Roorda sloot zijn aandeel af met het publiceren van een Verhandeling over het onderscheid en de behoorlijke overeenstemming tusschen spreektaal en schrijftaal, inzonderheid in onze moedertaal (Leeuwarden 1858). In een brief van 29 oktober 1858 schreef Van Lennep aan Roorda naar aanleiding van het hem toegestuurde exemplaar:
‘Hartelijk dank, waarde Vriend, voor uw Verhandeling, die, naar 't mij voorkomt, ook den hardnekkigsten voorvechter der genitieven en konjunktieven moet overtuigen. Jammer maar en eeuwig te betreuren, dat nu wij eenmaal spelling en grammaire hebben van Staatswege, de Staat er zich verder niet meê bemoeien wil, en onze schoolmeesters alzoo wel bij den ouden sleur zullen moeten blijven. Wat zou er anders bij het onderwijs een tijd gewonnen worden, die nu nutteloos verspild wordt met het inpompen van taalregels en flexies aan kinderen, die er niks van begrijpen, omdat zij van die genitieven en konjunktieven evenmin in het dagelijks onderhoud iets merken als van de dezelves.’

{==208==} {>>pagina-aanduiding<<}

Met de taalhistorische opmerkingen van Roorda kon Van Lennep niet meegaan, maar Roorda's inzichten over de algemene beschaafde spreektaal deelde hij wel. Hij verwerkte ze in De Vermakelijke Spraakkunst, waaraan hij juist ten tijde van het Akademiedebat begonnen was. Zo zijn er expliciete verwijzingen naar Roorda (p. 61, 68, 81). En het ‘voorzangers-Nederduitsch’ is niets anders dan wat Roorda ‘schrijftaal’ noemt, het Hollands in zondagspak: ‘al zulke woorden en uitdrukkingen en vormen, die in de spreektaal niet in gebruik zijn.’ Zowel voor Roorda als voor Van Lennep ligt de norm voor het verzorgde spreken niet meer in de plechtige geschreven negentiende-eeuwse taal, maar in hun eigen natuurlijk geachte omgangstaal. Hun gezamenlijke tegenstander in deze was W.G. Brill, voorvechter van genitieven en conjunctieven, naar wie in de Vermakelijke Spraakkunst vele malen wordt verwezen. Aan Brills Spraakleer heeft Van Lennep menig voorbeeld ontleend. De conclusie moet zijn, dat hij met zijn Vermakelijke Spraakkunst mede een bijdrage heeft willen leveren aan de spreektaal-schrijftaaldiscussie uit de jaren vijftig.
In de jaren negentig hielden de hervormers uit de beweging rond het tijdschrift Taal en Letteren (1891-1906) een soortgelijk pleidooi voor de beschaafde spreektaal, die zij het abn, het Algemeen Beschaafd Nederlands noemden. Taco Roorda beschouwden zij als een van hun voorgangers, en het wekt geen verbazing dat de herdruk in 1890 van Van Lenneps spraakkunst met instemming werd begroet. Moet men de ernst van dit boek eindelijk niet eens au sérieux nemen, vroeg J.H. van den Bosch, een van de voormannen van deze beweging, zich af (Taal en Letteren 1 (1891), p. 78). ‘Overal is er het aangename met paradoxe nuttigheid gemengd. Hun, die de moedertaal bestudeeren, zij deze uitgaaf dringend aanbevolen,’ schreef hij. Nu, bijna honderd jaar later, zie ik geen aanleiding om tegen deze uitspraak in beroep te gaan.



{==209==} {>>pagina-aanduiding<<}

4

Zoals gezegd verscheen De Vermakelijke Spraakkunst voor het eerst in november 1865. In het Nieuwsblad voor den Boekhandel van 9 november 1865 is de spraakkunst opgenomen in de rubriek ‘Verschenen boeken in Nederland’. Uit commerciële overwegingen werd de naam van de auteur erbij vermeld. In het Nieuwsblad van 14 december 1865 vinden we de tweede druk aangekondigd. Een jaar later volgde, nog steeds bij dezelfde uitgever, de derde druk (Nieuwsblad, 15 december 1866). In 1890 verscheen bij A.W. Sijthoff te Leiden een vierde druk. De ‘leerzame en opwekkende houtsneden’ van Elchanon Verveer zijn hierin vervangen door ‘een aantal illustratiën naar teekeningen van Alfred Ronner’. Voor de thans voorliggende uitgave is gebruik gemaakt van een exemplaar van de eerste druk, dat berust op de Koninklijke Bibliotheek te Den Haag (sign. Ki 238). Voor de Comic English Grammar heb ik me gebaseerd op het exemplaar van de eerste uitgave (1840) dat zich bevindt op de Universiteitsbibliotheek te Leiden (sign. Hotz 4384). Ook de plaatjes in dit nawoord zijn daaruit overgenomen.
Voor de volledigheid vermeld ik nog, dat Van Lennep in 1866 zijn versie van Leighs Comic Latin Grammar publiceerde onder de titel De Vermakelijke Latijnsche Spraakkunst, ten nutte der jeugd samengesteld door een liefhebber der Latijnsche tale. De illustraties waren ditmaal van de hand van J.W.F. Kachel, die zich voor de gelegenheid Johannes Kachelius noemde. Een bespreking van dit boek staat in De Nederlandsche Spectator van 24 november 1866.
De plagiaatkwestie werd in het tijdschrift De Bibliotheek van 1886 nog eens uit de doeken gedaan. Ze komt ook ter sprake in M.F. van Lenneps studie Het leven van Mr. Jacob van Lennep (19102), tweede deel, p. 227-228. In 1968 stelde R.W. Zandvoort de zaak opnieuw aan de orde (De Nieuwe Taalgids 61), en wel naar aanleiding van de artikelen die hij in diezelfde tijd elders over de Comic English Grammar publiceerde. Van zijn artikelen heb ik dankbaar gebruik gemaakt.

{==210==} {>>pagina-aanduiding<<}

Op de controverse Van Lennep - Brill is kort gewezen door Druyven in een artikel over de totstandkoming van de Hollandsche Spraakleer. Studies over het werk van Kuyper ontbreken geheel. Het debat tussen Roorda, De Vries en Brill, en de brede context ervan is besproken in mijn Norm, geest en geschiedenis, m.n.p. 339-368. Ook aan de positie van Van Lennep wordt daarin aandacht besteed. J.v.R. is in De Nederlandsche Spectator van 22 november 1890 geïdentificeerd als de Haagse jurist jhr Jacob de Witte van Citters (1817-1876).




{==211==} {>>pagina-aanduiding<<}

Beknopte bibliografie


Gerard Brom, Boekentaal. Amsterdam 1955.

Th. Druyven, ‘Samenspraak bij de Hollandsche Spraakleer. Over W.G. Brill en de samenwerking met M. de Vries bij de totstandkoming van de Hollandse Spraakleer (1846).’ In: L. van Driel & J. Noordegraaf, red., Studies op het gebied van de geschiedenis van de taalkunde. Kloosterzande 1982, 157-173.

M.F. van Lennep, Het leven van Mr. Jacob van Lennep. Tweede druk. Amsterdam 1910.

N., ‘Invloed der Engelsche taal en letterkunde op de Nederlandsche.’ In: De Bibliotheek, Letterkundig bijblad van Noord en Zuid 9 (1886), 65-146.

J. Noordegraaf, Norm, geest en geschiedenis. Nederlandse taalkunde in de negentiende eeuw. Dordrecht 1985.

R.W. Zandvoort, ‘Een vermakelijke Engelse spraakkunst uit 1851.’ In: Levende Talen 239 (april 1967), 227-231; 244 (februari 1968), 104.

R.W. Zandvoort, ‘A Comic English Grammar of 1851.’ In: Revue des Langues Vivantes - Tijdschrift voor Levende Talen 34 (1968), 324-340.

R.W. Zandvoort, ‘Jacob van Lennep als plagiator.’ In: De Nieuwe Taalgids 61 (1968), 336-339.





1) Ik denk, een voor zich zelf, die hem niets kostte, en een voor ieder van de beide anderen, die hij hun betalen liet.

1) Men kan aan deze uitdrukking merken, dat het voorval lang geleden gebeurd is: immers er bestaan sedert jaren geen Latijnsche scholen, dus ook geen Latijnsche kwakken meer.

1) Wij hebben goed gedacht, tot gemak voor den lezer, de woorden, die den hoofdzin ui maken, kursief te stellen.

