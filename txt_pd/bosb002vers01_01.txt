



    Verspreide verhalen

    A.L.G. Bosboom-Toussaint



GEBRUIKT EXEMPLAAR
    exemplaar universiteitsbibliotheek Leiden, signatuur: 712 E 23

ALGEMENE OPMERKINGEN
    Dit bestand biedt, behoudens een aantal hierna te noemen ingrepen, een
        diplomatische weergave van Verspreide verhalen van A.L.G. Bosboom-Toussaint uit 1843.

REDACTIONELE INGREPEN

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II, IV, VIII, 2, 98, 100, 226, 330 en 332) zijn niet opgenomen in de lopende tekst.
    
    [pagina ongenummerd (p. I)]
VERSPREIDE VERHALEN.
    
    [pagina ongenummerd (p. III)]
VERSPREIDE VERHALEN
VAN
A.L.G. Toussaint
BIJEENVERZAMELD.
    
    [pagina ongenummerd (p. VII)]
Inhoud.

De Echtgenooten van Turin. Eene Novelle	Bladz. 1.
Lord Edward Glenhouse. Novelle	Bladz. 99.
Almagro	Bladz. 225.
Het Blijspel van de Markiezin de Caumartin	Bladz. 331.





2009 dbnl


    bosb002vers01_01

ebook
grieks


    A.L.G. Bosboom-Toussaint, Verspreide verhalen. Z.p. [G.J.A. Beijerinck, Amsterdam] z.j. [1843] 




DBNL-TEI 1

       
           
               Verspreide verhalen
               A.L.G. Bosboom-Toussaint
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Verspreide verhalen
               A.L.G. Bosboom-Toussaint
               
               
               
                   
                   
                   
               
           
           
           
           
               
           
           
               
               
           
           
           
           
       


    
        2009-07-21
        
            AS
        
        colofon toegevoegd
    



Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: A.L.G. Bosboom-Toussaint, Verspreide verhalen. Z.p. [G.J.A. Beijerinck, Amsterdam] z.j. [1843] 
 
Zie: https://www.dbnl.org/tekst/bosb002vers01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 







    
{==III==} {>>pagina-aanduiding<<}

    
        
{== afbeelding 
            	==} {>>afbeelding<<}
    

    

{==V==} {>>pagina-aanduiding<<}

Voorberigt.

De Schetsen die ik mijne Landgenooten aanbied, onder den titel van: Verspreide Verhalen etc., zijn niet nieuw. Zij hadden vroeger hunne plaats in het Magazijn van Romans en Verhalen, deel V, VI, VII, en in den Gids 1838. Zij zijn dus zoo oud dat zij dagteekenen van mijne allereerste schreden op het Gebied der Litterature facile. Eene enkele blik op die Novelle zelve, op de Echtgenooten van Turin, op alle deze Schetsen zamen; op het weifelende, het onbestemde, het onvoltooide van den stijl; op die jagt naar effect door het schrille, (om alle verdere gebreken van conceptie en bewerking daar te laten), zal ieder helderziend oog er nog beter van overtuigen, dan het jaartal onder de Verhalen zelve. En zoo ik nu ondanks die overtuiging van het zwakke en min belangrijke dier Schetsen ze evenwel ter afzonderlijke druk liet bijeen voegen, was dat niet enkel om toe te geven aan den herhaalden wensch van den Uitgever, maar omdat ik er ken onder mijne vrienden, die nog gaarne op deze wijze met mij willen terug zien op een' vroeger' tijd; omdat ik mij vleije met de hoop dat er onder mijne landgenooten zullen zijn, die, mij kennende uit latere schriften, niet zonder belangstelling zullen zijn voor de vroegeren, en eindelijk omdat ik er wete onder vrienden en vreemden beiden, die er zich eene behoefte van hebben

{==VI==} {>>pagina-aanduiding<<}
gemaakt, al het geschrevene van een' auteur, waarvoor ze zijn ingenomen, bijeen te plaatsen in hunne Boekverzameling; omdat ik ondervonden heb, hoe er hier en daar zulk eene vriendelijke ingenomenheid heerschende was voor mij, en omdat ik die niet beter weet te beantwoorden dan door voldoening ook van den geringsten wensch.
Het is dus aan die allen, dat ik deze uitgave als in handen stelle, als toewijde met dankbare herinnering aan vroegere belangstelling en met het beroep op voortdurende welwillendheid.

A.L.G. TOUSSAINT.

ALKMAAR,

16 November 1843.





{==1==} {>>pagina-aanduiding<<}

De echtgenooten van Turin.

Eene Novelle.


{==3==} {>>pagina-aanduiding<<}

De echtgenooten van Turin. Eene Novelle.

I. De vreemdelingen in de Tuileriën.

Het uur, waarop de werkbijen der maatschappij de sobere verkwikking voor zware krachtinspanning en vermoeijenis, in vlugtige, doch daarom misschien des te meer gewaardeerde rust, tot zich nemen, het uur van het middagmaal der handwerksklasse was reeds verloopen. De restauraties, zoo men dien naam geven mag aan de ellendige eethuizen, waar men voor vijf sous zuren wijn krijgt, die blaauw ziet, en waar op een écriteau in groote letters geschreven staat ‘On trampe la soup a deuz heure,’ en waar de soep zelve nog slechter is dan de spelling; die restauraties, zeg ik, zoo als men ze onder anderen vindt te Parijs in de voorstad St. Marceau, waren reeds door hare bezoekers verlaten, en in prachtige rijtuigen, op slependen wandel- of luchtigen danstred, begaven zich de gelukkige nietsdoensters van den bijenkorf, van gedienstige hommels vergezeld,

{==4==} {>>pagina-aanduiding<<}
naar de Tuileriën: want de tijd was dáár, waarop zonder afspraak als bij afspraak de beau-monde zich op die wandelplaats ging vertoonen, hetzij dan om elkanders morgenkleeding te gaan beoordeelen, of te benijden, om op te merken, of om opgemerkt te worden, en die zielverheffende zelfvoldoening in te oogsten, welke er in liggen moet, als een ander aan u het werk van uwen kleermaker of van uwe modemaakster bewondert; hetzij dan om te doen zoo als de anderen, en gezien te worden op een fashionable uur. Want waarlijk, in de meeste dier fraaije hoofdjes, welke zich zoo bevallig boven die schoone schouders verhieven, draaiden meer nevelen van ijdelheid en grilligen modetrots rond, dan er zich opwellingen van dankbaarheid in verhieven aan Hem, die de grootsche loofhutten van Natuur en Kunst - de prachtige lanen, de bloemperken, de fonteinen - met zijn zonlicht bestraalde, en dien heerlijken dag had doen aanbreken, welken zoo velen gedachteloos verbeuzelden. Het was een dier verrukkelijke dagen, op de laatste grenslijn des winters, waarop de lente hare eerste pogingen doet, om haren killen voorganger te verjagen. Het scherp-heldere azuur der lucht, dat vrolijkheid opwekt in iedere ziel, welke nog voor vrolijkheid vatbaar is, stak heerlijk af bij de vurige zonnestralen, die reeds nu toonden, welk eene kracht zij weldra bezitten zouden; verkwikkelijk koesterden zij al wat zich onder hun bereik plaatste, en temperden de laatste overblijfselen van het strengere luchtgestel.
Digt bij een dier hekken, waar het gewoel het grootste was, het hek, dat naar de drokke straat Rivoli

{==5==} {>>pagina-aanduiding<<}
geleidt, wandelden twee jongelieden arm in arm op en neder, met losse onverschilligheid of lagchende onbescheidenheid, de voorbijgangers monsterende, en geen' derzelve hunne sarkastische uitvallen sparende. In hunne eenvoudig smaakvolle frakken, uit de werkplaats van Mr. humann, voelden zij zich, in de bewustheid van hun bevallig uiterlijk, sterk en gewapend tegen elken blik, die op hen viel; zij wisten toch, dat het slechts die der goedkeuring konde zijn. De een, iets grooter dan zijn makker, was blond; zijn eenigzins schraal gelaat, hoewel bleek, had iets innemends en lieftalligs, vooral door het fijne glimlachje, dat somtijds om zijnen mond speelde, als hij sommige vrouwen aanstaarde of groette. Zijn groot, bijna te ligt blaauw oog teekende gevoel en onschuld, ofschoon hij beide opzettelijk zocht te verloochenen, door de ligtzinnigheid zijner aanmerkingen en in de scherpe bitterheden, die hij over zijne medemenschen uitte. Zijn makker, een levendig jongeling, met zwarte gloeijende oogen en sprekende trekken, had, bij minder dweepachtigs, iets meer bevalligs en eene losheid in houding en manieren, die de andere van hem trachtte af te zien, zonder er geheel in te slagen. Zijne sterke witte tanden, die bij elke uitbarsting van zijn schaterend gelach zigtbaar werden, duidden eene vaste gezondheid aan.
‘Eilieve, alphonse!’ riep hij (zoo luid, dat de nevensgaanden het gemakkelijk konden hooren), ‘zie eens even om: daar ginds is nérine, die levende keten, aan welke men onzen goeden jérôme heeft vastgehecht. Ach Hemel! de arme jongen is sedert zijn huwelijk voor alles verloren: zoudt gij het kunnen gelooven?

{==6==} {>>pagina-aanduiding<<}
nog gisteren sloeg hij een ontbijt bij very af. Nu, hij heeft gelijk, men moet den vrede in zijne huishouding bewaren, en de mama van vrouwlief spreekt telkens een vreeselijk wee uit over onze déjeûnés en garçon. De goede zorgvuldige mama, die zwaarlijvige matrone, kunt gij aan zijne zijde opmerken. Zij is opgeschikt als hartenvrouw uit een élégant kaartspel. Maar drommels, alphonse! mag ik weten, waarom gij mij eene alleenspraak laat houden? sla uwe oogen ten minste op, mijmeraar! en antwoord mij, of ik sleep u naar dat gezelschap en noodzaak u de mama den arm te bieden. Afgetrokken zonderling!’ dus vervolgde hij, hem hevig bij den arm schuddende, ‘waarom staat gij daar onbewegelijk, als het standbeeld van de place Vendôme?’
Alphonse, die waarschijnlijk van de geheele toespraak zijns vriends geen enkel woord gehoord had, rukte zich nu snel los, en liep drie schreden vooruit. Toen, zich bezinnende, zeide hij:
‘Claude! ik had daar waarlijk bijna eene dwaasheid begaan!’
‘Nu, dat zoude zeker iets ongehoords geweest zijn van u! maar wat ziet gij dan toch bijzonders daar in die rigting?’
‘Kunt gij het nog vragen? Waar zijn uwe oogen, claude! dat zij die vrouw dáár bij het terras niet opmerkten? zaagt gij ooit iets, dat haar nabijkwam?’
De andere volgde de aanwijzing van alphonse's blik.
‘Op mijne eer! zulk eene taille heeft zelfs Mademoiselle georges niet! die vrouw moet eene vorstin zijn; maar haar geleider, o! dat is onovertrefbaar bespotte-
{==7==} {>>pagina-aanduiding<<}
lijk; duizendmaal jammer, dat scribe niet hier is: welk een carricatuur voor het Théâtre-Madame!’
‘St! zij naderen ons! Het is waarlijk onverdragelijk om aan te zien, eene engel aan den arm van een monster!’
‘Hij hangt, geloof ik, aan den haren, juist als eene pad, die zich aan een Grieksch standbeeld vastklampt.’
‘Als men de vermolmde godenleer nog uit haar stof oproepen mogt, dan zou ik zeggen, dat venus en vulkaan ons, arme stervelingen, met een bezoek vereerden.’
‘Zoude zij ook soms haren mars in het Kasteel zoeken?’
De personen, die het voorwerp dezer spottende opmerkzaamheid geworden waren, gingen nu juist voorbij, en meerdere nieuwsgierige blikken dan die der jongelieden werden niet zonder reden op hen gerigt. Nooit toch zag men sprekender contrast dan die beeldschoone vrouw, met hem, die haar geleidde.
Hare houding was fier, en, zoo als claude reeds opmerkte, bijna vorstelijk, hare leest rijzig, en toch ontbrak er aan de vormen noch rondheid noch molligheid. Met onnavolgbare bevalligheid boog zij zich tot hem, aan wiens zijde zij voortging, want zijne gestalte was beneden het middelmatige, en met kennelijke moeite gaf zij hem den arm. Als diamanten, in vloeibaar kristal gevat, fonkelden de zwarte oogen in het blaauwachtig wit; terwijl de lange zwarte pinkers en de fijne vorming der net besneden oogleden hun iets onuitsprekelijk teeders en smachtends gaven. Op het zacht geronde voorhoofd, glad en zuiver als gepolijst ivoor, waren de wenkbraauwbogen als met het penseel van rafaël af-
{==8==} {>>pagina-aanduiding<<}
geteekend. Al hare trekken mogten volmaakt regelmatig genoemd worden; doch geen kunstregterlijk schoon alleen schonk aan haar wezen die aanlokkende bekoorlijkheid: neen, het was veeleer die onverwelkbare bevalligheid, die edelste zuster der schoonheid, die niet wegvalt als de kleur verwelkt, en die onafhankelijk is van wederwaardigheden en jaren; het was die reine onschuld in dat oog, die onbeschrijfbaar liefelijke lach, die om den kleinen mond zweefde, welks lippen bij het openen twee rijen evenredige tanden lieten zien, welke bij hunnen glans iets blaauwachtigs hadden, dat hunne duurzaamheid niet waarborgde. Haar gelaat had niet die matte blankheid der bewoneressen van het noordelijke Europa, maar veeleer dien gloed en die uitdrukkingvolle tint der dochteren van het zuiden. Haar gewaad, de morgenkleeding eener vrouw naar de mode, was met edele eenvoudigheid van smaak gekozen.
Het was merkwaardig te zien, met welk eenen blik van eerbied en teederheid zij zich telkens wendde tot haren medgezei, en met welk eene belangstellende aandacht zij naar zijne woorden scheen te luisteren, zonder te willen opmerken, hoe alle blikken op haar gerigt waren, ja, oogenschijnlijk vergetende, dat zij zich niet met hem alléén bevond. Nimmer konde echter een menschelijk ligchaam meer door de Natuur zijn misdeeld geworden dan het zijne. Terwijl het naauwelijks vijf voet halen konde, was zijne gestalte, van den dikken enkel af, tot aan de halswervelen toe, gedraaid en verwrongen als eene schroef, en er verhief zich tusschen de schouders een uitwas, die het hoofd, als ware het, naar voren dwong, waar het op eenen tweeden

{==9==} {>>pagina-aanduiding<<}
bult rustte, die zich vormde door het uitstekende borstbeen. Niets week bovendien meer van de lijn der schoonheid af, dan de vorm van dat hoofd. Het hoekige, sterk vooruitspringende bovengedeelte had geene de minste verhouding met het lange smalle aangezigt, dat in eene spitse kin uitliep. Kleine, diepliggende, zich als wegschuilende oogen verbeterden in den eersten aanblik niets in zijne leelijkheid, en toch waren ze donker blaauw en konden ongemeen levendig zijn. Enkele dun gezaaide haren van die bleek blonde kleur, welke den Duitschen landbewoners zoo eigen is, waren weinig geschikt, om de aschvale tint van het bleek, vermagerd gelaat te verbergen. Aan de bij uitstek korte, ja zelfs in evenredigheid der dwergachtige gestalte te korte armen zag men handen, welke een' knaap niet zouden ontsierd hebben, terwijl de voet in kleinte met eenen waren vrouwenvoet wedijverde. Ondanks dit alles lag er op dat gelaat, dat bij den eersten oogopslag afkeer verwekte, eene kalme waardigheid, eene rustige blijmoedigheid, iets verheven zachtaardigs, dat regt gaf te gelooven, hoe zijne ziel ten minste berustte in de verwerpelijke woning, die haar was aangewezen. Hoogst eenvoudig was zijne kleeding, en daarbij zorgvuldig die wansmaak der ongelukkige dwazen vermeden, welke, onder eenen uitstekenden opschik, de misvorming van hun ligchaam trachten te verbergen, en deze juist daardoor te meer doen uitkomen. Twee kleine ordelinten in het knoopsgat wezen hem aan als den man van rang, en zelfs zonder dit zoude men dien in hem herkend hebben, door dat eigenaardige merkteeken van goede opvoeding en hoogen stand, dat zelfs tot in zijne

{==10==} {>>pagina-aanduiding<<}
onverschilligste bewegingen doorstraalde. Hij scheen zich, onder deze hem aangapende menigte, volkomen vrij te gevoelen, sprak veel en met vuur tot zijne Dame, en scheen haar de verschillende schoonheden van Natuur en Kunst, die deze koninklijke wandelhof als bij iedere schrede aanbood, te doen opmerken. Bij eene der fonteinen hield hij haar staande.
Onze jonge lieden, die wij te lang uit het oog verloren, en welke te loszinnig of te zinnelijk waren om er aan te denken, dat men zonder bevallig rood en schoone vormen toch iets meer waard kon zijn dan bespotting, waren, onder allerlei schertsende aanmerkingen, het ongelijksoortige paar gevolgd. Een ander jong mensch, van een ziekelijk voorkomen en slependen gang, wiens uitgezochte kleeding en buitengewoon fijn linnen, zoowel als zekere laatdunkendheid in houding en manieren, hem terstond als den voornamen Engelschman deden kennen, naderde hen thans.
‘Bij den Hemel, Sir edward!’ riep claude, ‘goed dat gij komt. O spitsvindige Brit! leg ons toch uit, door welke metaphysische krachten - want gij kunt niet ontkennen, dat gij daaraan gelooft - wij eene vrouw, als deze, in vereeniging zien met dien ourangoutang dáár?’
Hier wees hij met zijn canne de longjumeau naar den gebogchelde en diens gezellín.
‘Ja,’ sprak alphonse, ‘raadt gij, hoe ze bij elkander komen? wij hebben ons weinigje hersens in gissingen uitgeput.’
De Engelschman hief even het hoofd op, en antwoordde toen met lustelooze onverschilligheid:

{==11==} {>>pagina-aanduiding<<}

‘Van bovennatuurkunde is hier de rede niet: die vereeniging zal wel plat, aardsch en tastbaar zijn. Een schoon meisje, door bloedverwanten aan eenen krokodil verkocht, die haar diamanten bij handen vol toewerpt, bij welker glans zij zijne schubben voor schoonheidsvlekjes aanziet; of wel eene listige vrouw, die den misvormden dwaas heeft weten te overtuigen, dat zij in hem niet alleen zijn goud beminde.’
‘Neen, edward! dat oordeel is te hard: zóó laag kan het hart niet zijn, dat in dit schoone ligchaam huist,’ hernam alphonse.
‘Bah!’ riep de Engelschman, ‘onnoozele alphonse! gelooft gij in ernst nog aan harten?’
‘Ja, ik geloof aan de onschuld van dat oog, aan de hemelsche opregtheid van dat wezen, dat zeker nooit door lage driften ontroerd werd, veelmin door goudzucht verleid,’ antwoordde de jongeling, in eene vervoering, waarbij hij den toon van koele ligtzinnigheid, welken hij anders trachtte aan te nemen, geheel vergat.
‘Fijne menschenkenner!’ spotte claude, ‘ziet gij dat alles van buiten? Zeg mij dan toch, was die psyché, welke wij bij de laatste Tentoonstelling in het salon zagen, ook niet schoon? Lag er ook geene onschuld, geene ziel, geene scherpzinnigheid in dat beeld? En wat lag er achter de fijne verwen? Grof doek, mijn beste! niets dan grof doek, dat voor u slechts verborgen werd door het vernis! - Maar zoudt gij waarlijk denken, dat die man haar echtgenoot was, edward?’
‘Het kan niet anders zijn. Voor een' vader is hij te jong en te galant; naar eene zuster ziet men niet met zulk eene teederheid op.’

{==12==} {>>pagina-aanduiding<<}

‘Wij willen ons overtuigen,’ hervatte claude. ‘Wij zullen hen stout weg aanspreken, en bij den eersten jaloerschen blik, dien hij op ons werpt, herken ik den gemaal: onder eenig voorwendsel biedt één onzer haar den arm, zij neemt dien, dat spreekt van zelf; de anderen houden den Othello eenige oogenblikken terug, en binnen twee minuten weten wij alles. Sir edward jefferies! wilt gij van de partij zijn?’
‘Och ja! het is mij vrij onverschillig, wat ik doe; maar ik verwed een ontbijt met Engelsche oesters, bij guichard, dat de ontknooping die moeite niet waard zal zijn, en dat ze mijne belangstelling ten minste niet zal gaande maken.’
‘Dat is u gehouden. Kom! gaan wij.’
Juist deed een buitengewone aandrang, bij de groote fontein, de onderwerpen van hun gesprek terugwijken. Onbekend, zoo als het scheen, met die stilzwijgende overeenkomst, die gaanden en komenden eenen afzonderlijken kant der lanen doet houden, liepen zij tegen het gewoel in, en werden als door de menigte voortgestuwd en teruggedrongen. Zij wilden zich omwenden. In de verwarring liet de jonge vrouw onwillekeurig den arm van haren geleider los, dit oogenblik was genoeg, om hen te scheiden; door zijne kleinte, verloor hij zich in het gedrang, terwijl zij, in eene tegenovergestelde rigting voortgesleurd, zich weldra, hoewel minder belemmerd, in den onaangenamen toestand bevond van iemand die, van zijn gezelschap afgeraakt, onder geheel vreemden, niet weet, waarheen zich te wenden. Onze jongelieden, die haar niet uit het oog verloren hadden, maakten zich deze gelegenheid ten nutte. Elkander den

{==13==} {>>pagina-aanduiding<<}
doortogt banende, naderden zij haar. In de beleefdste bewoordingen gaven allen hun leedwezen te kennen over de soort van verlatenheid, waarin zij geraakt was. Claude bood zich aan, haar meer ter zijde, buiten het gewoel, af te brengen. Zij aarzelde. In bevallig Fransch, hoewel met eenen ligt Italiaanschen tongval, dankte zij hen, terwijl hare onrustige blikken te kennen gaven, hoezeer zij wenschte zich minder omringd te zien. Toen stelde de blonde alphonse voor, om haar heen te leiden naar eene der zitplaatsen onder de kastanjeboomen van eene minder bezochte laan, waar zij uitrusten en haar gezelschap afwachten konde. De bescheidenheid, waarmede alphonse tot haar sprak, scheen haar minder onaangenaam te zijn, dan de beleefde onbeschaamdheid van claude. Thans weigerde zij de gedane aanbieding niet; de beide anderen weken terug, terwijl claude lagchend ter zijde trad. Als in triomf geleidde de jongeling haar, verre van dáár, digt bij het terras, aan de rivierzijde, en deed haar plaats nemen op eenen dier stoelen, welke hier voor eene kleinigheid verkrijgbaar zijn. Ongemerkt waren de beide anderen op zekeren afstand gevolgd, en toen alphonse, nevens haar staande, een klein gesprek met de vreemdelinge meende aan te knoopen, zag hij hen, met spotachtigen ernst, vlak tegenover hem plaats nemen.
Er bestaat een zeker en duidelijk gevoel, dat de vrouw er van verwittigt, wanneer zij zich in omstandigheden gewikkeld ziet, welke tegen eenigen regel der welvoegelijkheid strijden; al meer en meer lijdt dit fijn gevoel voor het betamelijke, naarmate zij zich minder aan haren toestand onttrekken kan, die met iedere mi-
{==14==} {>>pagina-aanduiding<<}
nuut een meer ondraagbare last wordt. In zijne volle zwaarte drukte dit de onbekende, die, angstig rondziende, en het oog smeekend op alphonse gerigt houdende, eindelijk zeide:
‘Mijn echtgenoot, Mijnheer! om 's Hemels wil! hoe vindt hij mij? Te vergeefs zal hij mij zoeken onder gindsch gewoel; om mijnentwil zal hij zich zeer ontrusten: zoo gij mij waarlijk eene dienst wilt bewijzen, tracht hem dan uit te vinden, en voer hem hier heen.’
Den uitroep ‘dan toch uw echtgenoot?’ dien alphonse zich ontvallen liet, maakte hij spoedig weder goed door er bij te voegen: ‘u hier alléén laten, Mevrouw?’
‘Laat u dat niet terughouden, beste vriend!’ zeide nu claude, die met eene buiging naderde; ‘mogelijk zal zich Mevrouw eenige oogenblikken mijn gezelschap getroosten.’
Alphonse beet zich op de lippen van ergernis; haar te verlaten zonder haar iets gezegd te hebben, zonder eens te weten, wie zij was, dit vond hij ongehoord spijtig; toch wachtte hij slechts haar antwoord af om heen te gaan, toen een zacht ‘blijf!’ haastig door haar uitgesproken, hem van besluit deed veranderen.
‘Wèl ingezien,’ hernam hij, ‘ware het ook eene dwaasheid, iemand te gaan opzoeken, die ons geheel onbekend is.’ Nu wendde zich Sir edward, die eenigzins uit zijne gewone onverschilligheid scheen opgewekt te zijn, tot de vreemdelinge:
‘Eenige oogenblikken geleden, zag ik u met uwen echtgenoot; ik ben zeker hem op het eerste gezigt te herkennen’ (claude en alphonse wisselden eenen glim-
{==15==} {>>pagina-aanduiding<<}
lach); ‘ik zal met hem terugkeeren, zoo gij slechts zoo goed wilt zijn, mij zijnen naam te noemen.’
‘Espaleto di forba,’ lispelde de Signora, en zag den spreker aan met eene uitdrukking van dankbaarheid, die de beide jongelingen den koelzinnigen Brit benijdden; terwijl deze zich met eene stijve hoofdbuiging verwijderde.
De Signora wendde zich nu, oogenschijnlijk met meerdere gerustheid, tot alphonse.
‘Het is alleen in Frankrijk, Mijnheer! dat men zooveel voorkomende hulpvaardigheid voor vreemdelingen aantreffen kan.’
‘En niet zonder reden, Mevrouw!’ sprak claude, zijnen vriend het antwoord besparende; ‘in Italië eener vrouw, als gij zijt, openlijk eene dienst te bewijzen, moet zoo goed zijn als twintig stiletten en zakdolken op zich te zien rigten.’
‘Gij bedriegt u, Mijnheer! mijn Italië is geen moordhol, en die rassche daden van haat en wraak, waarop gij schijnt te doelen, bestaan in onzen tijd nog maar alleen in de hoofden van sommige romanschrijvers.’
‘O!’ riep alphonse, ‘uw Vaderland moet een verrukkelijk Land zijn, een Land vol zonneschijn en liefde, het Land der kleuren en der toonen, waar alles poëzij is: poëzij in de oogen der vrouwen; poëzij in de kerkdienst; in den eeuwig blaauwen hemel; in de gloeijende lava, die de vulkanen opwerpen; poëzij tot in de kleeding der roovers en in de spelen der boeren.’
‘Zijt gij dichter?’ vroeg de Signora, met eenen grimlach.

{==16==} {>>pagina-aanduiding<<}

‘Wie is het niet een weinig op mijne jaren, schoone vrouw? Een schrijver ben ik echter niet.’
‘Misschien dan schilder?’
‘Slechts nu en dan neem ik het penseel ter hand voor uitspanning.’
‘Schilderen was de lievelingsoefening mijner jeugd,’ sprak zij met eene ligte weemoedigheid; ‘thans.....thans schilder ik niet meer.’ - Nog eenigen tijd duurde hun gesprek voort, dat, zonder vertrouwelijk te worden, nogtans voor de jongelieden onderhoudend genoeg was. Zij vernamen, dat de Signora en haar echtgenoot van Turin waren, dat zij zich slechts sedert gisteren te Parijs bevonden, en dat hun huwelijksgeluk niet ouder was, dan eenige maanden. Van haren stand, of hare betrekkingen, of wat haar in Frankrijk voerde, sprak zij niets; het was zelfs blijkbaar, dat zij eene vragende toespeling op dit punt niet zonder eene ligte verwarring wist te beantwoorden.
Eindelijk kwam de Engelschman, Signor espaleto met zich voerende.
Beleefd en met eene ongemaakte vriendelijkheid groette hij de jongelingen, en dankte hen met zóóveel ernst en warmte voor de dienst, zijner echtgenoot bewezen, dat zelfs claude bloosde; - zich hierop tot de schoone vrouw wendende, zeide hij:
‘Gij hebt u ontrust, moïna?’
De stem, waarmede hij tot haar sprak, had zoo iets diep doordringends, zoo iets ontroerend welluidends en onbeschrijfbaar teeders, dat de beide Franschen elkander aanzagen, als hadden zij te gelijk dezelfde gedachte, de gedachte, dat in die stem het geheim lag van hare liefde.

{==17==} {>>pagina-aanduiding<<}

‘Beste Vriend! gij kent mij,’ antwoordde zij, opstaande, en tevens zijnen arm vattende, als zocht zij dáár eene schuilplaats tegen de gloeijende blikken, welke claude op haar wierp, bij het staren op den vreugdeblos, die haar nog schooner maakte. ‘Laat ons van hier gaan, josefe! ik heb van de Tuileriën genoeg gezien, en deze Heeren wenschen zeker hunne wandeling te vervolgen.’ Toen, zich met eene ligte buiging naar hare nieuwe kennissen wendende, voerde zij haren gemaal als met zich, terwijl deze glimlagchende en met een ligt schouder-ophalen tot den Engelschman zeide: ‘Sir edward van Warburtonsquare! wij zien elkander weder; mijne lieve despote gunt mij thans den tijd niet, u mijn adres te geven.’
Het echtpaar spoedde zich nu naar een der hekken, waar hen een eenvoudig rijtuig wachtte; het droeg wapens noch liverei, doch was met paarden bespannen, ‘welke Koning willem van Engeland zich niet zoude geschaamd hebben,’ zoo als edward later zich uitdrukte.
De jongelingen stonden zóó verbijsterd over dit plotseling einde van hun avontuur, dat het geen' hunner inviel, de Italianen te volgen.
‘Verwenscht!’ barstte claude los, ‘niet eens eene uitnoodiging om haar te komen zien? Wisten wij slechts, waar zij hunnen intrek hebben genomen; maar dit is toch zeker, nu ik hunnen naam weet, zal ik ze uitvinden, al moest ik ook twaalf dagen lang geene pen op het papier zetten.’
Onze claude was een der lions littéraires van den dag, een der vermaardste novellisten; en dan zegt een verlies van twaalf dagen nog al zoo iets: - wie telt de denkbeelden, die hem hierdoor konden ontsnappen, of

{==18==} {>>pagina-aanduiding<<}
vóór hem door anderen gebezigd worden? Een onherstelbaar verlies, voorwaar! in eenen tijd, waarin men zoo arm is aan nieuwe denkbeelden; in eenen tijd, waarin men niet schrijft, omdat men gedacht heeft, maar waarin men denkt, om te kunnen schrijven.
‘Schaam u, claude! zoudt gij u willen indringen? Zij heeft immers door niets te kennen gegeven, dat ons bezoek haar aangenaam zal zijn?’
‘Bij den Hemel! onze alphonse wordt Platonisch! Welk een echt ridderlijk denkbeeld, geenen stap te willen doen, zonder het genadig verlof zijner Dulcinea! Zeg eens, hoevele lansen zoudt gij voor haar willen breken, als wij nog leefden in den tijd der tornooijen? Ik voor mij vind haar heerlijk, goddelijk zelfs; maar daarom denk ik niet als een slaaf aan hare voeten te zuchten; alleen zal ik haar, bij de eerste gelegenheid de beste, het belagchelijke van hare gehechtheid aan dien kurketrekker in al zijne kleuren afschilderen, en als zij dan geene zottin is, zal zij naar rede hooren.’
‘Geloof mij, gij zoudt wèl doen, niet langer te spotten, claude! die vrouw verdient waarlijk onze achting, en haar echtgenoot is zeker harer waardig.’
‘Alphonse, jongen! ik dank u; gij geeft mij daar den inval van eene romance à la Werther, en gij zult er de held van zijn; par dieu! gij aanbidt de Signora tot in de bogchels van haren echtgenoot!’
‘Ondanks zijne leelijkheid,’ merkte de Engelschman aan, als in zich zelven sprekende, ‘heeft die man iets, dat voor zich inneemt; ik moet meer van hem weten: die schranderheid, die u toestraalt uit die diepliggende oogen, die verheven rust, die alleen uit bewustheid van

{==19==} {>>pagina-aanduiding<<}
eigene waarde kan ontstaan, kenschetsen hem mij als een' buitengewoon man. Niets van dien menschenhaat kenmerkt hem, welken men vaak bij mismaakten aantreft, die in ieder, welke met een regt ligchaam bedeeld is, een' vijand, een' overweldiger van hunnen eigendom meenen te zien. Zelfs geen zweem van verlegenheid was in zijne houding op te merken, toen ik hem (ik schaam mij er thans zelf over!) met een' spotachtigen lach van zijne schoone vrouw sprak. Ik wil hem leeren kennen; hij ten minste is iemand, die niet in den gewonen vorm is gegoten, wiens gedachten niet eeuwig den slofgang der middelmatigheid volgen. In de korte woorden, die ik met hem gewisseld heb....’
‘Dan heeft inderdaad ons avontuur ook voor u eenige belangrijkheid?’ viel claude in.
‘Morgen ochtend oesters bij guichard; ik heb weder voor eenige dagen levenslust.’
‘Zoo zult gij mij thans danken, dat ik u van dien dwazen zelfmoord terughield?’ vroeg alphonse.
‘Uitstel is geen afstel: de gelegenheid zal zich later weêr vinden, zoo mijne toenemende ongesteldheid die niet geheel nutteloos maakt. Komt, gaan wij!’
‘Waar ontmoeten wij elkander dezen avond?’ zeide alphonse.
‘Ik sprak Signora espaleto van de Bouffes - misschien gaat zij dáár.’
‘Goed,’ hernam de andere, ‘dan tot van avond. Vaarwel, Sir edward! ik wensch u eenen dag zonder spleen!’ en hiermede verwijderde hij zich.
Claude vergezelde den Britschen edelman tot aan diens hôtel in de straat la Fitte.


{==20==} {>>pagina-aanduiding<<}

II. Oesters bij Guichard, en een gezant.

Sir edward jefferies, van Warburtonsquare, op zijn achttiende jaar meester van een onmetelijk vermogen en eenen aanzienlijken naam, was, na snel, en zonder matiging, met al de onstuimige drift van jeugd en zinnelijkheid, al het mogelijke genoten te hebben, wat rang, schatten en gezondheid te genieten geven, van lieverlede vervallen tot die lusteloosheid en kwijning, tot die afgematheid van geest en ligchaam, welke het schrikkelijkste gevolg is van oververzadiging. Voor hem had elk vermaak den prikkel verloren, niets kon hem meer verrassen of aantrekken; men kon niet zeggen, dat hij elke zijner luimen inwilligde: want hij liet ze zelfs den tijd niet om begeerten te worden. Op zijn acht-en-twintigste jaar bleef hem van het leven niets meer te wenschen, niets meer te kennen, niets meer te verwachten overig.
Na Europa doorreisd te hebben, was hij nogmaals naar dat Parijs teruggekeerd, dat zijne eerste leerschool was geweest, en waar hij nog had gehoopt de groote hartstogten, de hevige, diep aangrijpende gewaarwordingen en de stormachtig wilde vermaken te vinden, die hij alleen in staat achtte, om zijnen ver-
{==21==} {>>pagina-aanduiding<<}
stompten en overprikkelden smaak en zijn afgemat ligchaam uit de dofste onverschilligheid op te wekken; maar ook dáár, in de cuve infernale, zoo als een Parijzenaar zelf de schoone Hoofdstad noemt, was hem alles oud, verflenst, dof, kleurloos, laf, gewoon en vervelend voorgekomen. Dat komt omdat zijne ziel de ware chambre obscure was, die alles zwart en akelig kleurde. Hij zocht het geluk niet dáár, waar het alleen te vinden is, in nutte werkzaamheid, in zuivering van het hart, in veredeling van den geest. Hij beschouwde dit leven als het éénige doel van zijn bestaan, en niet in betrekking tot dat hoogere, waarvan het slechts de inleiding is. Trotschheid en aanmatiging, oververnuftige spitsvondigheid en grof materialismus hadden er hem toe gebragt, om aan niets meer te gelooven, om niets voor waar te houden, dan hetgeen onder het bereik zijner zinnen viel. Het was hem gelukt, zich eene soort van wijsbegeerte te scheppen, die elk geloof, elke gewaarwording, elk gevoel ontleedde en tot zien- en tastbare oorzaken bragt- de ongelukkige! alsof de ware verlichting, de meest verheven wijsbegeerte, niet uitgaat van dat Christendom, dat opleidt tot elke kennis, tot elke ontwikkeling, tot elke kracht, en tot elke deugd!
In zekere mate met zucht voor kunsten en wetenschappen bezield, had hij met sommige jonge letterkundigen, schilders en toonkunstenaars eene soort van gemeenzaamheid aangeknoopt, die voor deze in zóó verre eene aanwinst was, dat de vermogende Engelschman hen aanmoedigde, en hen door zijn goud en zijnen invloed ondersteunde. Zijne goedhartige gemakkelijkheid

{==22==} {>>pagina-aanduiding<<}
en losse inschikkelijkheid in den omgang deed hen vergeten, dat zij de beschermelingen waren, dat hij de beschermer was. Claude, die zich reeds zekeren naam gemaakt had, behoefde hem wel niet, om voort te komen; doch er bestond tusschen hen eene soort van vriendschapsbetrekking, ontstaan welligt uit eene gelijkheid van zien, die hen smaak deed vinden in elkanders omgang.
Het derde lid van dat klaverblad, waarmede wij aanvankelijk bekend werden, was alphonse, de zoon van eenen aanzienlijken grondbezitter, uit de Pravincie, door dezen naar de Hoofdstad gezonden, om zich te vormen. Ook hij had zich aan de muzenzonen aangesloten, en was, met hunne hulp, weldra, door de fijne schaaf van den Parijschen wereldtoon, van zijne provinciale naïveteit ontbolsterd geworden. Dat die schaaf hier en daar mede iets had weggenomen van hetgeen men in zijne geboorteplaats goede zeden en Godsdienst noemt, dááraan had niemand hunner gedacht: wie kon dat helpen? Zóó naauw moest men het ook niet nemen. Er is immers geen goed mogelijk zonder een gering inmengsel van kwaad? Alphonse zelf gevoelde echter meer dan ééns, dat hij iets miste; er waren oogenblikken, waarin hij het verlorene betreurde, waarin het hem voorkwam, dat hij niet in rust en tevredenheid had gewonnen, nu hij spotten kon met alles, wat hem vroeger als heilig en eerbiedwaardig was aangewezen, en dat eene leer, die den mensch geheel alleen beperkt binnen de enge grenzen van het stoffelijke en aardsche, hem genoegzaam met het redelooze dier op ééne lijn plaatst, en hem de

{==23==} {>>pagina-aanduiding<<}
vleugelen ontneemt, waarmede hij zich had kunnen opheffen tot de spheren van hemelsche vreugde en duurzaam en onstoffelijk geluk.
Zulke gedachten en opwellingen zocht hij echter altijd zorgvuldig voor zijne makkers te verbergen; hadden deze ze kunnen raden, het zoude hem eenen blos van schaamte op de wangen gejaagd hebben, en bij hen eenen glimlach van verachting of medelijden om de lippen doen zweven. Er is toch geene vrees, die zoo magtig werkt op den beschaafden mensch, als de vrees voor bespotting; zij is de moeder van valsche schaamte, die den zwakken mensch weêrhoudt van toe te geven aan de inspraak van een beter gevoel; en zoo het ons gegeven ware, de ziel te peilen van menigen vermetelen godloochenaar, van menigen verharden booswicht, zouden wij veelal vinden, dat valsche schaamte hen van den eersten terugtred ten goede had afgehouden.
Alphonse had Sir edward verhinderd, een' voorgenomen zelfmoord te begaan, en zich sedert aan hem gehecht, met de belangstelling, die men voor iemand gevoelt, wien men eenige dienst heeft bewezen.
In de Opera Buffa vonden onze jongelieden de voorwerpen hunner nieuwsgierigheid niet, en de Engelschman, die er niet had willen gaan, lachte over hunne teleurstelling, toen zij hem des anderen daags bij zijn ontbijt hunne spijt mededeelden.
Dat ontbijt, gegeven in eene der voornaamste restauraties der Hoofdstad, was een der uitsporigsten en wildsten onder allen, die er gehouden werden. Edward had zijnen vrienden vrijheid gegeven, om zoovele gasten mede te brengen, als zij goedvonden, en hij zelf had

{==24==} {>>pagina-aanduiding<<}
allen uitgenoodigd, die zijne luim hem opgaf. Het was een mengelmoes van aanzienlijke losbollen, die meer bezaten, dan zij wisten te verteren, en van jongelieden, die geene andere hulpbronnen hadden, dan hun talent: men vond er dagbladschrijvers, die inkomsten hadden als Prelaten, en zonen van Pairs, die hunnen schoenmaker niet betaalden; dichters, die met de pen schilderden, als de rafaëls met hun penseel, en rijmelaars, die lange verzen schreven in berijmd proza; prozaschrijvers, die met een' enkelen volzin eene reeks van nieuwe denkbeelden ontwikkelden, en prozaschrijvers, die het geheim bezaten, om gansche boekdeelen te schrijven, zonder iets nieuws te zeggen; Staatkundigen, die hun gevoelen verkochten aan den meestbiedende, en Staatkundigen, die in staat waren, voor eene geliefkoosde stelling den marteldood te ondergaan; jongelingen, die geene andere Godheid hadden, dan die van het geld, en jongelingen, die van de Godsdienst eene poëzij maakten, welke hen tot de verhevenste voortbrengselen bezielde - met één woord, hier zagen al de gebreken en al de voortreffelijkheden van het tijdvak zich vertegenwoordigd.
De gesprekken, die er gevoerd werden, waren zulk eene vereeniging waardig; zij bestonden in een waar mengelmoes van ongehoorde dwaasheden en scherpzinnig oordeel, van roekelooze spotzucht en poëtische geestdrift, van geldzuchtige eigenbaat en heiligen kunstgloed, van zedelijke losbandigheid en van vermetel ongeloof, van de meest verfijnde kieschheid en van wetenschappelijk bijgeloof. Hoe anders toch zal men dat blinde dweepen noemen der Franschen met de half bewe-
{==25==} {>>pagina-aanduiding<<}
zen uitkomsten der schei-, natuur- en heelkunde, en de genezingen en ondernemingen, daarop gebouwd. Jefferies deelde noch in de genoegens der tafel, noch in het vuur der gesprekken, hoewel de laatsten hem eene enkele maal eenen glimlach afdwongen. Niet gewoon zich aan iets te storen, zich om iemand geweld aan te doen, had hij zich spoedig ter zijde gewend en was in eenen armstoel nedergevallen, waar hij, met de handen voor de oogen, in gedachten verzonken, zitten bleef. Alphonse voegde zich kort daarna bij hem, en claude riep hem van zijne plaats toe: ‘Edward! wij gaan overmorgen bij Mevrouw de blessières: zij ziet dikwijls vreemdelingen, misschien vinden wij dáár onze Italiane! gaat gij mede?’
‘Zeker niet, ik wacht eene uitnoodiging van espaleto zelven; ik strek mij liever te huis gemakkelijk op de sofa uit, en streel mijnen jagthond, dan dat ik mij aan een vervelend bal waag, met de kans van er nog niet eens te ontmoeten, wat ik er zocht. Als ik alléén ben, kan ik ten minste nog vrij denken, zonder in dat eeuwige gedruisch van snappende ijdelheid en beuzelpraat rond te dwarrelen, en zonder genoodzaakt te zijn tot spreken en glimlagchen tegen vrouwen, die wel wilden, dat wij aan hare deugd geloofden, zoo als zij zelve aan hare schoonheid.’
‘Foei, menschenhater!’ riep een der gasten, ‘is het dan niet schoon, bij een' tuimelenden wals of eene ruischende galoppade, te staren op die wellustig hijgende boezems? op die schoone oogen, die vlammen schieten? op die haren, in wanorde losgevallen, waaruit

{==26==} {>>pagina-aanduiding<<}
bloemen en strikken nederstuiven als schitterende vlinders?’
‘Bah!’ viel de Engelschman in, ‘van dat alles merk ik niets; ik zie alleen het stof, dat van den dansvloer opstuift en mij met verstikking dreigt.’
‘De galoppades,’ merkte alphonse aan, ‘doen mij altijd denken aan de saturnaliën der Ouden; maar dan missen zij dat echt antieke, dat daaraan altijd nog iets grootsch moet gegeven hebben.’
‘Met uwe antieken doet gij mij denken aan mijnen schilder, den éénoogigen cherubini, die mij een' Egyptischen Priester toezeide. Ik heb hem het idée daartoe zelf opgegeven. Waarom vind ik hem niet onder u?’
‘Cherubini is een gek, die zich bij dag evenmin aftrekken laat van zijnen ezel, als bij nacht van de roulette: hij was niet te bewegen! hij wilde niet herwaarts komen,’ sprak alphonse.
‘Eene kunstenaars-luim! Goed, ik zal hem opzoeken; dan heb ik ten minste een doel als ik weêr uitga. Is het niet rue des....’
‘De l'Arbre sec, No. 27, op de tweede verdieping.’
Een luid geschater onder de nog aanzittenden verhief zich, en belette een zamenhangend gesprek te voeren. Hoe toch zoude dit zijn verstaan geworden, al ware het ook, dat edward daartoe den lust gevoeld had?...Driftig verliet hij de zaal, als iemand, die door eenen plotselingen tegenzin bevangen wordt.
Alphonse, die, ofschoon hij het zich zelven niet bekennen wilde, eenen heimelijken afschuw had van de tooneelen, die weldra volgen zouden, verwijderde zich mede ongemerkt. - Ook wij willen ons niet ophouden

{==27==} {>>pagina-aanduiding<<}
met eene beschrijving van die gezigten, welke meer en meer door onmatigheid en overspanning begonnen te gloeijen, van de gesprekken, die welras volstrekt ongeregeld en onverstaanbaar werden, en zich later alleen tot uitroepingen en halve volzinnen bepaalden, altijd weder afgebroken door schaterend en sissend gelach, of door het schel rinkinken van glazen en flesschen; genoeg zij het den lezer, te weten, dat claude en alphonse zich beiden op den bepaalden tijd in het Hôtel Blessières lieten vinden.
Het bal was nog niet aangevangen; de Heeren stonden in groepen rondom de banquettes der Dames, of spraken onderling; de divan der vrouwe des huizes, nevens den schoorsteen geplaatst, scheen de magneet, die de meesten aantrok; ook daarbij voegden zich onze jonge lieden.
Mevrouw de blessières, eene dochter uit een der eerste huizen van den Fauxbourg St. Germain, had met haren echtgenoot, een rijk edelman van den tweeden rang, zijne meer vrijzinnige gevoelens gehuwd, en ontving sedert lang met de fijne tact, welke haar eigen was, allen, die zij uit de meer burgerlijke cirkels van haren gemaal had leeren onderscheiden. Dezen avond echter scheen haar gezelschap meer uitsluitend en meer aristocratisch dan gewoonlijk; ook kon alphonse, in zijne eerste verwondering over de soort van gespannenheid, welke hij bij de meesten meende op te merken, niet nalaten, de gastvrouw naar de reden daarvan te vragen.
‘Weet gij dan niet, dat wij den Sardinischen Gezant wachten?’

{==28==} {>>pagina-aanduiding<<}

‘Wachten! in den eigenlijken zin,’ merkte een der Heeren aan; ‘de vrouwen zijn zoo stil en zoo nadenkend, het is alsof zij vreezen haar vernuft en hare coquetterie te verspillen. Ik voorspel hem ernstige aanvallen op zijn hart; ik lees in elk dier schoone oogen veroveringsplannen.’
‘Het moet een man van erkende bekwaamheden zijn, die Gezant,’ zeide de een. ‘Ik weet, dat hij gisteren met persoonlijke onderscheiding op de Tuileriën ontvangen is,’ sprak een ander.
‘En dus opgenomen in den huiselijken kring der familie orleans?’ vroeg claude.
‘Mijnheer!’ viel Mevrouw de blessières eenigzins scherp in, ‘in mijn huis spreekt men met eerbied van het regerend Geslacht.’
‘Hare dochter krijgt eene plaats bij de Hertogin van Orleans, zoodra er namelijk eene Hertogin van Orleans zal zijn,’ fluisterde iemand claude in het oor, terwijl hij hem uit den cirkel trok.
‘Italië is het klimaat der Prelaten: is de Gezant Abt of Kardinaal?’ vroeg een jong regtsgeleerde.
‘Dat zeker niet: hij heeft zijne vrouw bij zich.’
‘Dan moet hij schatrijk zijn, een Gezant, die....’
Hier rees de vrouw van den huize uit hare zitplaats op, om nieuwe gasten te begroeten, die er werden aangediend. Niemand twijfelde, dat het de lang gewachten zijn zouden.
Een genoodigde, die over zijnen tijd komt, moet wel iets bijzonder belangwekkends en bevalligs in zich vereenigen, moet ten minste eenigermate aan de opgewonden verwachting kunnen beantwoorden, zal men

{==29==} {>>pagina-aanduiding<<}
hem bij zijn eerst binnentreden niet belagchelijk vinden; want zulk eene teleurstelling wreekt zich gewoonlijk door spot. Wat moest het dan niet zijn, nu zich de wanstaltige gedaante van Signor espaleto vertoonde, zijne hoogst bevallige gemalin, wier schoonheid door een schitterend toilet nog meer uitkwam, bij de hand voerende!
Ook was er al de beleefdheid van een uitgezocht gezelschap, van het wellevendste volk der wereld, toe noodig, om zich bij het op elkander drukken der lippen en een gesmoord lispelen van uitroepingen te bepalen, toen de bediende, met eenen ernst, die hem blijkbaar moeite kostte, den Hertog espaleto di forba aankondigde.
Mevrouw de blessières verwelkomde met volkomen zelfbeheersching den hoogen gast, bood zijner gemalin eene plaats aan hare regterhand, en vond schielijk gelegenheid, om de nieuwsgierig lagchende blikken der anderen, door een drok gesprek, waarin zij de Signora en haren gemaal wikkelde, af te leiden.
De laatste gedroeg zich, ondanks dit alles, met de vrijmoedige losheid, die eene volmaakte wereldkennis alleen geven kan. Onder de personen, die zich aan hem lieten voorstellen, waren natuurlijk onze jongelieden niet de laatsten.
Snel herkende hen espaleto. In hen eene ligte verlegenheid opmerkende, nam hij die dadelijk weg, door hun lagchende toe te voegen: ‘Ziedaar de eerste Parijzenaars, aan wie wij verpligting hebben!’ en daarop vertelde hij met ongedwongen vrolijkheid de geschiedenis van hunne morgenwandeling, niet zonder er een paar trekken in te lasschen, waaruit de jongelieden

{==30==} {>>pagina-aanduiding<<}
konden opmaken, dat hij hen doorgrond had; in die woorden lag echter scherpte noch wrevel. - Voor de eerste maal in zijn leven was claude verlegen met zijne houding.
Na eenigen tijd liet zich in eene aangrenzende zaal de dansmuzijk hooren. De schoone vrouw had zeer weinig gesproken. Claude noodigde haar uit tot eenen wals; espaleto las in alphonse's oogen denzelfden wensch.
‘In waarheid, moïna!’ sprak hij, ‘gij zijt dezen beide Heeren een' dans schuldig, en ik zie niet, waarom wij, in een vreemd Land, eenige schuld onbetaald zouden laten.’
‘Ik zal niet dansen, Monsignore!’
‘Gij zult mij dan noodzaken den ganschen avond zonder spelen te zijn, en gij kent mijn' hartstogt voor het spel!’ antwoordde hij met eenen glimlach; zij sloeg de oogen neder.
‘In ernst, moïna! gij danst gaarne, en een gebrekkelijke echtgenoot moet u van een onschuldig vermaak niet terughouden.’
Hij was inderdaad verheven toen hij zoo sprak.
‘Gij houdt mij van niets terug, ik volgde mijn' smaak; doch gij wilt het, ik zal dansen!’ en opstaande reikte zij de hand aan alphonse, die zich aan hare zijde bevond.
Claude verborg met moeite zijne spijt onder eene beleefde buiging. Espaleto nam vertrouwelijk zijnen arm en wandelde met hem naar de speelzaal.
‘Gij vergeeft mij immers de kleine list van mijn incognito?’ sprak hij: ‘een diplomaat is niet altijd vrij in zijne handelingen; ik diende den dag mijner aan-
{==31==} {>>pagina-aanduiding<<}
komst verborgen te houden, tot ik zekere mij toegezegde tijdingen kreeg: van dáár de verlegenheid mijner vrouw, om zich niet te verraden; van dáár mijne lompheid, om u niet aan mijn huis te noodigen. Thans ben ik vrij; mijne geloofsbrieven zijn overhandigd, de eerste lastige voorstelling aan het Hof heeft plaats gehad, en ik kan mij ongehinderd wijden aan het genoegen, dat belangwekkende kennismaking altijd voor mij heeft. Zoo gij niet opziet tegen eene Italiaansche keuken, kom dan morgen met uwen vriend bij mij eten; wij zullen en petit comité, en dus regt op ons gemak wezen.’
Natuurlijk nam de jongeling de uitnoodiging aan.
‘Nog iets! ik had gedacht uwen Sir edward hier aan te treffen: wilt gij hem voor mij overhalen, om mede te komen?’
‘Ik weet, dat hem niets liever zal zijn!’
Hierop wikkelde espaleto den jongman in een gesprek, waarbij deze moeite had, om zijn vlugtig Fransch vernuft eenen gelijken tred te doen houden met het fijn en diep oordeel van den Italiaan, en waarbij deze eene zoo eigenaardige wijze van zien, zooveel kunde, zooveel smaak, en te gelijk zooveel heldere menschenkennis aan den dag legde, dat de jonge romanschrijver zich zelven geluk wenschte met de onderscheiding, waarmede dit zeldzame wezen hem vereerde, en geheel vergat, dat hem een dans was toegezegd met de schoonste vrouw, die hij immer gezien had.
Ondertusschen maakte de Hertog deze schijnbare onbeleefdheid weder goed; hij zelf voerde hem tot zijne gade; en claude verliet het bal niet, zonder de schitterende moïna als zijne danseres te hebben opgeleid.


{==32==} {>>pagina-aanduiding<<}

III. De echtgenooten.

Wie ooit den Boulevard de Gand langs wandelde, en er bij menig prachtig Hôtel is blijven stilstaan, heeft zeker dat groote huis niet voorbijgezien, met dien prachtig gebeeldhouwden voorgevel en die vele vensters, welke men niet spoedig tellen kan, welke alle van zonneblinden zijn voorzien, en bovendien op de eerste verdieping prijken met sierlijke balkons. Dat is het Hôtel de F., door de eigenares niet bewoond, maar dat zij verhuurt aan lieden, die rijk genoeg zijn, om den hoogen huurprijs te betalen.
In een der salons van dit Hôtel, innerlijk zoo rijk gemeubeld als het uitwendige zulks liet vermoeden, zaten twee menschen te ontbijten: een man en eene vrouw. Zij hadden een der vensters geopend, waarschijnlijk om de liefelijke lentelucht in te ademen, en het togtje speelde met de zilveren franjes, welke de zacht rozeroode overgordijnen versierden. De vrouw, losjes gehuld in eene donkere peignoire, zat aan eene kleine ronde tafel, en hield zich bezig met dien morgendrank gereed te maken, welken de Spanjaarden het eerst in de mode bragten. De man had zich op eenigen afstand in eene vensterbank geworpen, en volgde elk

{==33==} {>>pagina-aanduiding<<}
harer bewegingen met het oog. Het waren espaleto en moïna.
‘Waarom hebt gij de bedienden weggezonden?’ zeide hij eindelijk na een lang stilzwijgen; ‘als gij zoo bezig zijt, kunnen wij niet praten, en wij zijn zoo weinig te zamen.’
‘Juist, opdat wij alléén zouden zijn, en omdat ik iets ernstigs met u te spreken heb, zond ik hen weg,’ sprak zij met nadruk; toen stond ze snel op, ging naar hem toe, en legde vertrouwelijk hare hand op zijnen arm. Heerlijk stak de blankheid dier schoone hand af bij het zwarte fluweel van zijnen kamerjas.
‘Josefe!’ begon zij en zag hem weemoedig aan, ‘gij doet mij verdriet aan, en dat is niet goed van u!’
‘Is u dat ernst, moïna?’ vroeg hij met verwondering, ‘ik kan waarlijk niet gissen!....’
‘Voor het eerst moet ik u betuigen, dat ik uwe handelwijze niet kan goedkeuren,’ hervatte zij.
‘Dan zal die zeker afkeuring verdienen; maar verklaar u dan toch!’
‘Welnu dan,’ ving zij aan, met eenige aarzeling, ‘het mishaagt mij, dat gij die beide jonge Franschen tot onzen vertrouwelijken kring wilt toelaten. Zeker, dat is mij hoogst onaangenaam!’
‘Hoe is dat mogelijk, mijne Beste! Ik deed immers niets meer dan ik moest? Hoe zoude ik u hier in deze vrolijke Hoofdstad, vol schouwspelen, vol avondvermaken, vol wandelingen, aan u zelve kunnen overlaten, zonder voor bevallige Cicisbeï te zorgen?’
‘Foei! als gij zoo schertsen wilt, noodzaakt gij mij te zwijgen.’

{==34==} {>>pagina-aanduiding<<}

‘Nu dan in ernst. Het zijn goede kinderen, die wij zien moeten, die gij goed moet ontvangen, en niet afschrikken door de scherpe blikken van die zwarte oogen.’
‘Ik heb u reeds gezegd, hoe hatelijk mij hunne onbeschaamde blikken zijn,’ riep zij, niet zonder eenige hevigheid.
‘Dat komt omdat zij u bewonderen, mijne Lieve!’
‘En hoe spotachtig die Mijnheer claude op u nederzag, op u, Sancta Madre! op u, wiens grootheid boven het bereik is der vermetelste gissingen van iemand, die niets bezit dan eene vlugge tong en een fraai gelaat!’ vervolgde zij met vervoering.
‘En een hoofd vol vernuft en levendigheid,’ voegde hij er bij, glimlagchende over hare hartstogtelijkheid; ‘maar wees gerust, hij zal nu niet meer spotten.’
‘Ik zal niets meer zeggen, josefe! ik offer gaarne mijn gevoelen aan het uwe op.’
‘Daarom zult gij ook weten, waarom ik het mijne niet opgeef.’
En hij vatte hare hand en deed haar naast zich plaats nemen.
‘Hoor, moïna! Evenmin als Parijs Turin is, zijn de Parijzenaars Italianen. Een Italiaansche Nobile verschanst zich in de ongenaakbare vesting van zijnen rang, en laat zich niet naderen dan door zijns gelijken; wat hem verder omringt, zijn bedienden, iets beter dan slaven. In het hedendaagsch Frankrijk is het anders; dat heeft de adel in 1795 geleerd; die les heeft zich herhaald in 1830. Het genie voert thans den boventoon; het talent heft zich op tot gelijkheid met den

{==35==} {>>pagina-aanduiding<<}
adel, en treedt met achteloozen tred, met het lorgnet in de hand, de zalen der aristocratie binnen: want het genie is niet meer de strenge, harde, stroeve wijsgeer, onverschillig omtrent zijn voorkomen, zonderling in manieren, in zich zelven afgetrokken. Het is niet meer de grijsaard met witte haren, tot afschrikkens toe eerbiedwaardig en deftig; maar het is vlug, vrolijk, schertsend, met blozende wangen, met blonde haren, of met zwarte lokken, die sierlijk zijn opgemaakt; het draagt eene smaakvolle kleeding en glacé handschoenen; het is kiesch op zijn uiterlijk, verfijnd tot in het weekelijke toe, en schaamt zich niet, goed te kunnen dansen. Nu die jonge vernuften eenmaal eene onderscheidende plaats hebben ingenomen, spelen zij den meester, en hunne spottende hekelwoorden klinken luider, dan de afgemeten en gezochte spreekwijzen der Grooten, die zoo vaak in matte lafheid ontaarden. Hun toon is snijdend, beslissend, stout; doch er ligt geestkracht en waarheid in de korte, kernachtige taal, die zij zich gevormd hebben: er ligt gloed en overreding in hunne eenvoudige spreekwijze, er ligt eene nieuwheid en warmte in hunne denkbeelden, die de proef van het rijpe oordeel kunnen doorstaan; want zij zijn kinderen der negentiende eeuw en zij hebben hunne eeuw begrepen.’
De schoone vrouw had met aandacht geluisterd en staarde met zulk een innig welgevallen op den spreker, dat hij een' oogenblik ophield, om haar de hand te kussen. Hij wist ook, dat hij bevallen moest als hij sprak; hij kende het vermogen zijner hoogst welluidende stem, die hij buigen kon naar den eisch van elke ge-
{==36==} {>>pagina-aanduiding<<}
waarwording, welke hij opwekken wilde; zijn ernst was doordringend en overredend tevens; zijne toonen, zoetvloeijend zonder weekheid, vonden in het hart van zijne toehoorders een' weêrklank, even als de wegstervende mol-toon verwekt, die nog lang in het oor natrilt en de fijnste vezelen ontroert. Voeg hierbij, dat hij ongemeen fraaije tanden had, welker luister zich als hij sprak te beter ontwikkelde, en dat, als het onderwerp hem wegsleepte, zijne gelaatstrekken zich werkelijk verfraaiden, terwijl zijne oogen vonkelden van eenen gloed, welke niet van deze aarde scheen, en men begrijpt de betooverende aantrekkelijkheid van dit leelijk gelaat.
‘Dáár, waar de zedelijke kracht heerscht,’ dus vervolgde espaleto na eene poos zwijgens, ‘handhaaft zij zich door de middelen, die de hare zijn. Men doodt hier niet meer met den dolk, maar met de pen; wie in den weg staat wordt niet geschrapt uit het boek der levenden, maar men vernietigt zijn zedelijk aanzijn, men tast hem aan in het wezen van zijn leven; wat de laster niet zoude vermogen, weet de spot te bewerken. Wat bij ons de sterke wrijving van hartstogten zoude opwekken, wordt hier slechts belagchelijk, het oordeel is overrijp, de gewaarwordingen zijn afgesleten, men geraakt hier niet meer in vervoering, men lacht slechts, en men haalt de schouders op; doch het voorwerp, dat men heeft uitgelagchen, is verloren, even reddeloos en zeker verloren als men het was in de zestiende eeuw door de banbliksems van Rome. Eene scherp versneden pen, die over het papier ruischt, is hier gevaarlijker, dan de dolk van den straatroover. De bittere, snijdende, koele satire is hier vreeselijker

{==37==} {>>pagina-aanduiding<<}
dan een snel werkend vergift; wèl dus hem, die zich vrienden weet te vormen uit die scherpe geniën, die zulk een magtig overwigt hebben op het gevoelen van een gansch volk; daarom reikt de edelman, hier, zonder aarzelen de hand aan den talentvollen kunstenaar, aan den geestrijken dagbladschrijver en noemt den jongen dichter “broeder!” terwijl hij den een' naast den ander eene eereplaats aanwijst aan zijne tafel!’
‘Het wordt mij meer duidelijk, josefe!’
‘Deze waarheid heeft mijn voorganger niet begrepen: daarom is hem hier alles mislukt; zijn kaste-geest, zijn hoogmoed, de aristocratische terughouding zijner manieren, streden tegen den volkstrots dezer natie, en hij heeft zijnen Souverein mishaagd, en hij is weggezonden, als een onhandige dienstknecht, die zijne taak niet heeft kunnen volvoeren. Hij heeft niet weten te dringen in den geest van den tijd, die inderdaad niet zoo hopeloos is als sommigen het voorgeven; want als de rang zich aansluit aan het genie, dan zullen beiden iets toegeven, dan zal de eerste afzien van zijn te stout verheffen op het toeval der geboorte en op de magt des rijkdoms, en de andere zal iets ter zijde stellen van zijne verachting voor geërfde voorregten; zijne te losbandige vrijheidzucht zal gebreideld worden, en uit die vereeniging zal de heerlijkste harmonie ontstaan in de zamenleving. Dat alles heb ik vooraf gevoeld; ik stel er belang in, dat mijne eerste zending haar doel volkomen bereike, en daarom noodig ik claude, en allen, die hij mij aanwijst, tot mijn' gemeenzamen omgang uit.’
‘Gij hebt volkomen gelijk, mijn josefe! gij hebt, inderdaad, altijd gelijk.’

{==38==} {>>pagina-aanduiding<<}

‘Bovendien heb ik eene persoonlijke reden. Op mij vooral, als op den hatelijken gemaal van de schoonste vrouw, zoude ligt eene belagchelijkheid te werpen zijn; de belagchelijkheid, die hier het spoedigste weêrklank zoude vinden: die der jaloezij. Ik wil hun door niets aanleiding geven te denken, dat ik er vatbaar voor ben. Het is mogelijk eene zwakheid, moïna! doch.....’
‘O, zwijg! het zal de eerste zijn, die ik u heb in te willigen. Ook ik heb nu mijn besluit genomen; ik zal hen ontvangen, maar op mijne eigene wijze: zij zullen u leeren eerbiedigen, en misschien,’ voegde zij er met nedergeslagen oogen bij, ‘mij niet miskennen!’


{==39==} {>>pagina-aanduiding<<}

IV. Kwade luim.

In de straat de l'Arbre sec, No. 27, op de tweede verdieping, was de werkplaats van den schilder cherubini. Alle ateliers zijn niet gelijk. Ze zijn niet eens alle even ordeloos; dit echter konde tot modèl dienen voor eenen echten schilders chaos.
Zien wij ons niet in staat alles naauwkeurig te beschrijven, wij zullen ons bepalen tot het bloot opnoemen van modelpoppen, hier en daar nedergevallen en door geene hulpvaardige hand opgerigt; van armen, beenen en hoofden van pleister, die door elkander lagen als de gebeenten in een knekelhuis; van penseelen, nog vol verwen weggeworpen en ongelukkig neêrgekomen op half afgewerkte teekeningen in waterverf, die uit eene opene, half tegen den muur leunende portefeuille, ten ontijde waren te voorschijn gekomen; wij wijzen alleen op die borstbeelden van Carthaagsche en Romeinsche veldheeren, van hunne voetstukken afgevallen, en elkander al rollende genaderd als tot eene te spade verzoening. Wij toonen slechts den grond van bestemming veranderd, en gebezigd tot de trouwe diensten, die men anders alleen van tafels, kapstokken of hangkasten vergt; met inktkokers, verwdoozen, kleine paletten, papieren, kleedingstukken, en meer dergelijken, bezaaid.

{==40==} {>>pagina-aanduiding<<}

Onder de toevallige carricaturen, die men in dit atelier aantrof, maakte zeker die deftige consulsgestalte den meesten indruk; hij stond dáár met uitgestrekten arm, als tot eene aanspraak op het Forum gereed, en de mantel, dien men hem had omgeslagen, om hem tot het een of ander model te gebruiken, stak niet weinig af bij een allerliefst rozerood satijnen vrouwenhoedje, dat men op zijn achtbaar hoofd geplaatst had, om het voor schade te bewaren. Het gezegde zal genoeg zijn, om den bewoner te doen kennen, indien het ten minste waar is, wat sommige schrijvers beweren, dat de wanorde, die de mensch om zich gedoogt, veelal een afdruksel is van de wanorde, welke in hem heerscht.
Het was moeijelijk te bepalen, of de persoon, die onbewegelijk voor eenen ezel zat, waarop een onvoltooid stuk stond, te midden dezer verwarring, werkelijk was ingesluimerd, dan of hij in zulk een diep gepeins verzonken was, als wel het meest aan eenen half wakenden droom gelijkt; zeker was het ten minste, dat hij niet werkte. Twee blanke handen, aan welker vingers prachtige ringen schitterden, ondersteunden zijn voorhoofd, en verscholen zich ten deele onder de lange, pikzwarte haarlokken, die langs zijne slapen nederhingen. Hij hield het hoofd zoo stijf op de borst voorover gebogen, dat men niets van zijne gelaatstrekken onderscheiden kon.
Men begrijpt, dat het cherubini was, die dáár zoo nederzat. Zijn gewaad beantwoordde aan zijne werkplaats. Zijn kamerjas, die nog kortelings sierlijk heeten kon, was nu in den meest verwaarloosden toestand, met eenen gescheurden zijden dock om de middel

{==41==} {>>pagina-aanduiding<<}
vastgemaakt. Het dáárzijn van linnen was door niets bewezen, want van onder de los over elkander geslagene Chinesche chaly vertoonde zich een gedeelte van de borst des schilders, bruin, als de armen eener Indische Bayadère. Zóó zat daar die man; en wij weten niet, hoelang hij in die houding zoude gebleven zijn, zonder het binnentreden van iemand, die hem stoorde. Het was een jong meisje met een aardig schalkachtig gezigtje. Aan het mutsje, eenvoudig en coquet tevens, het kort zijden voorschootje, en nog meer aan de ongedwongen, eenigzins vrijpostige houding, was de grisette ligt te herkennen. De grisette, dat eigendommelijke wezen, hetwelk alleen in Frankrijk te huis behoort, dat het losbandige, zedelooze Parijs vertegenwoordigt, openlijk met hare ondeugd, met hare schaamteloosheid, pronkende; de grisette, die amphibie tusschen de dienstbare maagd en de gediend wordende minnares, soms de hulpvaardige schutsengel van den student, niet zelden de toevlugt, de helpende genius van den kunstenaar.
Uit den luchtigen tred, waarmede zij over al de kwetsbare voorwerpen op den vloer heenstapte, bleek het duidelijk, dat zij met den staat der zaken gemeenzaam was, en er zich niet over bekommerde.
Digt bij cherubini genaderd, tikte zij hem vertrouwelijk op den schouder; doch sprong even snel drie schreden terug, alsof zij nog onzeker was, hoe men die vrijheid zoude opnemen. - Hij wendde het hoofd naar haar toe. Toen zag men een zonderling onaangenaam gelaat, dat toch iets aantrekkelijks had voor de nieuwsgierigheid. Waarschijnlijk om het afschuwelijke zijner cenoogigheid te verzachten, was er een zwarte

{==42==} {>>pagina-aanduiding<<}
band over het ontbrekende regter oog vastgemaakt, welke bij het mannelijk bruin der gelaatskleur iets nog meer donkers voegde, dat nog door de zwarte haren verhoogd werd. Alleen diepe, wilde hartstogten, of huitensporigheden, konden op dat gelaat, hetwelk oorspronkelijk schoon was, dien stempel van ontijdige veroudering en die stuitende ruwheid gedrukt hebben, welke het medelijden tegenwerkt, dat de zwaarmoedigheid anders inboezemt, als zij niet te veel bitters en schampers heeft, en zóó het medegevoel uitdooft.
‘Wat moet dat, marion?’ vroeg hij met eene norsche stem, welke het meisje niet scheen af te schrikken; want zij antwoordde vrolijk, en met het gewigt van iemand, die eene goede tijding brengt:
‘De Mylord is dáár!’
‘Ik wil niet gestoord zijn.’
‘Ja, maar hij komt om zijn stuk.’
‘Zeg hem, dat het nog niet af is. Meent die verwenschte Brit, dat ik mij, om hem, voor mijn' ezel zal laten vastspijkeren?’
Het meisje zag hem treurig aan, en schudde bijna onmerkbaar het hoofd.
‘Word niet boos, kind! ik had in de laatste dagen lust noch geestdrift om te werken.’
‘Als gij uwe nachten niet doorbragt in de speelhuizen, zoudt gij bij dag meer geschikt zijn tot den arbeid.’
Hij wilde iets antwoorden, maar met hare kleine vingers sloot zij hem glimlagchende den mond, en vervolgde op den toon van verwijt met scherts gemengd: ‘ik wil u alle vermaak niet ontzeggen, ik weet het, een kunstenaar kan niet geregeld leven - zoo zijn ze

{==43==} {>>pagina-aanduiding<<}
allen, zóó moeten ze zijn, dat wist ik vooruit; het is ook niet om te zedepreken, dat ik het zeg: maar als men toch de laatste centime heeft uitgegeven, en men dan, met een weinig kleuren op wat doek te brengen, heel veel gouden guinjes kan magtig worden, dan is het toch te erg, om niets, in het geheel niets te doen! Al maak ik zoovele bloemen, als al de Dames van de Chaussée-d'Antin tot een bal-toilet noodig hebben, dan verdien ik nog geen vierde van hetgeen gij met deze enkele schilderij zoudt...’
‘Zwijg, kleine snapster! heeft u ooit iets ontbroken?’
‘Hm!’ zij haalde de schouders op en zag hem schalkachtig aan. ‘Anderen brengen hunne meisjes naar de Porte-St.-Martin, of naar Meudon als het kermis is, of naar de Barrière om te dansen: maar ik, wanneer dans ik? Eene andere dan ik had reeds lang hare partij gekozen; maar het komt...dat ik ongelukkig niet meer buiten u leven kan.’
‘Gij zijt een goed meisje: ik zal meer voor u doen, ik zal u naar den schouwburg brengen, naar de bals, naar franconi, overal waar gij heen wilt; maar zend mij nu den Engelschman weg - ik wil hem niet zien.’
‘Ach, mauritio! lieve mauritio! hij zoude u misschien een voorschot kunnen doen! denk toch aan crevassier, wien gij nog honderd francs schuldig zijt, en die morgen komt, en die reeds van St. Pélagie gesproken heeft!’
‘Pest en hel over crevassier! Hoe zal ik hem voldoen! ik heb waarachtig niets meer!’
‘Als gij die kostbare ringen wildet verkoopen,’ sprak zij, moedwillig lagchend.

{==44==} {>>pagina-aanduiding<<}

‘Bij mijn' Patroon! dát nooit, mijne laatste herinnering aan vroegere....Ondeugende heks! zóó vangt gij mij,’ vervolgde hij opstaande: ‘laat den gekken eilander dan maar hier komen - eene vernedering meer of minder, zegt niets. Heeft hij al dien tijd bij den portier gewacht?’
‘Hemel, neen! zulk een Mylord? ik heb hem in het kabinetje gelaten hier naast, waar hij zeker uit verveling in slaap is gevallen.’
Dit woord had op den schilder de uitwerking, die eene brandende lont zoude hebben in een vat met buskruid.
‘Hel en duivel! onbezonnen monster!’ barstte hij los, en wild voortstuivende, bragt hij haar in het voorbijgaan eenen hevigen slag aan het hoofd toe, zoodat het arme kind, ligt en tenger als een vlinder, op den vloer nederviel, terwijl hij, zonder eens naar haar om te zien, onder eene zee van Fransche en Italiaansche scheldwoorden, de deur uitliep, welke hij met hevigheid achter zich toewierp.
Toen eerst hief de kleine zich op. ‘Ze zijn toch barbaarsch die Italianen!’ sprak zij schreijende, en terwijl zij voor eenen gebroken spiegel hare lokken in orde schikte, lachte zij zich zelve door hare tranen toe.
‘Mij monster te noemen! zoo hem ditmaal de verzoening niet meer kost dan gewoonlijk, dan moet ik toch zeker zoo dom zijn, als nog geen meisje het was.’ En zij zette zich geduldig op eenen ledigen koffer neder.
Cherubini trad het kabinet binnen met eene hartstogtelijkheid in houding en gebaren, die hij te vergeefs trachtte te overwinnen.

{==45==} {>>pagina-aanduiding<<}

Hij vond den Engelschman, onzen Sir edward, voor eene groote schilderij staan, waarvan deze eene groen zijden gordijn, die er vóór hing, had weggeschoven.
‘Zij is niet te koop,’ riep hij hem haastig toe, met de korte, ademlooze stem van iemand, wiens zenuwen in hooge spanning zijn.
‘Wie zegt u, dat ik het stuk zou willen koopen, Mijnheer?’ antwoordde de Engelschman, eenigzins bits, doch voegde er dadelijk vriendelijk bij: ‘ik begrijp het, aan dit meesterstuk ontvlamt zich uwe verbeeldingskracht tot hooge kunstgewrochten - daarom is het u onmisbaar; maar zeg eens, hoe komt gij aan dit portret!’
‘Mylord! het is geen portret, het is een ideaal,’ hernam de schilder bevende, met doodsbleeke lippen.
‘Een ideaal, vriend! waarvan ik echter het origineel ken!’
Zóó gloeijend en dreigend rustte toen het eene oog van den Italiaan op den Brit, dat het was alsof hij het tot eenen vurigen schicht had willen vormen, om dezen daarmede te doorboren.
Sir edward echter vervolgde koel: ‘in ernst, hoe komt gij aan het afbeeldsel der Sardinische Ambassadrice, die nog zoo kort te Parijs is?’
‘Hier! zij hier!...die vrouw!’ gilde cherubini, en meer bedaard voegde hij er bij: ‘maar, om Gods wil! hoe heet zij dan?’
Jefferies glimlachte over de hartstogtelijkheid, waarmede hij zich verried en tegensprak, en zeide, terwijl hij hem scherp aanzag: ‘het is de Hertogin espaleto di forba.’
Als verbrijzeld zonk cherubini op eenen stoel neder,

{==46==} {>>pagina-aanduiding<<}
al zijne leden sidderden; hij was bleek als een lijk; zijne stem was onmagtig eenig geluid voort te brengen.
Jefferies zelf was door deze plotselinge gemoedsbeweging getroffen; hij stortte zijne zakflacon ledig op het voorhoofd van den Italiaan, die hem met eene stuipachtige beweging van zich stootte. Na eene poos echter, met eene geweldige poging tot zelfbeheersching, opstaande, herkreeg hij weder het gebruik zijner spraak, en hoewel nog afgebroken, uitte hij toch de woorden:
‘Het is niets....volstrekt niets - geloof niet....dat....’
‘Dat gij zinneloos zijt! Ik begin er waarlijk aan te twijfelen.’
‘Mylord! ik ben verloren. Ik had gemeend een ideaal voortgebragt te hebben, en....en....’
De Engelschman spaarde hem het overige van de blijkbare onwaarheid. Hij veinsde, dat hij hem geloofde.
‘Juist, ik begrijp u. Gij hadt willen uitmunten, en gij vreest u door de wezenlijkheid overtroffen te zien; maar ik zeg u, men zal het altijd houden voor de keurigste kopij. Gij zelf kunt er u van overtuigen.’
‘Gij meent dus, dat ik die vrouw zoude kunnen zien?’ vroeg hij met al de bedaardheid, die in zijne magt stond.
‘Zeer zeker, ik zal u bij haar inleiden.’
‘Maar, wanneer?’
‘Niet heden, want ik ga er zelf voor het eerst; ook niet morgen, want dan geeft zij een gemaskerd bal, het laatste van het saizoen.’
‘Zoo! en waar woont zij?’

{==47==} {>>pagina-aanduiding<<}

‘Boulevard de Gand, Hôtel de F. Maar stel u gerust: haar echtgenoot moedigt de kunsten aan; ik zal spoedig eene gelegenheid vinden, om u in haar huis te brengen. Doch, genoeg hierover! Nu een woord van mijn' Egyptischen Priester - is hij af?’
‘Hij is niet af.’
‘Nu, dat is goed! gij zijt de eerste, die mij naar iets verlangen laat; ik had geld medegebragt om u te betalen, als gij mij slechts niet vergt het weêr mede slepen.’ En hij overreikte hem eene wel gevulde goudbeurs.
‘Neen, Mylord! neen! dat strijdt tegen de gewoonte.’
‘Welnu, gij zijt ook geen gewone schilder, en God beware mij, dat ik een gewone Engelschman zoude zijn!’
‘Gij zijt mij een redder!’ riep cherubini, wiens gevoel hier luider sprak dan zijn trots.
Jefferies hoorde hem niet; het kabinet snel verlatende, liep hij fluitende den trap af, en wierp zich in de tilbury, die hem wachtte.


{==48==} {>>pagina-aanduiding<<}

V. Hoe Josefe en Moïna elkander leerden verstaan.

Reeds was het middagmaal bij den Sardinischen Gezant afgeloopen; reeds had deze, die in zijne betrekking eene bijeenkomst hebben moest, zich verwijderd, door jefferies gevolgd, die een klimmend behagen in zijnen omgang vond; reeds waren de meeste jongelieden vertrokken, en de wegrollende rijtuigen bragten de weinige vrouwen, die er geweest waren, naar hare avondpartijtjes; er bleef niemand meer over dan Mevrouw de blessières en de Graaf de c-l, dien zij overhaalde, om haar naar het Théâtre de la Gaîté te vergezellen.
Claude en alphonse, die nog altijd gebleven waren, konden hun bezoek met welvoegelijkheid niet langer rekken. Zij wilden afscheid nemen, met eene zigtbare teleurstelling in de houding; want zij hadden zich vast in het hoofd gezet, ditmaal gelegenheid te vinden, om de schoone vrouw meer gemeenzaam te naderen, en de waarheid te doorgronden van hare betrekking tot den mismaakten man, dien zij echtgenoot noemde; zij konden nog maar altijd niet begrijpen, dat de teederheid van die vrouw voor dien man niet gehuicheld was, en die trouw onwankelbaar, en niet het gevolg van eene geheime echtelijke dwingelandij, te vreeselijker misschien,

{==49==} {>>pagina-aanduiding<<}
naarmate zij in het verborgen drukte, zoo als voormaals de geheime bespieding en vervolging der inquisitie meer te duchten was, naarmate zij hare uitgekozen slagtoffers voor eenen tijd aan lange onzigtbare, doch onverbrekelijke draden liet rondfladderen.
Daar zagen zij, dat de Hertogin op nieuw een gesprek aanknoopte met Mevrouw de blessières; alphonse nam claude ter zijde.
‘Welnu, vriend! gij hebt naast haar gezeten, hoe ver zijt gij? wat weet gij?’
‘Wat ik weet? niets. Hoe ver ik ben? daar weet ik niets van. Die vrouw is als gepolijst staal, onbuigzaam en glad; alles kaatst terug, doch niets wil er op hechten. Met het vijfde van hetgeen ik haar gezegd heb, zoude iedere collet-monté van de voorstad St. Germain mij begrepen hebben, en zij, zij heeft niet eens geglimlacht; aan domheid is hier niet te denken: in een ander gesprek is zij levendig, vernuftig, scherp zelfs. Men bevriest van hare koude.’
‘Zij is bewonderenswaardig! Ik huiver van hare deugd. En haar echtgenoot kent haar; men ziet het, hij heeft geen' zweem van jaloezij.’
‘Hij niet! Ik zeg u, hij is de verligchaamde jaloezij; ik lees duidelijk dolk en vergift uit den enkelen schichtigen blik, dien hij soms op haar werpt, en ik geloof, dat daarin het gansche geheim harer trouw ligt. Zoo hij haar in gezelschap toelaat, is het om voor te komen, dat ze niemand afzonderlijk ziet. Wie weet, of niet de Italiaansche bedienden, die haar van alle kanten omringen, de policie van het huis uitmaken, die elken blik bespiedt, die aanteekening houdt van elke bewe-
{==50==} {>>pagina-aanduiding<<}
ging? Op mijne eer! espaleto's jaloezij is van de verfijndste soort.’
‘Kom, claude! Mevrouw de blessières vertrekt - wij kunnen niet langer blijven.’
‘Ik moet de ontknooping van het raadsel hebben, ik zal haar hebben, en is mijn vermoeden waarheid, dan weet ik, door welke middelen de verdrukte schoonheid te wreken, en al ware deze Gezant dan ook de vertegenwoordiger van gansch Europa, dan....’
Alphonse gaf hem een teeken, de gastvrouw naderde hen.
‘Mevrouw! het is laat geworden, vergeef onze verstrooijing....wij gaan.’
‘Wilt gij waarlijk vertrekken?’ vroeg de Italiane met eenen glimlach, ‘over een uur komt Monsignore terug; het zal hem zeker verheugen, u nog te vinden: offert mij voor dezen avond uwe plannen op.’
‘Eene opoffering, die onzen vurigsten wensch vervult,’ spraken de jongelieden, terwijl zij zich bogen.
‘Zoo volgt mij dan in mijn boudoir; wij zijn daar meer t'huis,’ zeide zij, claude's arm nemende. ‘Ik wist het, dat die vrouw huichelde,’ dacht deze; ‘maar inderdaad, zij logenstraft de tirannij van haren gemaal.’
‘Ik had gehoopt ééne vrouw gevonden te hebben, die ik had kunnen achten,’ zuchtte alphonse.
‘Wij zullen Mevrouw de blessières hier reeds vinden,’ hervatte de Hertogin, terwijl zij het vertrek opende, op eenen natuurlijken toon, ‘en alsof zij niets giste van de verandering, die dit ééne woord in de gedachten der jonge lieden moest te weeg brengen; “zij had met den Graaf de c-l te spreken, en vond mijne

{==51==} {>>pagina-aanduiding<<}
kamer meer geschikt dan hare loge in de Gaîté. Ik heb beiden overgehaald te blijven.”
De jongelieden zagen elkander aan, en bloosden; de Graaf de c-l was een achtingwaardig grijsaard, met wien eene vrouw een tête à tête konde hebben, zonder een' dubbelzinnigen glimlach op te wekken.
De Hertogin wees Mevrouw de blessieres eene plaats naast zich op de causeuse, en noodigde de Heeren zich te zetten.
Eene poos heerschte er een stilzwijgen als dat der verwachting, en waarin elk verlegen scheen het gesprek te beginnen; de jonge vrouw brak het af, door zich tot claude te wenden.
“Mijnheer! gij zijt romanschrijver, niet waar?”
Hij boog zich.
“Welnu, ik zal u het onderwerp leveren voor eene novelle: ik wil u mijne levensgeschiedenis mededeelen. Ik heb reden om te vermoeden,” hier zag zij hem ernstig aan, “dat gij hieromtrent uwe gissingen maakt, en de onverheelde waarheid beveiligt zeker tegen verkeerde uitleggingen. Ik zie het, gij hoopt op iets ongemeens, en uw poëtisch voorgevoel heeft u niet misleid. Ook gij, Mijnheer alphonse! zijt nieuwsgierig, is het niet zoo?”
“Ik koester eene onbegrensde belangstelling in alles, wat u betreft.”
“En ik dan!” riep Mevrouw de blessiéres, “die u lastig geweest ben tot aan de grenzen van het wellevende toe.”
“Wij zijn enkel gehoor en verlangen,” viel de oude Graaf in.
“Ik verwittig u vooruit, dat gij, misschien voor

{==52==} {>>pagina-aanduiding<<}
het eerst, eene geschiedenis zult hooren, waarbij de belanghebbende geene geheimhouding aanbeveelt; want zij is gansch Italie bekend, en te Turin en Mantua onder alle vormen bezongen. Gelooft echter niet, dat ik er toe overgaan zoude, zóóveel van mij zelve te spreken, als ik nu zal moeten doen, zoo het niet was, om den edelsten en achtingwaardigsten man in dat daglicht te stellen, waaruit hij moet beschouwd worden, om zich niet miskend te zien. - Nog iets, Mijnheer claude! wij hebben aan tafel een' kleinen twist gehad over den smaak; ik zeide u, dat ik niets aan een fraai uiterlijk hechtte; gij hebt mij toen niet willen gelooven: maar wat dunkt u?” Hier nam zij een marokijnen foudraal van eene étagère, en nam er een medaillon uit, dat zij hem zien liet. “Kan er eene meer volmaakte mannelijke schoonheid bestaan, dan dit gelaat? Zoudt gij het origineel van dit portret in staat achten, eene vrouw in te nemen?”
“Eéne? bij den Hemel! alle: wie dezen tot medeminnaar heeft, kan zich elke moeite besparen.” Zóó oordeelden ook de anderen.
“Welnu,” hervatte de gastvrouw, “als ik u nu in ernst verzeker, dat ik uit vrijen wil dezen jongeling verworpen heb, om Signor espaleto te huwen, zult gij mij dan gelooven?”
“Het blijft mij onbegrijpelijk; maar ik twijfel niet aan uw woord.”
“Was dat jonge mensch misschien onnoozel, zonder vernuft?” vroeg Mevrouw de blessières?
“De levendigheid en de schranderheid, die uit zijne oogen spreken, verloochende hij niet.”

{==53==} {>>pagina-aanduiding<<}

“Was hij welligt zonder fortuin, en heeft uw verstand gekozen?” zeide de Graaf.
Mijn gemaal werd vermogend door mij....dan ik wil mij zelve niet vooruit loopen. Luistert! Morienzo di forba was het hoofd van een der doorluchtigste geslachen te Mantua. Aan zijne zijde stonden twee jongere stiefbroeders, zonen zijner moeder, uit een later huwelijk met juan espaleto, Hertog van Corseo. Die jongelieden leverden een zeldzaam voorbeeld van menschen, wier harten vereenigd waren, terwijl hunne belangen onderling botsten, en hunne uitzigten door elkander verduisterd werden.
In 17.., na den dood zijner moeder, ging Morienzo in diplomatieke betrekking naar Weenen; hij nam zijn' jongsten stiefbroeder rugueri, die een' tegenzin had in den Geestelijken stand, waarvoor hij bestemd was, met zich, en het gelukte hem, dezen binnen kort op de gunstigste wijze aan het Oostenrijksche Hof geplaatst te zien. Beide broeders huwden, eenigen tijd daarna, Duitsche Jonkvrouwen. Het huwelijk van rugueri werd met een' zoon gezegend, terwijl morienzo met zijne gemalin naar Mantua terugkeerde. Hij vond zijn' oudsten stiefbroeder in het bezit der vaderlijke titels en goederen (want de oude Hertog espaleto was gestorven), en tevens gelukkig aan de zijde van eene engelachtige gade, die hem mede een' zoon had geschonken. Hij alleen, de éénige van zijn vaders huis bleef nog kinderloos. Eindelijk werd hem eene dochter geboren; men noemde haar moïna: dat was ik. Nadat de eerste zwijmel van vreugde voorbij was, bedacht mijn vader met smart, dat zijn kind, hetwelk, bij de

{==54==} {>>pagina-aanduiding<<}
wankelende gezondheid mijner moeder, vermoedelijk het éénige zoude blijven, slechts een meisje was, dat eenmaal zijn' naam en zijne bezittingen in een vreemd geslacht zoude doen overgaan. Toen sloeg de oudste espaleto hem een huwelijk voor met zijnen zoon, en nog in de wieg werd ik met den jongen gianettino verloofd. Bij het opgroeijen gewende men mij, den neef als mijn' aanstaanden gemaal te beschouwen, en ofschoon ik niets van het woord huwelijk begreep, gaf dit mij toch het denkbeeld van een gedurig zamenzijn met gianettino, dat mij toen in het geheel niet tegenstond, want hij was een lieve, dartele knaap, die mij nooit bezocht zonder kleine geschenken te brengen in suikergoed, Heiligen-prentjes, en wat kinderen op dien leeftijd verheugt.’
‘Aha! ik begin te begrijpen,’ riep claude, ‘uwe liefde was dus een plantje, dat met u zelve opwies?’
‘Gij zult het hooren. - Ik moet hier echter aanmerken, dat mijne opvoeding niet die was van de meeste dochters der Italiaansche Nobili. Mijne moeder was eene hoog beschaafde vrouw, met een helderziend oordeel en een vasten geest; zij ontsloeg zich niet van de zorg en de leiding van haar kind, om het aan vreemde kloosterzusters over te laten. Zij haatte den dwang, die de schoonste jaren des levens, de jaren der lagchende vrolijkheid, in de stroeve eenzaamheid des kloosters doet verkwijnen, en die de ontwikkeling der ligchaamsen zielsvermogens aan vaste, onwrikbare, en op allen zonder onderscheid toegepaste regelen bindt. Door wèlgekozen leermeesters bijgestaan, was zij zelve mijne opvoedster. Gianettino deelde in sommige mijner

{==55==} {>>pagina-aanduiding<<}
lessen; muzijk en teekenkunst beoefenden wij altijd te zamen.’
‘Paul en virginie!’ viel Mevrouw de blessières hier in.
‘O neen! op verre na niet: wij waren als broeder en zuster; doch ook als deze twistten wij. Zonder er de oorzaken van te begrijpen, ondervond ik dikwijls de uitwerksels van gianettino's hevigen en willekeurigen aard en van zijn hoogst prikkelbaar gestel. Somtijds verscheurde hij in drift mijne fraaiste teekening, mijne schoonste bloemen; doch zijn hartstogtelijk berouw verzoende mij dan altijd spoedig genoeg met hem. Ik ben mij zelve een weinig vooruit geloopen. Toen ik zeven jaren bereikt had, kregen wij een' nieuwen huisgenoot. Het was mijn neef josefe espaleto, de wees van mijn vaders jongsten stiefbroeder. Eene vreeselijke pestziekte, die te Weenen heerschte, had zijne ouders en eene jongere zuster in korten tijd weggerukt; en mijn vader, die wist, dat rugueri geen ander vermogen bezeten had dan de inkomsten van zijne posten, nam den jongen josefe als zoon tot zich. Een oude kamerdienaar bragt hem te Mantua. Gianettino en ik waren juist bijeen, toen hij aankwam. De eerste indruk, dien hij op ons beiden maakte, was onbeschrijfelijk ongunstig. De kleine gebrekkelijke knaap met het somber oudsche uitzigt, met eene kleur van haar, die wij alleen in het vlas kenden, met eenen zonderling Duitschen tongval, welke ons zoo vreemd in de ooren klonk, die mijne ouders vrijmoedig in de armen viel, die onophoudelijk voortsnapte en zich niet over ons bekommerde, die door mijne moeder ontvan-
{==56==} {>>pagina-aanduiding<<}
gen werd met eene hartelijkheid, welke ons eene inbreuk scheen op onze regten, was ons in hetzelfde oogenblik een voorwerp van haat en lachlust beiden. Aan den laatsten vooral gaven wij zóó onbedwongen toe, dat gianettino door zijnen gouverneur werd verwijderd. - “Schrei maar niet, moïna!” fluisterde hij, toen hij mijne tranen zag, “dat kleine gedrogt zal er
voor boeten!” en de jonge woesteling balde de vuist en hief die dreigend op tegen het onschuldige voorwerp van onzen afkeer. Hemel! hij heeft dat vreeselijk woord maar al te goed gehouden!’ Hier bragt de schoone Hertogin de hand aan het voorhoofd, en bleef eene wijl in gepeins verzonken. Toen vervolgde zij:
‘Van dat oogenblik af waren wij, jonge verloofden, meer dan ooit aan elkander gehecht; wij hadden één belang, één doel, den kleinen josefe te kwellen, te bespotten, hem allerlei trekken te spelen, en de schuld van iedere onzer fouten op hem te doen nederkomen; het was de vervulling, de bezigheid van ons leven, vooral ook, daar hij bij onze leermeesters altijd den prijs wegdroeg van oplettendheid en buitengewone vorderingen en ons meestal als een voorbeeld ter navolging werd aangewezen. Ik weet geen zekerder middel om het eene kind tegen het andere in te nemen, dan juist dit. Men moge schoone bespiegelingen maken over de onschuldige goedhartigheid der kinderen, ik geloof, dat zij veelal iets hebben van den sarrend wreeden aard der Wilden; ik ten minste gaf ligter gehoor aan de kwade aanhitsingen van gianettino, dan aan de zachte vermaningen mijner moeder, die mijnen tegenzin trachtte te leiden. Met onuitputtelijke lang-
{==57==} {>>pagina-aanduiding<<}
moedigheid verdroeg de jonge neef onze boosaardigheid: nooit klaagde hij over ons, nam altijd onze partij, was immer onze voorspraak, bespiedde elken mijner wenschen en rustte niet vóór hij dien vervuld zag. Op den duur kon ik voor zooveel goedheid niet ongevoelig blijven. Ook was ik in het geheim dikwijls vriendelijker jegens hem, dan gianettino het zoude goedgekeurd hebben, vooral dán, wanneer hij met onvermoeid geduld mijne mindere vatbaarheid te hulp kwam, en mij alles ophelderde en duidelijk maakte. Doch ik wil u niet langer bezig houden met de onbelangrijke tooneelen mijner kindsheid, die ik echter moest aanroeren, omdat ze in verband staan met hetgeen er volgen zal. Toen de oudste der jongelingen (josefe) zijn zeventiende jaar bereikt had, verlieten zij beiden Mantua. Gianettino's ouders, die van hem een' Italiaanschen Edelman wilden maken, in den volsten zin der
beteekenis, zonden hem naar onze Hoofdstad, naar Turin, om zich te vormen. Josefe vertrok naar de Göttinger akademie, op raad mijns vaders, die, wetende, dat hij in zijn' uitstekenden geest eenen zekeren, maar ook den éénigen waarborg voor zijne toekomst vinden moest, hem immer van de voortreffelijkste gelegenheden deed gebruik maken, om dezen den hoogsten trap van beschaving en volkomenheid te doen bereiken. Beider vertrek liet mij eenzaam achter, en zoo troosteloos, als men het op zijn vijftiende jaar wezen kan; doch mijne goede moeder had die ledigheid van mijn hart voorzien, en was er op bedacht die te vervullen. Hartstogtelijke vereerdster van de letterkunde haars vaderlands, las zij met mij de meesterstukken van Göthe, schiller, kör-
{==58==} {>>pagina-aanduiding<<}
ner, en zelfs van wieland en klopstock. Haar fijn gevoel voor het schoone en ware leidde en wijzigde mijnen smaak, hare geestdrift ontvlamde den mijnen; ik was in den leeftijd, waarin het hart zich opent voor de poëzij, en het zachte, dweepende, peinzende der Duitsche dronk ik in, met de gretigheid eener ziel, die behoefte heeft aan gewaarwordingen.’
‘Veroorloof mij eene opmerking, Mevrouw!’ viel hier claude in. ‘Ik kniel neder aan de voeten van uwen göthe, met uwen schiller kan ik uit beleefdheid vrede hebben; maar uw klopstock is een onontcijferbaar duister luchtverschijnsel.’
‘O neen! hij is eene uitgestrekte hand, die naar hoogere spheren wijst, en hij spreekt van het verborgene met de opgewonden taal van een' ingewijde. - Doch ik zal vervolgen. Ik heb reeds genoeg gezegd, om u te doen opmerken, dat ik geene Italiane meer was. En mijn verloofde zoude een Italiaan zijn, in den volstrekten zin van het woord. Ik begreep eene innige overeenstemming der zielen beter, dan eene liefde der zinnen. Dit was het misschien, wat mij bij gianettino's brieven, vol wilde hartstogtelijkheid, soms een' glimlach afperste; dat zelfde, waarom hij de mijne koel vond, hetgeen hij mij te vaak verweet, met eene bitterheid, die mij meer beleedigde dan smartte. - Slechts aan mijne ouders schreef josefe; doch zijne brieven werden mij altijd medegedeeld door mijne moeder. Zoo het haar doel geweest is, de vooringenomenheid tegen mijn' neef, waarvan zij mij nog altijd verdacht, te keer te gaan, en deze in hooge vereering te veranderen, dan inderdaad was niets zoo geschikt,

{==59==} {>>pagina-aanduiding<<}
om haar te doen slagen. Die vertrouwelijke uitstortingen van zijn diepst gevoel ontsluijerden mij de schoonste ziel en het edelste hart. Die ongezochte welsprekendheid, die met een' enkelen volzin zooveel zeide, met een' enkelen trek zoo volledig schetste, deed mij nadenken, en was mij voedsel voor mijn verstand. Met hoogen lof had hij in den kortsten tijd zijne regtsgeleerde studiën volbragt, was in staats- en volkenkunde ingewijd. Door den Prins de m..., den vorigen beschermer zijns vaders, aan het Oostenrijksche Hof voorgesteld, wachtte hem in zijn geboorteland eene roemvolle loopbaan; doch hij wilde zijn tweede vaderland, het Italië zijner jeugd, dienen: vooraf echter zoude hij eene reize door Europa doen, Mijn vader keurde zijn plan volkomen goed.
Omstreeks dezen tijd stierf de Hertog de corseo, gianettino's vader. De ijlboden naar Turin gezonden, om dezen aan dat sterfbed te roepen, vonden hem daar niet; niemand wist, waar hij zich ophield; hij was plotseling vertrokken na een tweegevecht met een' Majoor van de lijfwacht, dien hij meende gedood te hebben.’
‘Een tweegevecht!’ riep de oude Graaf, ‘o! die trouwelooze! zeker om eenige schoone.’
‘Neen,’ hernam moïna met een zacht hoofdschudden, ‘over de waarde van zeker schilderstuk; want het schilderen was hem een hartstogt geworden.’
‘IJlings reisde mijn vader naar Turin, om de familie des gevallenen van vervolgingen tegen den jongeling te doen afzien, en dit gelukte hem te eerder, daar de Majoor niet doodelijk gekwetst was en aanvankelijk herstelde. Er werd niets verzuimd, om de schuilplaats

{==60==} {>>pagina-aanduiding<<}
van den vlugteling uit te vinden; dan te vergeefs! Eindelijk schreef josefe ons uit Rome, waar hij op zijne terugreis eenigen tijd vertoeven zoude, dat hij, in eenen kring van jonge kunstenaars, gianettino ontdekt had, die maanden lang in eene wanhopige onrust had verkeerd over het voorgevallene, en hoe het door ons was opgenomen. De verschoonende goedhartigheid, waarmede de jongeling de fouten vergoelijkte van een' bloedverwant, die hem als knaap mishandeld had, de verstandige ijver, waarmede hij diens zaak bepleitte, namen mijn' vader zóózeer voor dezen in, dat hij uitriep: “mijn Hertogdom van Forba gaf ik er voor, dat gianettino zulk een edel mensch ware als josefe!” Ik kan het moeijelijk beschrijven, wat ik daarbij gevoelde. Een sterk verlangen naar den geliefdsten speelmakker mijner kindsheid, doch waarin zich zekere huivering mengde voor de hevigheid van zijn karakter, waarvan hij weder zulk een vreeselijk bewijs gegeven had, wisselde af in mijne ziel met eene hooge bewondering voor josefe, dien ik eerst in zijne afwezendheid regt had leeren kennen. Onwillekeurig wendden mijne gedachten zich telkens naar den laatsten; zinsneden uit zijne brieven, die nimmer uit mijn geheugen werden gewischt, waren mij als kernspreuken, die ik op mijne handelingen toepaste, en die op mijne denkbeelden een' onbepaalden invloed verkregen.
Het was op mijn' naamdag, dat de beide neven tot ons terugkeerden. De meest strijdende gewaarwordingen doorkruisten mijne ziel, toen ik de knapen als jongelingen wederzag. Gianettino's uiterlijk overtrof

{==61==} {>>pagina-aanduiding<<}
de schitterendste voorstelling, die ik mij daarvan gemaakt had; doch ik zal er niets van zeggen, gij allen hebt zijn portret gezien: het gelijkt sprekend, in zooverre het penseel in staat is, trekken en blikken, zoo betooverend innemend, zoo mannelijk edel, als de zijne, uit te drukken. En naast dien beeldschoonen jongeling, die mij aanbad met eene liefde, gloeijend als het klimaat, waaronder hij geboren was, en die mij omhelsde met de regten van een' verloofde, stond josefe, de misvormde josefe, voor wien niets sprak dan zijne innerlijke waarde en een met moeite verborgen traan, de tolk van zijn innig gevoel bij den welkomstgroet.
Ik duizelde bij gianettino's aanblik; in zijne tegenwoordigheid beving mij eene zinsbedwelming, waarover ik later verschrikte, en die mij niet gelukkig maakte: in josefe's bijzijn vond ik eene rust, eene kalmte, eene zalige zielverheffing, die mij eene blijmoedige opgeruimdheid schonk. In de aanzienlijkste kringen der verschillende Hoofdsteden van Europa gevormd, had zijn gezellige omgang eene betoovering, die....doch vergeef mij, ik mag daarvan niet spreken, hij is mijn gemaal.’
‘Eene betoovering, edele Hertogin! waarvan wij allen de kracht reeds ondervonden,’ viel alphonse in.
‘Als het hem behaagt te spreken, zou men uwe tegenwoordigheid kunnen vergeten,’ voegde claude er bij.
‘Dat is waarlijk sterk,’ antwoordde moïna met een ligt optrekken van de bovenlip- ‘doch vergun mij voort te gaan. Met een wijsgeerig oog had hij de volken,

{==62==} {>>pagina-aanduiding<<}
die hij bezocht, bestudeerd; zijn helder verstand was spoedig doorgedrongen in de oorzaken hunner rampen en voorspoeden, in de eigenaardigheid hunner zeden, in het edele of laakbare van liun karakter; zijn helder oordeel had hunne goede inrigtingen begrepen, van hunne voortgangen nut getrokken, hunne kennis zich eigen gemaakt - met één woord, hij had eene hoogte van verstandelijke en wetenschappelijke beschaving bereikt, die hij zonder aanmatiging, zonder gezochtheid, op het dagelijksche leven wist toe te passen. Met eene vurige menschenliefde bezield, zag hij, door den nevel hunner dwalingen heen, tot op den bodem hunner harten, en al ware het stofgoud, dat hij ontdekte, al ware het slechts zilver, dat hem tegenblonk, dan wist hij het op te delven, te louteren, en op te voeren tot al den luister, waarvoor het vatbaar was Ook werd hij mij als een broeder, als een leermeester, van wiens lippen ik met reine geestdrift de woorden opving, welker welluidende klank mij ontroerde en verrukte. Volkomen overtuigd van zijne meerderheid, werd zijne wijze van zien de mijne; ik werd de innigste vertrouwde zijner schoone bespiegelingen, zijner veelomvattende ontwerpen tot heil der menschheid en van mijn vaderland; ik leerde hem begrijpen, en mijne ziel had zich voor altijd aan de zijne gehecht. Zijne verdiensten bleven niet onopgemerkt; in Mantua was daarover maar ééne stem, die voortklonk tot in de Hoofdstad, waarheen onze Vorst hem tot zich riep, om betrekkingen te aanvaarden, geëvenredigd aan zijne bekwaamheid en geboorte. Vóór hij echter ons huis verliet, gebeurde er iets, dat op ons aller lot magtig

{==63==} {>>pagina-aanduiding<<}
terugwerkte. De jongelingen verdroegen elkander nog slechter dan vroeger de knapen. Wel duldde en droeg josefe den onbillijken haat van zijn' neef met al de lijdzaamheid, waartoe alleen hoogere bevatting, hoogere menschenliefde en het bewustzijn van erkende meerderheid sterkte geven; doch juist dit zedelijk overwigt, waaronder deze zich verpletterd zag, zoo dikwijls hij met omstuimige drift op genen aanviel, verbitterde hem nog te meer, daar hij het ondanks zich zelven erkennen moest. Een sombere naijver op josefe's verdiensten beving hem, en was als een kwade geest, die in hem woelde. Op zekeren avond, dat deze geheel alléén en te voet van eene converzatione terugkeerde, werd hem een dolksteek in de zijde toegebragt door een' man, die schielijk vlugtte; hulpvaardige voorbijgangers bragten den gekwetste in ons huis; den dolk, dien hij zelf uit de wond had getrokken, verborg hij ons zorgvuldig. Geene levensdeelen waren aangetast; doch een geweldig bloedverlies had hem zoodanig verzwakt, dat het vele weken duurde, eer hij zijne kamer verlaten kon. Mijne moeder, die hem als een' eigen zoon liefhad, paste hem op; ik hield hem uren achtereen gezelschap. Mijn vader wilde het strengste onderzoek doen aanvangen omtrent den voorgenomen sluipmoord: doch josefe eischte de stiptste geheimhouding van zijn ongeval. Men vroeg er hem de reden van in gianettino's tegenwoordigheid: “omdat,” antwoordde hij, “de dader een ongelukkige is, die slechts handelde uit onberaden drift, zonder boosheid van hart, en die nu reeds berouw heeft van zijne onoverdachte daad.” Ik weet niet, hoe het kwam, dat ik toen mijn' verloofde aanzag; hij

{==64==} {>>pagina-aanduiding<<}
stond dáár, met een' donkeren blos en nedergeslagen oogen. Ik huiverde; ik wist genoeg. Van toen af dacht ik met angst aan het oogenblik, waarop ik mijn neef, die nu meester was van zijn vaderlijk vermogen en titels, zoude moeten huwen. Niet dat de schoone jongeling mij onverschillig was; maar de vreeselijke woestheid van zijnen gemoedsaard, de snelle afwisseling zijner luimen, die hem nu eens in dweepende verrukking aan mijne voeten deden zinken, om mij later met ruwheid te mishandelen, schenen mij de wisse voorteekens van mijn toekomend ongeluk, zoo mijn lot afhankelijk werd van dezen man. In zulke oogenblikken zocht ik mijne toevlugt bij josefe, die mij altijd troostte, die mij opbeurde en moed insprak; “moïna!” zeide hij mij dan, “de nedervallende waterdrop geeft wel zijnen indruk aan de harde rots, en orpheus temde den wilden tijger met zijne lier - laat uwe zachtmoedigheid volhardend zijn als de waterdrop, en liefelijk als het speeltuig! Dergelijke karakters leidt men slechts door onverstoorbare langmoedigheid, en men overwint hen alleen, als men zich zelven heeft overwonnen!”
Door zulke toespraken vormde hij de aanstaande echtgenoot van zijnen vijand, en gij zult eerst regt zijne grootmoedigheid bevatten, als ik u zeg, dat hij mij toen reeds beminde met eene liefde, even sterk als hopeloos!
Tot hiertoe had de jonge Hertog de corseo over mijne vertrouwelijkheid met josefe gespot, zonder er zich over te ergeren. Het kon niet in hem opkomen, dat de jammerlijk mismaakte gevaarlijk konde zijn voor mijne rust. Ik zelve dacht het evenmin: ik zag slechts

{==65==} {>>pagina-aanduiding<<}
in hem eenen trouwen broeder, een' verheven vriend. Zie hier, wat ons de oogen opende. Mijn oudste neef was in zóóver hersteld, dat hij, op mijnen arm leunende, korte wandelingen deed naar onze villa, aan den oever van het prachtige meer. Gianettino voegde zich dáár op zekeren morgen bij ons.
“Dat zotte spelletje van Barmhartige Zuster zal nu welhaast uit zijn,” voegde hij mij schamper toe: “uwe moeder heeft eindelijk toegegeven; nog heden wordt gij mijne bruid, moïna!”
“Was uwe moeder dan tegen het huwelijk?” vroeg Mevrouw de blessières.
‘Het is waar, ik heb verzuimd u te zeggen, dat mijne moeder, die meer zag, dan de schijnbare voordeelen dezer verbindtenis, dezelve immer verschoven had, onder voorwendsel, dat zij, bij hare afnemende gezondheid, zich niet van haar éénig kind scheiden wilde. - Op dit woord van gianettino voelde ik josefe's. arm sidderen, terwijl hij den mijnen losliet, en ik zelve rilde als iemand, die door eene plotselinge koude bevangen wordt.
“Heb ik hierbij dan geene stem?” vroeg ik, verbleekende.
“Geene stem? Moïna! kunt gij hier eene andere hebben dan ik? is het niet die dag, waarnaar wij beiden verlangd hebben?”
“Vroeger, ja; maar nu, gianettino! ik bid u, laat mij nog eenigen tijd van beraad - laat ik eerst met josefe....”
“Bij God! eene nieuwe vrouwengril, Signora! Ik heb het woord van uwe ouders, en ik zal u weten te

{==66==} {>>pagina-aanduiding<<}
dwingen.” Een scherp antwoord lag mij op de lippen. Josefe voorkwam het.
“Gianettino! gij doet niet wèl. Gij zult afschrikken, daar gij innemen moest. Waartoe die wilde blikken, als een roover-hoofdman van salvator rosa, die zich eene bruid komt schaken: gij zijt beter dan gij schijnen wilt.”
“En gij, verwenscht gedrogt! gij zijt nog hatelijker dan uw uiterlijk; gij zijt als...als...” - in zijne woede wist hij geene vergelijking te vinden.
“Hij is edel als de Markies van posa,” riep ik, onwillekeurig aan eene opwellende gedachte lucht gevende.
“Van posa! posa! wie is dat, wat is dat voor een Markies?” vroeg de corseo met argwaan.
“Stel u gerust, Monsignore! hernam josefe glimlagchende, “dat is een heerlijk ideaal van schiller, waarmede ik geen' zweem van gelijkheid heb. Gij vergeet, moïna! dat rodrigo een bevallig jongeling was, schoon als uw gianettino!”
“Neen, ik bevat hem slechts onder uwe gestalte,” riep ik; doch eer josefe antwoorden kon, had de corseo met drift mijne hand gevat, en een “volg mij!” uitgesproken, waaraan ik niet gewoon was te weêrstaan. “Gij bemint hem! gij bemint dat gedrogt!” voegde hij mij toe, zoodra wij alleen waren.
“Ik geloof, dat gij gelijk hebt,” sprak ik ernstig; want een plotseling licht ging er op in mijne ziel.
“O! dat is spot, dat is vreeselijke spot!” riep hij: “zeg, dat het niet zoo is; zeg, dat gij niet weifelt tusschen mij en dat monster; luister niet meer naar dien dweeper, hij verleidt u, hij....”

{==67==} {>>pagina-aanduiding<<}

“Ik gevoel het, dat zijn bijzijn mij onmisbaar geworden is; neen, gianettino! ik mag u niet bedriegen, ik weifel niet meer tusschen u en hem - mijne keuze is gedaan! Ik kan u niet achten als mijn' echtgenoot, wij zouden ongelukkig zijn, gij en ik, onuitsprekelijk ongelukkig te zamen; gij wondt mijn teerst gevoel; gij beveelt mij als uwe slavin; gij mishandelt mij als uwe lijfeigene; ik word koel bij uwe hartstogtelijkheid; uw hooge toon verbittert mij; uwe liefkozingen maken mij angstig: neen, dat is geene liefde! neen, gianettino! ik bemin u niet.”
“Wees dan gevloekt! gij en uw josefe,” gilde hij, terwijl hij mij den verlovingsring voor de voeten wierp en mij snel verliet.
‘Zóó was dan de band verbroken, waarmede wij van de wieg af verbonden waren, en die bestemd was geweest om ons tot aan het graf te verbinden. Ik was diep getroffen, toen ik den speelmakker mijner kindsheid, den geliefde mijner jeugd, van mij zag wegijlen met eene verwensching op de lippen en een' eed van wraak in het hart; maar het besluit stond vast in mij, nooit de gade te worden van eenen man als gianettino, dien ik, sedert den aanslag op josefe, tot elke gewelddadigheid in staat hield. Ik wist nu, wat het was, dat onwederstaanbaar gevoel, dat mij tot den laatsten trok: het was liefde, gegrond op eene achting, die ik den anderen niet schenken kon. Maar, werd dat gevoel beantwoord? zoude mijn oudste neef meer voor mij willen zijn dan een broeder? zoude hij kunnen gelooven aan mijne liefde? Met onrust deed ik mij zelve deze vragen; met onrust ook dacht ik aan de woede

{==68==} {>>pagina-aanduiding<<}
van de corseo, aan het gegeven woord mijns vaders, aan de tweespalt, die in ons huis ging heerschen. Ik wilde josefe opzoeken; hij was reeds naar de stad teruggekeerd. Ik was in het onzekere wat te doen, toen een rijtuig mij kwam afhalen; eene bejaarde kamervrouw mijner moeder bevond zich daarin; zij weende; ik vroeg naar de oorzaak harer tranen. Zij deelde mij mede, dat er een vreeselijk tooneel tusschen den Hertog de corseo en mijnen vader was voorgevallen; dat zij als vijanden gescheiden waren, en dat mijne moeder, reeds geschokt door aandoeningen, toen zij hare toestemming had moeten geven, nu geheel zonder bewustheid was en verkeerde in eenen toestand, die voor haar leven deed vreezen. “Als zij sterft, is het uwe schuld; gij gaaft aanleiding tot dit tooneel!” was de teisterende gedachte, die ik niet verzetten konde. “Mijne wanhoop spoorde den koetsier tot het voortjagen zijner paarden; wij naderden ons huis; ik wierp mij uit het rijtuig, ijlde voort en stortte neder voor het ziekbed mijner moeder, dat, helaas! haar sterfbed geworden is. Nu en dan slechts had zij oogenblikken van helderheid; in één derzelve stelde zij mij gerust, als ik mij zelve klagende en snikkende de oorzaak van haren dood noemde.” “Niet, dat gij gianettino's gemalin niet worden zult, maar de angst, dat gij het worden zoudt, ondermijnde mijne laatste krachten; uw vader en de woeste jongeling hebben mij dezen ochtend een woord afgeperst, dat nu nutteloos geworden is, en de Hemel geve, dat nimmer!...” Hier trad mijn vader binnen. - “Morienzo!” vervolgde zij, “bij de rust mijner ziel, bij de uwe! dwing mijn kind niet tot haar ongeluk, niet tot een huwelijk met gia-
{==69==} {>>pagina-aanduiding<<}
nettino! Zweer het mij!” - “Ik zweer het u, wees
gerust, nooit! nooit! De ellendige heeft van josefe, van moïna met verachting gesproken, en het eerst deze verbindtenis opgegeven, eene verbindtenis met mijn huis! - Mijne dochter! ik moet uwe handelwijze billijken,” sprak mijn vader daarop tot mij.
“Waar is josefe? mijn zoon, mijn tweede kind?” vroeg mijne moeder. “Naar Turin vertrokken. Hij verontschuldigt zich in deze regels; hij konde de getuige niet zijn van moïna's bruidsdagen; hij wist niet, dat die niet volgen zouden!” De stervende zuchtte en zweeg.
‘Nog slechts weinige oogenblikken leefde de vrouw, die mij meer dan eene moeder, die mij de verstandigste opvoedster, de waardigste leidsvrouw was geweest, en mij zegenende, stierf zij in de armen van haren echtgenoot.’
De Hertogin konde niet meer voortgaan; grooto tranen schitterden in hare oogen, het waren schoone parels van dankbare kinderliefde!
‘Vele maanden doorleefden wij in de diepste treurigheid. josefe's hooge betrekkingen hielden hem te Turin terug; zijne brieven alleen waren mij de enkele lichtende sterren in mijne duisternis. Zij waren broederlijk, troostend; doch niets gaf mij regt uit hunnen inhoud aan die gevoelens te gelooven, welke ik zoo gaarne bij hem gevonden had. Het was grootmoedige zedigheid, het was de smartelijke overtuiging zijner misvormde gestalte, die hem zoo schroomvallig maakte; toenmaals vermoedde ik dat nog niet, en daarom griefde het mij, dat hij mij niet verstond. Gij zult glimlagchen,

{==70==} {>>pagina-aanduiding<<}
Mijnheer claude! maar ik koesterde eene hopelooze liefde, die mij pijnlijk martelde.’
‘Neen, Mevrouw! ik glimlach niet meer,’ antwoordde claude met gevoel.
‘Gianettino liet niets van zich hooren; zijne moeder en zusters bewoonden zijn hôtel, hij zelf had zich naar de Hoofdstad begeven. Ik kan u niet zeggen, hoe zijn oponthoud in josefe's nabijheid mij beangstigde. Ik schreef dezen, om hem te waarschuwen tegen geheime aanslagen; ik smeekte hem, nooit onverzeld uit te gaan. Hij beloofde het mij, doch verzekerde, dat hij niets van hem duchtte. - “Het voorgevallene,” dus meldde hij mij, “heeft hem diep geschokt; het is alsof hij een geheel ander mensch is geworden; het is alsof hij een nieuw leven aanvangt, een leven, dat hem uwe achting zal winnen. Men hoort hem overal roemen, het volk dweept met hem, hij reikt het zijne weldaden met volle handen toe!” Later berigtte hij mij, dat de corseo hem bezocht had. - “Moïna!” schreef hij, “gij hebt dien jongeling eenen slag toegebragt, dien gij weder goedmaken moet: hij spreekt nimmer van u; maar alles getuigt van eene verscheurde ziel. Hij zoekt verligting in bezigheid. Hij wil zich door mij aan het Hof laten voorstellen. Reeds heb ik hem ingeleid bij den edelen victor amadeus, den broeder van onzen Monarch; reeds werd hij voorgesteld aan den Prins van carignan; hij zoekt mij thans, zoo als hij mij vroeger mijdde. Spreek niet van een' valstrik, moïna! ook ik heb daaraan in het eerst gedacht; dan zijne diepe verslagenheid is mij een zekere waarborg, dat hij niet veinst; en zoo hij veinst, o! dan zie ik mij liever verschalkt, dan den

{==71==} {>>pagina-aanduiding<<}
heiligsten pligt te verzaken, en eenen zinkende de hand niet toe te reiken, om hem uit den onstuimigen maalstroom zijner woelende driften te redden.”
‘Ach! die edele, vertrouwende menschenliefde verblindde mijn josefe's oordeel, anders zoo helder, zoo doorziende!.....Daar kwamen ons geruchten ter oore van vreeselijke onlusten in de Hoofdstad! van een oproer tegen de bestaande magt! Ik houd mij buiten de staatkundige twistpunten; ik zal niet beslissen, of die constitutie, die velen afeischten, zonder regt te weten wat het woord inhield, alleen in het vertrouwen, dat het volksgeluk en volkswelvaart beteekende, eene heilzame regeling is, die een volk regt heeft om af te vragen, en die een billijk Vorst behoort toe te staan; ik weet alleen, dat men gianettino de corseo noemde als het hoofd der oproerige partij. - Ook te Mantua barstten die vreeselijke beroerten uit; en weder was gianettino de corseo de naam, die ons van alle kanten tegenklonk. Zij werden spoedig tot stilzwijgen gebragt, die luide stemmen, en doodsche stilte, zwijgende vrees voor de nakende straf, voor den geduchten vorstentoorn, volgde het trotsche inroepen van regten, door geene magt ondersteund. Ik was diep bekommerd over het lot van gianettino; door mij, dacht ik, was hij tot het wanhopig uiterste gebragt, om in ongeoorloofde ondernemingen werkzaamheid en verstrooijing te zoeken; ik beefde voor hetgeen hem wachtte. Te Turin en in onze moederstad werden de gevangenissen opgevuld met ware, of gewaande schuldigen; maar vreemd was het, dat geene hoofdleiders bekend waren, dan alleen mijn bloedverwant. Mijn vader, die aan josefe geschreven

{==72==} {>>pagina-aanduiding<<}
had, ontving geen antwoord. Vol bekommering reisde hij naar Turin; ik vergezelde hem; sedert den dood mijner moeder was mijn gezelschap hem onontbeerlijk. Mijn vader, die zich aan het Hof liet voorstellen, werd niet ontvangen; in josefe's woning gekomen, vond hij dezen daar niet meer, maar slechts diens bedienden, die hem onder tranen verhaalden, hoe hun Heer gevangen genomen, en in de zaak van zijnen neef betrokken was. Wij konden het ons niet verklaren; wij geloofden zeker, dat alles zich zoude ophelderen: doch wij kenden zijne naauwe vriendschap met victor amadeus, zijne verbindtenis met zekeren Prins, die als zeer volksgezind genoemd werd; wij kenden zijne groothartige burgerliefde, zijn ligt op te winden gevoel voor zekere regten; het was mogelijk, dat hij zich had laten verlokken door zijne eigene bespiegelingen en de listen van anderen. Wij verkeerden in de bangste onzekerheid. Eindelijk kwam de dag van gianettino's regtspleging. Met opgeheven hoofd, en hooghartige vermetelheid, verscheen hij voor zijne regters. Hij verklaarde zich schuldig, doch als weggesleept door zijnen neef josefe, en als een verleid werktuig van diens plannen. Hij was de uitvoerende, deze de ontwerpende, de berekenende Staatsverrader geweest. Hij zeide geene medepligtigen te kennen, dan de lagere volksklassen, die slechts blinde handlangers geweest waren; alleen de oudste espaleto had de draden van alles in handen, gelijk zij uit diens hoofd waren voortgesponnen. Hij bezwoer dit getuigenis met eenen duren eed, toonde menigerlei geschriften en plannen, die josefe's misdaden bewezen, door josefe onderteekend, en riep voor zich zelven de genade

{==73==} {>>pagina-aanduiding<<}
der regters in. Mijn vader, door zijne belangstelling naar het geregtshof gelokt, was wanhopig: twee edele zonen van zijn huis, de laatste mannelijke erfgenamen van zijn geslacht, als hoofdstichters van een oproer voor het oog der natie beschuldigd te zien! Hij rilde toen gianettino zich schuldig noemde, maar toen deze nu josefe, het kind zijner hoop, zijn' lieveling, van wien hij zoo groote verwachting had gekoesterd, als hoofdontwerper opgaf; toen deze wel zijne onschuld bezwoer, wel de beschuldiging valsch noemde, doch niets deed om haar te weêrleggen, niet één bewijs dier onschuld aanvoerde, toen weêrgalmde er een raauwe gil door de zaal: het was de vloek van eenen edelman over de schande van zijn huis; het was de wanhoopskreet van een' grijsaard - het was de doodsnik van mijn' vader!’
Moïna liet hier, verbleekende, het hoofd op de handen rusten, en bleef lang in een smartelijk gepeins voor zich heen staren, tot eindelijk Mevrouw de blessières zeide: ‘beklagenswaardige dochter! zóó jong stondt gij dus geheel op u zelve?’
‘Geheel op mij zelve, en verstoken van elken zieletroost! Doch er is eene Voorzienigheid, die ons nooit aan de wanhoop overlaat, als wij zelve de wanhoop niet zoeken en als wij slechts Hare helpende hand willen zien. De edele Prinses de carignan, onze tegenwoordige Koningin, trok zich de treurende wees aan; in haar Hof vond ik bescherming, een plaatsje om ongestoord te bidden, en eene borst, waaraan ik mijne tranen mogt lucht geven - de hare! Zij vroeg er niet naar, of ik de bloedverwant was van schuldigen; zij zag slechts eene ongelukkige, die troost noodig had. Gianettino ontsnapte uit zijnen kerker, hetzij door de

{==74==} {>>pagina-aanduiding<<}
onachtzaamheid of omkoopbaarheid der gevangenbewaarders, hetzij door de vooringenomenheid der regters, die hem, als een' verleide, met een zachter oog beschouwden en minder gestreng lieten bewaken; hij vlugtte, zonder dat iemand wist waarheen. Op mijn' josefe alleen zoude dus de gansche strengheid der wet drukken; het vonnis des doods werd over hem uitgesproken....
Neen, ik beschrijf u niet het ijselijke van mijnen toestand - neen! ik laat het u denken, wat hartverscheurende jammer mijne ziel van één reet, wat bloedige droomen mijne korte sluimeringen teisterden, wat boezemwee mij mijne dagen in koortsachtige stuiptrekkingen deed doorworstelen. De diepvoelende Prinses doorzag de oorzaak van mijn lijden; zij wierp zich aan de voeten van den Monarch; zij verkreeg levensgenade voor den veroordeelde; zij bezorgde mij de gelegenheid de aankondigster dier tijding te zijn. Ik ijlde naar de gevangenis, ik zag mijnen vriend weder! In luide uitboezemingen ontlastte zich de overmaat mijner gewaarwordingen; ook josefe was zich zelven niet meester, hij zonk snikkende aan mijne voeten. “Gij gelooft niet aan mijne schuld, moïna! gij, de éénige mensch, die mij regt gekend heeft, de éénige vrouw, die mij zoude kunnen beminnen, de éénige, die ik ooit beminnen zal!” De bekentenis zijner liefde, te gelijk met die zijner onschuld hem ontsnapt, maakte mij onuitsprekelijk gelukkig; in zoete bedwelming wierp ik mij aan zijne borst. “Wie had gedacht, dat mij hier het zaligste uur van mijn leven wachtte!” riep hij met eenen zegepralenden glimlach. “Moïna! gij, gij zult deelen in het geheim mijner opoffering; maar, zweer mij, door

{==75==} {>>pagina-aanduiding<<}
woord noch daad het geledene nutteloos te maken en mij eene heilige zelfvoldoening te benemen. Gij weet nu, dat het mijn leven niet meer geldt: ik verheug mij daarover; ik wenschte den dood niet; ik heb nog te weinig gewerkt, om de rust te behoeven, te weinig gestreden, om nu reeds te kunnen voleindigen. Wel is het leven, dat ik voortaan op mij nemen moet, geschandvlekt; doch ik draag eene bewustheid in mijn hart, die mij de oogen niet zal doen nederslaan voor de menschen. Geef mij uw woord van stilzwijgendheid.” Ik gaf het. Toen sprak hij: “Gianettino misbruikte mijn vertrouwen; hij was het, die mij in dit net wikkelde: doch ik wil hem niet veroordeelen; hij had geene zielskracht, om zich in eene grievende teleurstelling staande te houden; hij schreef dezelve toe aan u, aan mij, aan oorzaken buiten hem; hij had die in zich zelven moeten zoeken. Zijn oordeel was te zwak, zijne driften benevelden het; het was natuurlijk, dat zijne wraak een offer eischte, natuurlijk, dat ik het zijn moest. Gij weet, dat ik hem aan het Hof voorstelde, dat hij onder mijne leiding tot ambten klom, die zijne eerzucht schenen te voldoen, en, als mijn verklaarde vriend, zich overal aan mijne zijde vertoonde. Dit verschalkte mij. Hij had nooit zijnen haat ontveinsd; ik kende hem in staat tot bloedige wraakneming, tot een onbezonnen toegeven aan eene eerste opwelling, maar niet tot fijn gesponnen en kunstig uitgevoerde list. - Na eenigen tijd scheen hij zich uit zijne moedeloosheid op te heffen; hij bezocht de gezellige kringen, deed kleine uitstapjes naar de omstreken, en gedroeg zich als iemand, die met zijn lot tevreden is.”

{==76==} {>>pagina-aanduiding<<}

Op zekeren dag, nadat wij te zamen in mijn kabinet hadden gearbeid, was hij vertrouwelijker dan ooit. Hij wendde het gesprek op victor amadeus, roemde diens volksgezinde beginsels, en sprak met meer geestdrift en vrijzinnigheid over de regten van het volk, dan ik hem zou hebben toegekend; doch met zóóveel bekrompenheid van geest en oordeel, met zóóveel aristocratische blindheid, dat ik enkele malen een' glimlach niet weêrhouden kon. Eenigzins beleedigd, hield hij plotseling op. - Het is waar, zeide hij, ik vergat, dat ik gevoelens uitte, die u belagchelijk moeten toeschijnen; gij zijt een der vertegenwoordigers van het willekeurig gezag; gij kent de ellenden des volks niet, en zoo gij ze kent, bespot gij ze; wat ik u gezegd heb, moet u als hoog verraad voorkomen, en het is bijna uw pligt, mij als zoodanig....
Ik liet hem niet uitspreken. Gij weet, moïna! dat ik vroeger niet zonder innige deelneming de worstelingen der volken aanzag; dat ik mij, in de opgewondenheid der jeugd zeer hooge en uitgebreide denkbeelden gevormd had van menschenwaarde en menschenregt, van de wettige aanspraak aller wezens op vrijheid, van Staatsregelingen, die gelijken tred-hielden met de voortgangen der beschaving, en dergelijken: schitterend schoone theoriën, doch even onuitvoerlijk als gevaarlijk in plotselinge toepassing, en die ik later als dweepende droomen der verbeelding heb leeren beschouwen. In een ledig oogenblik waren ze door mij op het papier gesteld, in zekere volgorde tot een geheel zamengevoegd, en zoo als zij dáár lagen, maakten zij het ontwerp uit cener Republick, berekend naar de behoeften den

{==77==} {>>pagina-aanduiding<<}
tegenwoordige zamenleving, op een gezuiverd Christendom gegrond, met eenen Wetgever aan het hoofd. Lees dit, zeide ik, terwijl ik ze hem gaf, en gij zult zien, hoe ver ik er af ben, uwe hersenschimmen te bespotten of te veroordeelen; alleen dit zeg ik u, het zijn hersenschimmen, en het moeten ook nimmer anders worden: de ondervinding heeft het mij geleerd, er zijn weldaden, waarvoor een volk eerst rijpen moet; de tijd en de voortgangen der ware verlichting alleen moeten langzaam daarstellen, wat niet, zonder gevaar van vreeselijke verbrijzeling, met éénen schok geschieden kan.
Gianettino nam de papieren. Toen hij ze inzag vonkelden zijne oogen; ik meende, dat het van geestdrift was. Laat ze mij voor eenigen tijd! vroeg hij. Neem ze, antwoordde ik; ik leef thans in de dagen der wezenlijkheid, en ik moet de bespiegelingen laten varen. Eene maand na dit gesprek stortte hij radeloos aan mijne voeten. Josefe! red mij, red ons allen! wij zijn verloren. - Waardoor? en wie zijn er te redden? vroeg ik. Luister, josefe! Met mij hadden twintig jonge edellieden, zoo van Mantua als uit de Hoofdstad, besloten, zich voor de vrijheid van hun Vaderland op te offeren, zich in ondernemingen gewaagd, waartegen gij mij hebt gewaarschuwd; doch het was toen reeds te laat! Ze zijn tot rijpheid gekomen die ontwerpen, ze zouden worden ten uitvoer gebragt - dan, helaas! onze plannen zijn ontdekt, en men heeft zijne maatregelen zoodanig genomen, dat wij aan geenen terugkeer kunnen denken, zonder dat iemand zich opoffert, die de gansche schuld op zich neemt: dat zal ik zijn, ik zal mijn' naam prijs geven aan het oordeel der wereld,

{==78==} {>>pagina-aanduiding<<}
en allen zullen behouden worden, en onder die allen ook hij! Hier wees hij mij op eene lijst eenen naam, die mij deed verbleeken.
Wat kan ik hierin voor u doen? sprak ik. Op mijnen raad werpen zij zich in uwe armen, geven zich geheel aan uwe grootmoedigheid over; antwoordde hij, en reikte mij het papier, dat de handteekeningen en de plannen der zamengezworenen bevatte. Als gij mijnen aftogt dekken wilt, neem ik de geheele verantwoording op mij, en vlugt over de grenzen: wat zegt mij een Vaderland! ik heb alles verloren, wat mij aan een Vaderland hechtte! Geef mij een vrijgeleide van uwe hand, en alles is geschikt; de jonge edellieden, die hunne plannen hebben opgegeven, zullen heimelijk het opgeruide volk tevreden stellen; er zal niets gebeuren en allen zullen behouden zijn door u! - Ik had doof moeten zijn voor elke inspraak der menschelijkheid, zoo ik dit had kunnen weigeren. Ik gaf hem wat hij verlangde. Slechts nog ééne bede, sprak hij toen: verraad de ongelukkigen niet, die zoozeer op uwe edelmoedigheid gerekend hebben, dat zij hunnen naam als eenen waarborg stellen voor mijne trouw. Het staat in uwe magt, hen met schande naar het schavot te slepen; doch vergeet niet, dat er één hoofd onder is, hetwelk wel verdient gered te worden, waarvoor ik het mijne ten minste veil heb.’
‘Was dat de Prins van carignan?’ vroeg claude.
‘Dat heb ik u niet gezegd,’ hervatte moïna, de oogen nederslaande. ‘Laat mij josefe nog weder doen spreken! “Ik achtte het bijna beneden mij hierop te antwoorden; ik dacht niet aan zulk een' opzettelijken

{==79==} {>>pagina-aanduiding<<}
valstrik, en ik viel er in. Gianettino maakte misbruik van mijn vertrouwen, dat te schandelijker was, daar hij vele honderden van ongelukkige burgers aan zijne wilde wraakzucht opofferde. Hij verliet Turin niet; de jonge edellieden bragten het volk niet tot rust; het oproer, zonder mijn weten met mijnen naam ondersteund, brak met onstuimigheid los, en toen ik mij van gianettino's persoon wilde verzekeren, om inlichtingen te vorderen van zijn gedrag, had hij zich vrijwillig gevangen gegeven, en mij als den hoofdleider van het oproer, als zijn' éénigen medepligtige, genoemd. De Monarch, vertoornd en verbaasd over mijn schijnbaar verraad, gaf mij aan de geheele gestrengheid der wetten over; een teeder vrouwelijk medelijden alleen wist een vonnis te verzachten, dat niets dan regtvaardig zoude zijn, zoo ik wezenlijk schuldig ware.”
“Maar, josefe! gij hadt uwe eer te redden,” zeide ik hem.
“Daarom betuigde ik openlijk mijne onschuld; doch de schijn was grootelijks tegen mij. De plannen eener Republiek, waarvan ik u sprak, waren door gianettino als bewijzen aangevoerd. Ze waren een zwaar vergrijp tegen Kerk en Staat beiden, en ik konde ze niet loochenen, evenmin als het vrijgeleide, dat niet minder tegen, mij getuigde. Ik had mij kunnen regtvaardigen; maar dan had ik de aanzienlijkste familiën van Mantua en Turin, in hare edelste leden, in de bloesems harer hoop, moeten wonden, en zeker ware er in het doorluchtigste huis eene rampzalige tweespalt gerezen, waaronder mijn Vaderland zoude gebloed hebben. Voorwaar, gianettino kende mij, toen hij, met zooveel roekelooze

{==80==} {>>pagina-aanduiding<<}
vermetelheid, zijne wraak berekende, en mij in eenen toestand plaatste, die mij slechts de keuze overliet tusschen een laaghartig verraden van het edelste bloed, en algeheele, gewillige opoffering van mij zelven.”
Grootmoedigste der menschen!’ riep ik, toen josefe zijn verhaal geëindigd had, ‘zijn er woorden, om u.....’
‘O, zwijg!’ hernam hij, met eenen hemelschen glimlach, ‘gij hebt mij eenmaal Markies van posa genoemd, ik heb iets willen doen, om hem te gelijken.’
‘Mijn vriend! hebt gij de handteekeningen der eedgenooten nog?’
‘Ja, moïna! wat zoude dit? mistrouwt gij mij? zie hier!’
‘Meent gij, dat ik u het offer zal laten volbrengen?’ juichte ik, het hem uit de hand rukkende: ‘ik ijl naar den Koning, hij zal u kennen!’
‘Dat is u geen ernst,’ sprak hij gestreng; ‘Moïna! toen ik u mijn innigste vertrouwen schonk, was het om u te laten deelen in de verdienste van mijn offer; wilt gij het nutteloos maken, dan heb ik mij vreeselijk in u vergist.’
‘Beschaamd gaf ik hem het papier terug. Hij verscheurde het. Gij allen gevoelt het met mij, wat hij daar verscheurde. Die misvormde jongeling, ziekelijk, bleek door ontbering en lijden, in dien somberen kerker, in die achtelooze kleeding, was in mijn oog, bij die beweging, een engel van zielegrootheid, een model van het volmaaktste schoon. Schreijend omhelsde ik zijne knieën; de plaats aan zijn hart scheen mij te hoog. Spoedig daarop voerde men hem naar een sterk Kasteel

{==81==} {>>pagina-aanduiding<<}
in de gebergten van Piemont, dat hem tot levenslange gevangenis was aangewezen. Ik wilde ten minste in zijne nabijheid ademen, ten minste de muren aanstaren, die hem besloten; als groote gunst werd het mij toegestaan, mij in de nabijheid eene woning te kiezen. Zóó leefden wij vele jaren; somwijlen had ik de namelooze vreugde, een woord tot vertroosting van hem te ontvangen, want ik had dat meer noodig dan hij zelf; somwijlen mogt ik hem iets toezenden tot verzachting van zijn lot: dát waren dan mijne oogenblikken van geluk - de dag der verlossing kwam. Onze Monarch karel victor moest op zijne beurt voor de zeis van den magtigsten Monarch bukken, en de Prins van carignan besteeg den troon. Zijn magtwoord was voldoende, om espaleto's vonnis te vernietigen, doch niet om hem zijne eer terug te geven. De jonge Edelen zelve, door gianettino misleid, konden van zijne opoffering geene getuigenis geven. Maar de Voorzienigheid had een sprankje licht bewaard, dat zij vormen zoude tot eene Heiligen-glorie, om het hoofd der onschuld te omstralen.
Juist in dezen tijd werd een jong mensch, die vroeger gianettino als geheimschrijver gediend had, voor eene regtbank geroepen, als beschuldigd van het namaken van bankpapier. Hij beriep zich tot zijne verschooning op de volstrekte behoefte, waarin hem de val van zijnen Heer gestort had, en beloofde de gewigtigste inlichtingen te zullen geven omtrent het proces der espaleto's, zoo men hem hoop geven wilde op eenige genade. De aanvankelijke verklaringen, die hij aflegde, werden van zooveel belang geacht, dat men het noodig

{==82==} {>>pagina-aanduiding<<}
vond hem een geheim verhoor te doen ondergaan, hetwelk een zeer doorluchtig persoon incognito bijwoonde. De uitkomst van dit verhoor bleef echter niet geheim. De jonge man had in het volle vertrouwen van zijnen meester gedeeld; openlijk werd het bekend, op welke wijze josefe het slagtoffer geworden was van de listen zijns neefs; het volk, de adel, het Vorstenhuis, wisten nu, wat zij aan mijnen espaleto te danken hadden, en volkomen geregtvaardigd stond deze dáár, in zijne volle grootheid, voor het oog van datzelfde Italië, dat vroeger getuige was geweest van zijne vernedering. Den jongelieden, wier namen verborgen werden gehouden, werd stilzwijgend de jeugdige opgewondenheid vergeven; de nieuwe Koning was aan hunne gevoelens niet geheel vreemd gebleven. Josefe, die mijne hand niet had willen aannemen, vóór alles volkomen was opgehelderd, weêrstond nu den drang van zijn hart en mijne stille wenschen niet langer. Als zijne gemalin voerde hij mij naar Turin. Zoo ooit eeden van trouw opregt waren, zoo ooit vurige gebeden van innige dankbaarheid ten hemel stegen, zoo ooit stille tranen welsprekend van nameloos geluk getuigden, dan waren het de onze in het plegtige uur onzer vereeniging.
Onze intogt in Turin was aan eene zegepraal gelijk. Het volk strooide, juichende, bloemen op onzen weg, en gaf vrolijke serenaden onder onze vensters; de adel verdrong zich rondom mijnen espaleto, rigtte feesten aan te zijner eere: de Koning overlaadde hem met eerbewijzen; als zoon van den jongeren tak, droeg hij den titel van Hertog niet, de rang van mijnen vader werd hem toegekend. Toen wij bezit gingen

{==83==} {>>pagina-aanduiding<<}
nemen van ons ouderlijk huis, stroomde gansch Mantua ons te gemoet. Maar de innige, stille gelukzaligheid, die wij in elkanders liefde genieten, zal hechter en onwankelbaarder zijn dan volksgunst en vorstenvriendschap.’
‘Treffend! zeer treffend!’ riepen de toehoorders der Hertogin, nadat zij reeds eene poos geëindigd had; want zóó waren zij in het luisteren verdiept geweest, dat zij met gevouwen handen, en gespannen trekken, haar nog altijd aanstaarden, als luisterden zij nog voort.
‘En gianettino?’ vroeg de Graaf de c-l.
‘Gianettino!’ antwoordde de Hertogin, plotseling verbleekende, ‘hij is verdwenen! niemand weet waar hij zich ophoudt: de Hemel geve hem rust, en behoede ons!...’
‘Nu, inderdaad! gij weet uwe gasten te boeijen, moïna!’ sprak op ééns de Hertog van espaleto, die binnengekomen was zonder dat iemand hem bemerkt had. Met eenen zachten blos rees moïna op, en ging hem te gemoet. Ook de anderen stonden op, als door eenen onwillekeurigen eerbied bevangen.
‘Gij hebt geïmproviseerd, bevallige verraderes!’ zeide de Hertog, den kring rondziende, met een ligt hoofdschudden.
‘Neen, mijn vriend! ik verhaalde uwe geschiedenis!’
‘Met de gewone onpartijdigheid derzulken, die de geschiedenis tot eenen roman maken, waarvan de held altijd de overwinnende partij is?’
‘Josefe! gij weet zeer wel, dat ik slechts feiten te noemen heb, om u lof te geven.’

{==84==} {>>pagina-aanduiding<<}

‘Wij weten, wat wij gelooven moeten, bewonderenswaardige man!’ riepen claude en alphonse te gelijk.
‘Men moet zulk een verhaal uit den mond mijner vrouw hooren, om het schoon te kunnen vinden - en toch weet ik zeker, dat mijne beminnelijke Hertogin vergeten heeft u te zeggen, hoe zij den gevangen Staatsverrader wilde huwen, om zijnen kerker met hem te kunnen deelen; hoe zij, de rijke erfdochter, de schitterendste partijen van het Hof afsloeg, om hare hand vrij te houden voor eenen man, die haar niets had aan te bieden, dan zijn hart....Doch ik wil ze niet verder aanwijzen, die vele proeven van edele zelfopoffering. Eene moïna alleen konde mijne echtgenoot zijn, en ik heb eene moïna gevonden!’
De misvormde man omhelsde zijne engelschoone vrouw. En claude?...Hij lachte niet!


{==85==} {>>pagina-aanduiding<<}

VI. En Gianettino? - De hemel behoede ons!

Het luisterrijke bal bij den Sardinischen Gezant was nu op het levendigst. Dansende reijen, wier kleedingen elke natie en elke eeuw vertegenwoordigden, doorkruisten, op het geleide van musard's orchest, de prachtige zaal. Eerwaardige helden der oudheid voerden bevallige herderinnetjes door de ruime zalen - maria stuart gaf eenen Persischen wigchelaar de hand!
‘Kent gij de gastvrouw?’ vroeg een Turkenmasker, aan eenen man, in eene eenvoudige domino, die niet danste.
‘Die Leipziger burgervrouw, costume moyen-âge,’ antwoordde deze.
‘Weet gij dat zeker?’
‘Zeer zeker; ik sprak zoo even met haar.’
Hier scheidde een drom van maskers de sprekenden.
Kort daarop noodigde de muzijk tot den tuimelenden wals.
Het schitterende Turkenmasker had als danseres de Leipziger burgervrouw. Daarna leidde hij haar de zaal rond. Beiden wandelden zwijgend voort. Het scheen moïna, dat dit zwijgen haren geleider veel kostte; zij

{==86==} {>>pagina-aanduiding<<}
voelde, dat de arm beefde, die den haren zoo hevig vastklemde. Zij voelde, dat het forsche ligchaam van dien man sidderde; en toen zij toevallig den top zijner vingeren aanraakte, voelde zij, door het zijden weefsel van haren handschoen heen, eene koude, die haar deed huiveren. Eene beklemdheid overviel haar, die zij niet van zich weren kon, die benaauwde haar de borst en belemmerde haar de ademhaling! Zij had het vermaak van den ganschen avond er voor willen geven, om van dezen somberen danser ontslagen te zijn, en zij had den moed niet, om zich door eene onwellevendheid van hem los te scheuren. De balzaal was op de eerste verdieping; een breede marmeren trap, met keurig tapijtwerk belegd, en aan weêrszijden met zeldzame bloemen en gewassen in porseleinen vazen versierd, geleidde naar eene gaanderij, welke evenzeer naar de gelijkvloersche vertrekken voerde, als naar eenen bevallig aangelegden tuin. De Hertogin was met haren geleider digt bij den uitgang der zaal genaderd.
‘Hebt gij geene behoefte aan versche lucht?’ sprak hij op eenen zachten toon, die van onder het masker dof en hol klonk. ‘Laat ik u in de lucht brengen!’
‘Ik bid u, neen! haal mij een glas limonade, wij zijn digt bij het buffet.’
‘Gij moet mij volgen,’ hernam de andere, en reeds had hij de deur opengerukt en voerde haar den trap af.
‘Mijnheer! ik zal u niet volgen.’
Hij lachte. ‘Wees gerust, Mevrouw! het is geene schaking; zoo gij niet begeert mijne tijdingen uit Mantua te hooren, voer ik u naar de zaal terug;’ en middelerwijl gingen zij de gaanderij door.

{==87==} {>>pagina-aanduiding<<}

Zij begreep, dat hare vrees belagchelijk konde schijnen. ‘Uit Mantua?’ vroeg zij, en volgde haren geleider in den tuin.
De zachte koelte van de lente-nachtlucht deed de jonge Hertogin inderdaad goed. Zij zag op naar den helderen hemel, met zilveren sterren bezaaid; dit verruimde haar gemoed, en hief het op, door gedachten, die haar de woelige balzaal, en wat haar dáár gedrukt had, deden vergeten.
Er zijn van die oogenblikken, waarin het eene onbeschrijfelijke zaligheid is en een rein genot, voor eene poos weg te sluipen uit de kleine, ijdele, drukkende vermaken der wereld, waar alles blinkt en verblindt, zonder te verlichten en te verwarmen; waarin men de enge, lage danszaal, die prachtig versierd heet, omdat er spiegels en bloemfestoenen en draperiën met zilveren franjes gevonden worden, en omdat er honderden van gekleurde waskaarsen branden, zoo gaarne verruilen wil tegen de ruime, vrije, vriendelijke Natuur, die zoo rijk is aan onnavolgbare pracht. Met innig welgevallen ziet men dan op naar dien onmeetbaar hoogen hemel, met die duizend lichtende sterren, die alle weêr lichtende sterren achter zich hebben, van welke ééne enkele schitterend genoeg is, om al het kunstlicht der wereld te doen verbleeken. Men ziet dan al het nietige der aardsche belangen, der kleine ijdelheden van de wereld, zoo ten volle in; de wijsheid der menschen komt ons dan zoo kleingeestig en dwaas voor, hunne kunst zoo armhartig, zoo onmagtig: men schijnt zich zelven dan zoo gering toe! Maar het is ook juist dán, als dat denken aan de grootheid van den Schepper

{==88==} {>>pagina-aanduiding<<}
de laatste vonk van menschentrots heeft uitgebluscht in de horst van het schepsel, dat de geest zich vrij en met snelle vlugt, minder neêrgedrukt dan anders door de loodzwaarte van het ligchaam, tot dien Schepper zelven verheft; dan ziet de ziel zich verhelderd door eenen straal van waarachtig hemellicht: in zulke oogenblikken kan men slechts nederknielen en zwijgend bidden; en zulk bidden geeft te vermoeden, wat de zaligheid der Hemellingen zijn zal.
Een geoefend romanlezer heeft dit laatste natuurlijk overgeslagen; hij weet nu reeds, dat moïna, in gepeins verzonken, en lagchende over eene vrees, welke door niets geregtvaardigd werd, niet bemerkt had, hoe haar geleider al rasser en rasser voortspoedde, vóórdat zij, half aamechtig uit hare genoegelijke mijmeringen opgewekt, hem moest toevoegen:
‘Uw voortijlen brengt mij inderdaad buiten adem; gij vermoeit mij, zonder het te vermoeden!’
‘Wij willen ginds uitrusten, Mevrouw!’ zeide hij, op eene Turksche kiosk wijzende, die flaauw verlicht was.
‘Ik wist niet, dat men hier licht brandde,’ zeide zij, eenigzins verwonderd.
‘Ik heb het er doen plaatsen,’ was zijn antwoord.
‘In waarheid, Mijnheer! het komt mij voor, dat gij in mijn huis heerscht als meester.’
‘Ik had meester moeten zijn in uw huis, en dan ware het voor u en voor mij beter geweest.’
‘Om 's Hemels wil! wat beduidt dit?-wat wilt gij? wat beteekenen uwe raadselachtige woorden? Verklaar het mij, of ik ga niet verder!’

{==89==} {>>pagina-aanduiding<<}

‘Moïna! bij den hemel boven ons, en bij de duisternis des afgronds hier beneden, bezweer ik u, geen gerucht te maken. Verklaar mij slechts, of er geene daad in uw leven is, die gij wenscht ongedaan te zijn?’
‘Vreemdeling! gij weet mijnen naam, noem mij ook den uwen.’
‘Antwoord mij eerst!’
‘Vergeef mij, de muzijk van een bal is geene geschikte inleiding voor zulk eene ernstige vraag,’ sprak zij, terwijl de glimlach, waarmede zij poogde te schertsen, op hare lippen bestierf.
‘Gij zult u op nog meer ernstigs moeten voorbereiden,’ hernam hij, terwijl hij haar de kiosk binnenvoerde; ‘want dit uur is het uur van uwen dood!’
‘Wie zijt gij?’ vroeg zij nogmaals, met eene stem, die bijna niet hoorbaar was.
‘Ik zal u mijnen naam zeggen, en ook mijn werk. Mijn naam is de verschrikking, en mijn werk is de wraak! de wraak! hoort gij het, moïna de morienzo! de wraak!’ gilde hij haar in de ooren met eene krijschende stem. Zij was op eenen divan nedergezonken, en hield het oog strak op hem gerigt; daarop riep zij met ontzetting: ‘Gianettino! gianettino!’
Hij ging vóór haar staan, en door het masker heen vonkelden zijne oogen met fellen, bliksemenden gloed.
‘Gij hebt het geraden. Aanschouw nogmaals gianettino vóór u!’ - hij wierp zijn masker en tulband af -
‘hem, dien gij schaamteloos verriedt, en dien gij bij de eerste aanraking zijner vingers hadt behooren te herkennen.’

{==90==} {>>pagina-aanduiding<<}

‘Wees mij genadig, o mijn God! en verlos mij uit deze handen!’
‘Moïna! bij de zaligheid uwer ziel! is er niet eene daad in uw leven, waarvan gij berouw hebt?’
‘Niet van die ten minste, waarop gij doelt,’ sprak zij sidderend.
‘Moïna! hebt gij geen berouw? waarachtig geen berouw, dat gij josefe espaleto uwe hand reiktet?’
Zij wilde antwoorden.
‘Zeg ja! zeg ja! zeg ja!’ gilde hij, met eenen angst, die even fel was als de gloed zijner wangen, als het gloeijend schitteren zijner oogen.
‘Gianettino! ik wil niet sterven met eene leugen op de lippen: neen! nogmaals neen! Mijn geluk hier op aarde was in josefe's liefde, mijne deugd in zijne leiding - ik kan mij buiten hem geen heil denken.’
‘Wee dan over u en over mij!’ hernam hij, en bragt de hand aan het hart, alsof hij dáár eene pijnlijke wond ontving; daarop wrong hij, in radeloozen hartstogt, de handen boven het hoofd te zamen.
Zij zag angstig om, of niemand dezen eenzamen hoek van den tuin naderde, en oogde elke zijner bewegingen bekommerd na. Hevig vatte hij haar bij den arm, deed haar opstaan, en voerde haar voor eene der glazen deuren van de kiosk.
‘Zie, moïna! zie! daar ginds in de verte is uwe balzaal, met uwe schitterende lichten, met het vrolijk feestgewoel, met de lustige muzijk, met het geschater der vreugde, waarbij men uwe stem niet mist, waar men de angstkreten niet hooren zal, die gij weldra slaken zult! Dáár is uw prachtig huis, dáár bevinden

{==91==} {>>pagina-aanduiding<<}
zich uwe schatten, dáár houdt zich het gedrogt op, dat gij bemint,’ hier lachte hij schaterend. ‘Moïna! sla nog éénen blik op alles wat gij nog hadt kunnen genieten - nog éénen, den laatsten! want gij zult sterven! hier sterven! nog in dit oogenblik!’
Zij beefde zoo geweldig, dat hij haar met zijnen arm ondersteunen moest.
‘Gianettino! Genade! barmhartigheid! bij de nagedachtenis mijner moeder, die gij bemind hebt! genade!’
‘Zoo gij wist, hoe vast ik besloten was, zoudt gij niet smeeken. Bid!’
Zij zonk op hare knieën, doch plotseling opstaande, riep zij uit:
‘Neen, dat is scherts! ijselijke scherts! neen, gianettino! gij hebt geen wapen, gij zijt geen meester van mijn leven!’.
‘Niet?’ en hij lachte op nieuw, en uit den rijken Oosterschen schawl hief hij een klein, maar fijn puntig stilet op, dat de plaats van den tooneeldolk vervangen had.
‘Ik ben dan verloren.’
‘Gij zijt het.’
‘Geene hulp?’ en zij blikte schuw om zich heen.
‘Geene.’
‘Gianettino! denk aan de schoone dagen onzer kindsheid.’
‘Vrouw! waagt gij het nog, mij zulks in dit uur te herinneren, gij, die het heil verwoesttet, dat zij spelden! Gij hebt zwaar gezondigd tegen die schoone dagen! Weet gij, wat gij mij gedaan hebt? Ik had eens een' naam, een' rang, een vaderland, schoone vooruit-
{==92==} {>>pagina-aanduiding<<}
zigten, eene bloeijende gezondheid; ik had jeugd, moed, bevallige trekken. Nu heb ik niets meer! niets! geen' naam, geen' rang, geen vaderland, geene hoop! ik ben zwak, uitgeput, magteloos! ik draag ontijdige rimpels, mijne houding is gebogen, mijn gelaat is met valsche verwen bedekt, het is verminkt in het oog der menschen, omdat ik voor het oog der menschen mijne ware gedaante verbergen moet - en dat alles is uw werk! Dat alles is door u gewrocht! Vrouw! dat alle barmhartigheid in mij dood is, daarvan zijt gij de oorzaak, want gij hebt alles, wat goed in mij was, vermoord!’
‘Maak het dan kort,’ sprak zij met de berusting der vreeselijkste wanhoop.
‘Neen, uw doodstrijd, uw lange doodstrijd is het, dien ik zien wil! Meent gij, dat ik zoovele jaren op mijne wraak heb gewacht, om mij met ééne minuut van uw lijden tevreden te stellen?’ En hij hield haar de beide handen vast, en staarde met schrikkelijk dreigende blikken op haar schoon gelaat, om den doodsangst te bespieden op dat mat bleeke voorhoofd, op die ontkleurde lippen, welke zich zacht als tot een stil gebed bewogen, op die trekken, welke zich krampachtig verwrongen, en op die oogen, welke vroeger zoo vrolijk schitterden, en die zich nu te vergeefs naar den hemel wendden om bescherming.
Gianettino verkeerde echter in geenen beteren toestand dan zijn slagtoffer. Stond zij verstijfd en roerloos voor hem, koud, als het albasten Mariabeeld eener hoofdkerk; de verschrikking ademende kalmte, die hij ten toon spreidde, was eigenlijk niets dan de vreeselijkste overspanning, welke den verterenden hartstogt,

{==93==} {>>pagina-aanduiding<<}
bedekte, die hem van seconde tot seconde meer kostte. Eene uitbarsting van zwakheid volgde weldra op die gehuichelde sterkte. Hij vatte moïna, de arme verpletterde, op, en legde ze op de sofa neder, zoo als men een kind nederlegt in zijne wieg; de magt om zich tegen zijn' overmoed te verzetten was haar benomen, hare krachten schenen verlamd. De woeste man stak den opgeheven dolk weder in den gordel, en sprak met half gesmoorde stem:
‘Neen, moïna! neen! zóó moet het tusschen ons niet zijn!’ En aan hare voeten knielende, schreide de hooghartige, en een nokkend snikken verstikte zijne stem. In het eind riep hij uit: ‘Ja, ik gevoel het, gij zijt nóg de mijne, nóg de verloofde mijner jeugd! Nóg kunt gij ons beiden redden. Wij kunnen nog gelukkig worden! Gelukkig! ik? Ja, gelukkig als een God. Wat zegt mij een vaderland? Wat zegt mij een naam! Wat zegt mij alles, wat ik verloor, als ik u bezit? Moïna! haast u! sta op! wij vlugten, ver van hier, ver van hier, ver van uw monster! ik bezit nog talenten genoeg om te werken, te werken voor u! O! ik gevoel het, ik bemin u nóg! jaren noch scheiding hebben mijnen hartstogt verkoeld. Die hartstogt kan zich slechts koelen in liefde of in bloed! Maar, ik smeek u, laat het niet in bloed zijn! Heb medelijden met u zelve, ontferm u over mij! Aarzel niet! Volg mij!’ Smeekend vatte hij, dit zeggende, hare hand in de zijne; het was alsof hij zich overtuigd hield, dat zij zoude toegeven. Naarmate echter deze onnatuurlijke kalmte door zijne gewone hartstogtelijkheid verdrongen werd, scheen moïna haar bewustzijn en hare vastheid van geest te herkrijgen.

{==94==} {>>pagina-aanduiding<<}
Met moed, met fierheid zelfs antwoordde zij: ‘Onzinnige! weet gij dan niet, dat ik mijnen josefe bemin, zoo als men geen' tweeden beminnen kan? weet gij dan niet, dat ik mijn' edelen echtgenoot eeuwige trouw gezworen heb? - kent gij moïna zoo weinig, om een' oogenblik te kunnen denken, dat zij aan uwe wanhopige voorstellen zal gehoor geven?’
‘Meent gij, hooghartige zottin! dat gij mijne razernij straffeloos tergen kunt - hoe fier, hoe vermetel gij u in de bewustheid uwer deugd vóórdoet, hoe trotsch gij u verheft op de achting der menschen? Niets van dit alles kan u aan mij ontrukken; gij zult sterven, sterven in mijne armen; mijne omhelzing zal u voor de wereld brandmerken, en de menschen zullen u lasteren, en gij zult uwe onschuld niet kunnen uitroepen, en geen mond op aarde zal zich openen tot uwe verdediging: de uwe en de mijne zullen te gelijk verstommen. Gij zult geschandvlekt zijn na uwen dood, en uw verheven gemaal zal zich de haren uitrukken!’ Hij lachte sarrend; zijn lach was gruwelijk om aan te zien.
‘Jezus! maria! erbarm u!’ kermde zij.
‘Kies nog!’ krijschte hij, zijnen gespierden arm met kracht op hare borst drukkende, waarover zij de handen hield zamengekruist. - Hare ademhaling was belemmerd; doch hare laatste krachten verzamelende, sprak zij met vaste stem: ‘Gianettino! er is een heilig God boven ons! Hij ziet ons! Hij is de God der onschuld!...Dood mij, want ik heb gekozen!.......

“En toch bedriegt zij haren gemaal, die Hertogin

{==95==} {>>pagina-aanduiding<<}
van espaleto,” sprak claude, die zich als Schotsche boogschutter gemaskerd had, tot alphonse, terwijl hij hem in eenen hoek der zaal trok.
“Claude! gij stelt er een dwaas vermaak in, mij somtijds aan de goedheid van uw hart te doen twijfelen!” antwoordde deze verwijtend.
“Neen, in ernst! Na alles, wat zij zelve verhaald heeft, en vooral na mijne kennismaking met den Hertog, hield ik zelf het voor onmogelijk, en toch, alphonse! heb ik haar zich zoo even, snel en heimelijk, zien verwijderen met eenen man, die niet haar echtgenoot was; ik liep de gaanderij op en neder, om mij te verkoelen; zij gingen den tuin in, zij liepen telkens sneller; zij hebben waarschijnlijk de kleine kiosk gekozen tot de schuilplaats hunner geheime verzuchtingen. Ik had hen terstond willen volgen; maar als een trouwe pylades, heb ik eerst mijnen orestes willen opzoeken, om hem te bekeeren van zekere romaneske dweeperijen met vrouwendeugd! En nu, hebt gij lust, om met mij, die preutsche huichelaarster een' schaamteblos aan te jagen?”
“Claude!” als gij zeker zijt van hetgeen gij zegt, is het pligt haren echtgenoot te waarschuwen.’
‘Welk eene dwaasheid! Laat hem in zijne gelukkige onwetendheid. Een man, als hij, zoude zijn ongeluk zoo verstandig dragen, dat wij niet eens zouden kunnen lagchen. Neen! maar haar te dwingen telkens voor ons de oogen neder te slaan, haar altijd te kunnen ontrusten door een dubbelzinnig woord, haar voortaan te doen sidderen voor onzen glimlach - dát is de wraak, die ik mij voorstel! Kom, laat ons spoedig gaan, zij mogten hun tête à tête afbreken.’

{==96==} {>>pagina-aanduiding<<}

‘Ja, laat ons gaan! en als gij waarheid spreekt, vaarwel dan, laatste geloof aan elke deugd!’
En met jeugdige vlugheid ijlden zij den trap af, de gaanderij door, den tuin in.
‘Pardieu! ziet gij, alles was te voren beraamd,’ riep de novellist, ‘er is licht in de kiosk.’
‘Hemel, ja! zouden wij het wagen hen te bespieden?’
‘Waarom niet? geene verschooning voor wie zonder schaamte is!’
Zij naderden omzigtig; zij schoven zachtjes eene der jaloesiën ter zijde.
‘Claude! claude! dat is niet goed! die man dáár heeft een' dolk opgeheven,’ zeide alphonse.
Claude, die terstond moïna's toestand doorzag, antwoordde niet, maar stiet met den voet de groote glasdeur aan stukken, en stortte pijlsnel naar binnen. Alphonse volgde hem. De Italiaan, door het gerucht gestoord, wendde zich plotseling om. De Hertogin rigtte zich schielijk op. Die hulp kwam haar toe, juist na haar vertrouwend beroep op de Godheid. De jongelieden stelden zich tusschen het slagtoffer en den moordenaar, die, met den kreet: ‘Hel en verdoemenis! waarom heb ik geaarzeld!..’ zich den dolk in het hart stiet.
‘Mijne redders!’ stamelde moïna schreijend, terwijl zij de armen naar beiden uitstrekte.
‘De Hemel zij geloofd, dat wij niet te laat kwamen,’ sprak alphonse.
‘Maar wie is dan toch die man?’ sprak zijn medgezel, eenen blik slaande op gianettino, die nedergevallen was.

{==97==} {>>pagina-aanduiding<<}

‘Gianettino, mijn neef!’ bragt de Hertogin met moeite en afschuw uit.
‘Gianettino! zegt gij - het is niemand anders dan Cherubini - doch cherubini met twee oogen!’
‘Niet meer cherubini, ellendige Franschen! maar de Hertog de corseo!’ mompelde de stervende op doffen toon.
‘Breng mij van hier,’ smeekte moïna, ‘voer mij tot josefe! waar is mijn echtgenoot?’
‘Mijne moïna riep mij, en ik was niet bij haar,’ sprak deze, binnentredende.
Toen wierp zij zich luid schreijende aan zijne borst.
Nog éénmaal rigtte zich de corseo halverwege op. Men kon zien, dat die omhelzing hem pijn deed, en met eene stem, welke reeds gebroken was, stamelde hij: ‘josefe! God heeft tusschen ons gerigt!...Uwe vrouw is een engel...Ik...heb alles verloren, zelfs de hoop....op...’
Krampachtig sloot zich zijn mond; de dood liet hem den tijd niet, om het troostelooze woord der wanhoop te uiten.
Toen vereenigden zich de blikken der beide echtgenooten, met diep en ernstig medelijden, op hetzelfde punt - gianettino's lijk.

1838.






{==99==} {>>pagina-aanduiding<<}

Lord Edward Glenhouse.

Novelle.


Maer denckt meer dan gij leest, 
en leest meer dan er staet. 
Cats. 



{==101==} {>>pagina-aanduiding<<}

Lord Edward Glenhouse.

I. Eene kennismaking.

Turin is voor de fashionable trekvogels, die jaarlijks in het begin der lente Italië komen door fladderen - met eene drift, als waren zij allen de losgelaten sperwers van sterne, of als kon de verlichting der Heilige Kapel in de Goede Week niet plaats hebben, zonder dat zij haar binnenstormden - niet veel meer dan een goed logement, waar zij nachtverblijf houden, om verder te gaan. De minst haastigen blijven er drie tot vier dagen, maar nemen wel deugdelijk voor, de kleine Sardinische Hoofdstad niet te bezien; zij hebben iets van de jonge mannen, die, als ze het hof gaan maken aan de meesteres van het huis, de bekoorlijkheden der schoone portiers-dochter niet willen opmerken: met het oog op Rome en Napels, hebben zij geenen blik voor Turin ten beste. En toch zij, die geduld en tijd genoeg hadden, om er hunne tenten op te slaan, dat wil zeggen: die eene verdieping huren of eenige camera, in een dier prachtige hôtels, welke ter dienste der vreemdelingen daar zijn, hebben het zich niet beklaagd;

{==102==} {>>pagina-aanduiding<<}
zij hebben er alles gevonden, wat men in eene Hoofdstad van Europa vinden kan; zij hebben er alles genoten, wat eene Italiaansche stad te genieten geeft; zij hebben er veel kunnen belagchen en ook somtijds iets kunnen betreuren. Daarom, wie voortaan Italië gaat bezoeken, beschouwe toch niet meer de goede stad der Sardinische Koningen als eene groote restaurant, waarvan zij niets meer behoeven te zien dan de eetzaal. Als ik van de doortrekkende reizigers zeg, dat zij zóó doen, dan wil ik daarmede niet bewezen hebben, dat er zich te Turin geene vreemdelingen ophouden: integendeel, vele jonge lieden uit alle oorden van Europa scharen zich dáár rondom de faro-bank; vele Italiaansche Nobili uit alle landstreken van Italië komen er het aristocratisch genot smaken, van zich in onvermengd adellijke kringen te bewegen, hunne plaatsen in te nemen in de eerste loges der groote koninklijke Opera, en te deelen in de vorstelijke uitspanningen van Villa Regina.
In eene stad, waar zoovele heen- en weêrgaanden doortrekken, is het ontpakken eener reis-equipage juist geene gebeurtenis, die veler nieuwsgierigheid aantrekt, en toch, toen er, in het schemeruur van eenen dag in September, twee reiswagens de Contrada Nuova met ruischende vaart opreden, verzamelde zich een digte drom ledigloopers rondom de nieuw opgebouwde Locanda Inglesa, waarvoor zij stilhielden. Het was mogelijk het ongewoon keurige der prachtige rijtuigen, die zeker uit de eerste magazijnen van Londen of Parijs moesten gekomen zijn, of wel de sierlijke gespierdheid der fiere Holsteiners, of wel het deftige uiterlijke des koetsiers, de ranke behendigheid des piqueurs en de kostbare

{==103==} {>>pagina-aanduiding<<}
onbekrompenheid van hunne reisliverei, welke de aandacht tot zich trok, of wel het bijzondere van eene aankomst in dit late saizoen - wij weten het niet; maar wij weten heel goed, dat volkshoopen zich om minder verdrongen hebben, en dat de twee personen, die men uit de eerste reis-calèche zag afstijgen, naauwkeuriger opmerking verdiend hadden, dan die, welke die wemelende Piemontezen in staat waren te schenken.
De eerste persoon, die uitsteeg, was een man, dien men bejaard konde noemen, ofschoon ook zijne houding nog steilregt was en zijn voorhoofd nog niet gerimpeld. Die man droeg kort afgesneden gepoederd haar; dat was ligt te zien, omdat hij den hoed onder den linker arm hield, terwijl hij met de regterhand een' jongeling in het afklimmen van de trede behulpzaam was. Uit de eerbiedige statigheid, met welke deze dienst bewezen werd, en uit de achtelooze gemeenzaamheid, waarmede dat jonge mensch op dien achtbaren man bleef leunen, was hunne wederzijdsche betrekking ligt op te maken. De een moest de kamerdienaar zijn van den anderen, ofschoon ook geen in het oog loopend verschil in de kleeding het aanduidde. Toen wij den meester een' jongen man noemden, was het meer omdat wij kennis hadden van zijn' ouderdom, dan wel omdat zijn uiterlijk den frisschen stempel droeg van bloeijende jeugd. Het is zoo, men zag zijne blonde haren fijn als vlas en in sierlijke lokken op de slapen gedrukt; het is zoo, het bijna doorschijnend blanke vel zijner wangen was nog glad; het is zoo, zijne oogen stonden eer kwijnend dan ingezonken; het is zoo, zijne gestalte was nog rank en ligt: maar ziekelijk bleek waren die wan-
{==104==} {>>pagina-aanduiding<<}
gen en vermagerd dat gelaat; maar ligte blaauwe kringen gaven eene sprekende afgematheid aan die verflaauwde oogen, en het waren bleeke lippen, die witte tanden verborgen, en dat gebogen hoofd, dat zich als uit lusteloosheid niet meer scheen op te heffen, waren allen als de getuigen van eenen weinig benijdenswaardigen ligchaamstoestand, als van eene jeugd, zonder het wezen der jeugd: de kracht en de vrolijkheid. En toch, daar sprak te veel ziel uit dat gelaat, te veel scherp oordeel uit die fijne trekken, te veel edele goedheid uit dien nog vriendelijken blik, dan dat ieder niet betreurd zoude hebben, wat hier verwoest was - en hoe verwoest? Dat moest een zielkundig raadsel zijn; want het waren geene diepgaande hartstogten, die de rimpels geëtst hadden op
dat voorhoofd, en de smartvoren op die wangen, maar het was veeleer de afmatting der onverschilligheid en verstomping, die dat matte vel zoo strak spande op dat gelaat; daar was minder lijden op deze trekken, dan verveling; die man moest den dood meer in het hart dragen dan in het ligchaam; het moest hem even koud zijn in de hersens als in het bloed. Maar wat ook zijne kwaal wezen moge, het staat ons niet vrij hem aan de deur van zijn logement op te houden, totdat wij haar uitgevonden hebben of ontleed. Ook verzeker ik mijne lezers, dat hij niet heeft gewacht: reeds zijn zijne lakkeijen uit den zwaar bepakten, tweeden reiswagen te voorschijn gesprongen; reeds ontpakken zij, met gedienstig vertoon van ijver, al die onmisbare? noodwendigheden, welke zoo weinig waarde hebben en die toch zoo duur zijn, waarvan millioenen het gebruik niet eens kennen, en

{==105==} {>>pagina-aanduiding<<}
die voor een' fashionablen rijke zóó zeer noodwendige behoeften zijn geworden, dat hij niet begrijpt, hoe men er buiten leven kan. Het was zeker meer dan gewone belangstelling in den aankomenden gast, waarschijnlijk wel een gevolg van de luidruchtige aankondiging des postiljons, die den padrone bernardo bertucci ditmaal zelven aan de deur zijner woning lokte, om dezen te ontvangen.
‘Hebben deze Piemontezen nooit meer menschen gezien?’ riep de jonge reiziger geërgerd, toen hij zich door de kleine, saffraan-gele, half Savooische, half Italiaansche bedelknapen bijna verdrongen zag, bij de weinige schreden, welke hem te doen vielen: die aanmerking werd in het Engelsch uitgesproken.
Dat verwonderde niemand, die haar hoorde. Alles wat den vreemdeling omgaf, kenschetste den Mylord, van de welgevoedheid zijner paarden af, tot op het heldere linnen van zijnen kamerdienaar toe.
Ook waren het zeer diepe buigingen, waarmede bertucci hen welkom heette, terwijl hij hen voorging naar de vertrekken der eerste verdieping. De camera, welke hij opende, scheen volkomen ingerigt naar al de behoeften van eenen Britschen Pair, die met bedienden en paarden reist. Zelfs lag er een goed brandend vuur aan, eene kostbare zeldzaamheid in ieder Italiaansch huis, en toch op verre na geen artikel van weelde, bij de vaak gure herfstavonden.
‘Dit vertrek zoude geschikt zijn,’ sprak de bediende, die zijnen Heer zelfs het spreken scheen te moeten besparen; ‘zeer geschikt zelfs, Padrone! maar, gij zict, het is reeds bezet.’

{==106==} {>>pagina-aanduiding<<}

En de Engelschen wilden teruggaan!
‘Zoo als de orders waren, Signore!’ antwoordde bertucci, welke dezen titel niet misbruikt rekende tegenover eenen kamerdienaar, die geene liverei droeg.
‘Mylord! Signor schilfern!’
En te gelijk verwijderde hij zich.
De Lord wisselde blikken van hooge verwondering met zijnen geleider.
‘Groves! volg dien Italiaan, en zoo hij niet krankzinnig is, moet hier een misverstand zijn.’
En daarop wierp hij zich met eene ligte beweging en een: ‘Vergun mij, Mijnheer!’ op eenen leuningstoel neder, welke vlak bij het vuur stond. De eerste bezitter van het grondgebied, die bij zijn binnenkomen was opgestaan van de tafel, waaraan hij gerust zat te schrijven, met de houding van iemand, die weet te leven en een verwacht bezoek te gemoet gaat, ging nu met een' vrolijken glimlach op hem toe, reikte hem met gulheid de hand en zeide in het Engelsch: ‘Geene pligtplegingen, Mylord! gij neemt slechts de plaats in, die voor u bestemd is. En ik ben hartelijk blijde, dat gij de vermoeijenissen der reis zoo gelukkig doorgestaan hebt. Gij ziet er veel beter uit dan ik hopen durfde.’
De Engelschman zag den spreker uitvorschend aan, als wilde hij bij dezen gelaatstrekken zoeken, die zulk eene bekendschap natuurlijk maakte. Teleurgesteld echter, wendde hij het hoofd af, en antwoordde met die bijtende beleefdheid, waarmede men eene ongewenschte gemeenzaamheid afweert: ‘Ik weet inderdaad niet, waardoor ik het geluk heb, zooveel belangstelling in te boezemen aan een' vreemde, Mijnheer!’

{==107==} {>>pagina-aanduiding<<}

‘Het spreekt van zelf, dat niemand in dit uur meer regt heeft op de mijne, dan Mylord glenhouse villiers. Ik ben schilfern....’
De Lord glimlachte.
‘Nu wij wederzijds onze namen weten, dunkt mij, dat onze bekendschap ver genoeg gevorderd is, om mij te zeggen, waarom gij u de moeite geeft, mij af te wachten in een vertrek, dat men voor mij bestemt?’
‘Eene zonderlinge vraag, Mylord! aan uwen geneesheer!’
‘Ik wil gelooven, dat gij dit beroep uitoefent, Mijnheer! maar sta mij toe u te zeggen, dat ik niet ziek ben en geen' geneesheer noodig heb.’
‘De kranken, die zóó spreken, zijn de gevaarlijksten. Ik ben uw geneesheer, Mylord! En wat meer is, een zoodanige, wiens voorschriften gij zult te volgen hebben,’ voegde schilfern er bij, met eenen glimlach, die het strenge der woorden verzachtte, ‘zelfs al zoude het u soms een klein weinigje ergeren.’
‘Ik erger mij nooit,’ antwoordde de andere, ‘gij doet mij alleen lagchen; dit tooneel zoude een' lachlust opwekken, dien men voor eeuwig waande ingeslapen.’
‘Dit is voor het oogenblik reeds genoeg. Gij hebt behoefte aan gewaarwordingen. Het is zeer goed, dat gij lacht. Het ware nog beter, zoo gij u boos maaktet; maar dat is niets, dat zal wel komen. Straks een ligt souper, een paar glazen champagne - dezen nacht slaapt gij gerust, en morgen regelen wij te zamen onzen course of health.’
‘Mijnheer! ik verwacht ieder oogenblik mijn' kamerdienaar terug; ik wenschte u eene vernederende waarheid te sparen in zijn bijzijn, wees daarom zoo goed,

{==108==} {>>pagina-aanduiding<<}
u nu te verwijderen; want ik zoude het dan moeten herhalen: gij zijt krankzinnig, of meer onbeschaamd, dan men van een' fatsoenlijk man verwachten mag.’
‘Dit is een weinig sterk, Sir john jefferies van Warburtonsquare! maar ik getroost mij altijd alles, zoolang het de pligten van mijn beroep geldt.’
Driftig stond de aangesprokene op.
‘Bij den Hemel, Mijnheer! het is niet genoeg, dat gij mij onder mijne beide namen kent, om mij te overtuigen, dat gij geen bedrieger, noch indringer zijt. Gij zult met mij de rol van schiller's Armeniër niet spelen; laat er een eind komen aan deze vastenavondgrap, wij zijn niet in de opera, en voor zoover ik weet, spelen wij geene rollen in een kluchtspel. Gij zult mij ten minste zooveel gezond verstand toekennen, om te weten, dat ik hier niet aan een geheim of aan een wonder zal gelooven; wees dus zoo goed, mij ronduit en zoo mogelijk kort weg te zeggen, wie u over mij geschreven heeft, en waarom men mij met deze zonderlinge verrassing vermoeit.’
‘Sta mij toe, u vooraf den pols te voelen?’ en reeds had de forsche hand van den geneesheer met kracht den arm gegrepen van den weêrstrevenden patiënt.
‘Mensch!’ riep deze bijna woedend.
‘O, ik bid u, Mylord! in den naam van Monsignor espaleto, die u uwe belofte herinnert,’ riep deze, met dringenden ernst in de stem.
‘Ha, was het dat!’ riep Lord glenhouse, terwijl hij zich op zijnen stoel terugwierp, en gewillig zijne hand aan het onderzoek des doctors overliet. ‘Waarom zijt gij daarmede niet begonnen?’

{==109==} {>>pagina-aanduiding<<}

‘Ik wilde zien, of het volstrekt onmogelijk was, u in gemoedsbeweging te brengen,’ hernam schilfern lagchende, ‘en nu hebben wij overwonnen. Stelt gij u in mijne handen?’
‘Ik moet wel, want ik heb mijn woord gegeven; maar gij moet mij ten minste toestemmen, dat ik u niet gezocht heb.’
‘Neen, neen! dat is nu afgesproken, ik heb mij opgedrongen;’ en hem sterk aanziende, vervolgde hij op eenen toon, waarin even veel innige belangstelling als overtuiging lag: ‘gij zult leven! Ja, Mylord! gij zult waarlijk leven!’
‘Maar, zoo waar ik Pair van Engeland ben, ik wil niet leven, Doctor!’
‘Toch, toch, Mylord!’
‘Ik wil niet leven, omdat ik mij verveel, omdat de menschen mij walgen, omdat het genot mij walgt, omdat ik mij zelven walg. Gij doet uwer kunst schande aan, zoo gij u dit laat herhalen; een man, als gij, weet....moet weten....’
‘Dat het onbarmhartige spooksel, dat zich aan u heeft vastgeklemd, en u den levenslust ontsteelt, de spleen is.’
‘Van de duizend Engelschen, wie men dat zegt, raadt men het zeker negenhonderdmaal.’
‘En dan van tijd tot tijd die onweerstaanbare zucht tot zelfmoord.’
‘Ook dit kunt gij gissen, zonder ligt mis te tasten aan eenen Engelschman, die op het vasteland reist.’
‘Keer naar Engeland terug, Mylord!’
‘Bah! om dagelijks te zien, hoe erfgenamen, die

{==110==} {>>pagina-aanduiding<<}
tien jaren jonger zijn dan ik, met ongeduld op mijn' dood zitten te wachten? hun het genoegen te geven, iederen dag op mijn gelaat sporen te vinden van verergering; hunne lorgnetten altijd op mij gerigt te zien, om met wiskundige juistheid te berekenen, hoever ik nog af ben van den staat van een geraamte? Dát nooit. Nu heb ik ten minste nog de zelfvoldoening, hun eene verrassing te geven. Zij wanen mij gezond, vrolijk, misschien wel gehuwd!’
‘Waarom hebt gij Parijs verlaten?’
‘Zoo als altijd, heb ik er niet gevonden, wat ik zocht. Uw espaleto alleen heeft mijne belangstelling opgewekt. Ik heb bij hem uren gesleten, die mij kort voorkwamen, maar ik kon niet altijd bij hem zijn; ik heb nog schulden af te doen in Italië (jefferies legde het hoofd in de hand, terwijl hij dit sprak), en het is mij wel hetzelfde, waar ik zit te geeuwen. Daarenboven, te Parijs zouden zij mij op Père la Chaise begraven hebben. En ik vond het wat onnoozel, om onder al die lieden, die zooveel gedaan hebben, en zooveel geweest zijn, als men hun grafschrift leest, neêr te liggen, met niets anders boven mijn hoofd, dan drie groote nullen, met deze waarheid: “Hij was niets, hij heeft niets gedaan, en hij is tot niets teruggekeerd.”
Als ik u volkomen genezen zal, moeten wij over dit punt nog eens redetwisten.’
‘Volstrekt niet. Ik stem vooruit alles toe; het is mij de moeite niet waard, iets te betwisten. Stellingen en beschouwingen hebben mij nooit verder gebragt, maar altijd hoofdpijn gegeven. Ik slik nog veel liever drankjes, dan denkbeelden; alleen, ik wil altijd weten,

{==111==} {>>pagina-aanduiding<<}
wat gij mij geeft. Ik houd niet van uitkomsten, waarvan ik geene oorzaken ken, en als iets zuur smaakt of bitter, wil ik ten minste weten, door welke bestanddeelen en verbindingen het zoo is.’
‘Ongelukkige! het is die kinderachtige zucht om alles te ontleden, die alles bederft. Ik noem haar kinderachtig, die zucht, omdat zij ons aan de kinderen doet gelijk zijn; deze ook zouden een prachtig uurwerk uiteen pluizen, om te zien, hoe de raderen gaan; onze wijsgeeren, of neen, zóó mag ik u niet noemen, onze denkers zouden eene wereld tot een' chaos terugbrengen, om te weten, wie haar gemaakt heeft, en waarom die ze maakte. En is het dan niet kinderachtig, zoo overtuigd te wezen, als wij het zijn van onze onhandigheid om slechts ééne wetenschap uit te putten, slechts ééne kunst volmaakt meester te zijn, slechts ééne zigtbare werking der Natuur te kennen, in den regten zin des woords, en met die overtuiging in ons, en de ondervinding van alle eeuwen achter ons, nog te beproeven, met onze weifelende, korte kinderhanden, het onzienlijke te ontleden, en met oogen, die zoo verwend zijn door het kunstlicht, dat zij niet meer zonder kunstmiddelen het dagelijksche en grove kunnen zien, heen te kijken tot achter het digte weefsel der....’
‘O Doctor! om 's Hemels wil! dood mij alleen met geneesmiddelen, niet met theoriën. En daarenboven, de uwe zijn zwak en niet nieuw.’
‘Ik zal dan van u zelven spreken.’
‘Liever eerst van espaleto. Vertel mij, wat hij u schrijft. Maar het is daarom niet noodig, dat wij dorst lijden. Het is vreemd, dat groves niet terugkeert.’

{==112==} {>>pagina-aanduiding<<}

‘Hij zal niet ongeroepen komen; bertucci was in mijn geheim, en hij heeft nu reeds uwen bediende ingelicht.’
‘Gijlieden zijt verfoeijelijke zamenzweerders! Wilt gij schellen?’
Toen groves binnenkwam, was het met een strak en deftig gelaat, dat zwijgend uitsprak, hoe weinig hij met den zonderlingen inval van den geneesheer ingenomen was. Hij begreep niet, hoe men zich eene scherts konde veroorloven jegens iemand, die Pair van. Engeland was en Lord glenhouse villiers heette, al ware het dan ook als een geneesmiddel. Hem werd de zorg voor het souper opgedragen, en het duurde niet lang, of de beide mannen, die in het eerst zoo belagchelijk vreemd tegen elkander overstonden, trachtten, onder het genot van het beste, dat eene Anglo-Italiaansche keuken konde opleveren, eene kennismaking voort te zetten, die belangwekkend begon te worden voor beiden.
Wij kunnen ondertusschen het portret van den doctor leveren, zoo als hij dáár zat, het sprekende tegenbeeld van zijnen zielszieken lijder.
Als ligt bruin krullend haar, groote donker blaauwe oogen, vol opregtheid en schranderheid; een voorhoofd, glad en effen, alsof nooit eene gedachte het gerimpeld had; trekken, waarop iets lag, dat men lagchenden ernst konde noemen; eene gelaatskleur zoo frisch en blozend, als ware hij een gezonde landman geweest: als dit alles, doormengeld met iets vrijmoedigs en opens, en veredeld door een' fijnen, geestigen glimlach, aan het gelaat van een jong mensch schoonheid kan bijzetten, dan had onze Doctor het onberekenbaar groote

{==113==} {>>pagina-aanduiding<<}
voorregt van schoon te zijn. Want de schoonheid is een voorregt! En hare voordeelen zijn onberekenbaar. Zij is in de hand van den handige en slimme een wapen, dat voor hem strijdt; een diamant, welks waarde zich niet bepalen laat; eene munt, welke overal gangbaar is; een wapen, dat hem, die het voert, de eene helft der menschen in handen levert en door de eene helft de andere; een ligt vervoerbare schat, die niet gestolen kan worden, en die ieder omkoopt. Zij is een vriendelijke aanbevelingsbrief der Natuur, waaraan de gansche wereld gelooft, omdat zij dien ziet. Zij heeft slechts één jammer: zij is niet getrouw; zij kan de proef der jaren niet doorstaan; zij heeft iets van zekere vrienden, die ons verlaten als wij hen het meest noodig hebben, en dat is juist het ergst, omdat men haar wel eens belastert, dat zij hare vorige bezitters niet beter maakt, en wel eens inwendig ontneemt, wat zij hun uiterlijk vóórgeeft.
Om nog eens tot onzen doctor terug te keeren. Ofschoon een Duitscher en jong, zag men bij hem niets, dat sombere mijmerzucht, of een verdiepen in onvruchtbare bespiegelingen kenschetste; bij hem geen' zweem van lijdend genie, of van de gedachte, die uitdroogt en afmartelt, in plaats van te verfrisschen en op te kweeken. Hij was als de verpersoonlijking van de gezondheid en der vrolijkheid. Het was toch niet de ligtzinnige vrolijkheid, die niet verder ziet, dan het uur dat is, en die juicht, zonder zich te bekommeren om hetgeen was, of zonder te zorgen voor hetgeen komt: maar die rust der ziel, die vrede heeft met zich zelve en met de wereld; die de eerste niet te hoog stelt, om op

{==114==} {>>pagina-aanduiding<<}
de laatste niet te laag neder te zien; die zich zelve niet voor eenen lichtstraal houdt, onbarmhartig nedergeworpen in eene duisternis, welke het licht schuwt; het was die vrolijkheid, welke van geene omstandigheden afhankelijk is, en die rust, welke niet verstoord kan worden, omdat zij gegrond is op het gezond verstand, en op eene juiste beoordeeling van het leven en der maatschappij, die beider bestaan heeft gewaardeerd en niets vergood, maar ook niets verwenscht. Hij was de man van zijnen tijd, die iederen voortgang liefhad, die instemde met iedere vordering; die de gebreken begreep, en die slechts glimlachte bij belagehelijke overdrijving.
Eene kleine tint van égoisme en van ingenomenheid met zich zelven, misschien wel een natuurlijk gevolg van zelfbewustheid, wierpen wel eene schaduw op het licht van dit karakter, maar ook voltooiden zij het; zij maakten een noodwendig gedeelte uit van het geheel, een zwart, maar onmisbaar hoekje van het mozaik, Zijne kleeding was die van den man, die weet, dat in onze dagen de kleeding iets meer is dan eene beschutting tegen de koude. Oostenrijker van geboorte, studeerde hij te Weenen, toen espaleto zich dáár ophield. De jonge student had zich door zijne fraaije tenorstem zekeren naam gemaakt. Hij werd toegelaten in kringen, die, zonder dat, voor hem zouden zijn gesloten gebleven: zoo kwam hij in aanraking met Monsignor espaleto. De scherpziende blik des Italiaanschen edelmans had spoedig in den student schilfern iets meer gezien, dan den jongeling, die, door zijne aria's, op de soirées schitterde; hij knoopte naauwere gemeenzaamheid

{==115==} {>>pagina-aanduiding<<}
met hem aan, en vond bij hem die veelzijdige kennis, dien lust tot onderzoek en studie, dat gezonde oordeel en die volhardende vlijt, welke ook de zijne waren. Hij vond eenen geest, die eene rigting genomen had, als zijn eigene; eene ziel, minder groot en verheven dan de zijne, maar toch open voor al wat schoon was en goed: hij vond minder fijn gevoel, bij gevolg mindere ligt-kwetsbaarheid; bij gevolg meer doorgaande opgeruimdheid, meer zekerheid van begrepen te worden; bij gevolg meer waarborg op een goed slagen in het maatschappelijk leven. Hij vond iets van zich zelven, in schooner vorm, in gelukkiger licht gesteld. Ook verstonden die jongelieden elkander volkomen; zij voelden zich vrienden, nog vóór zij elkander zóó genoemd hadden, en het was eindelijk een innige broederband, die den Italiaanschen Patriciër met den vrijzinnigen Duitschen geleerde verbond. Toen de eerste echter van Weenen wegreisde, verloren zij elkander lang uit het oog, totdat eindelijk de Hertog, aan het geluk en de rust hergeven, zich weder zijnen Duitschen pylades herinneren kon. Hij schreef hem; hij noodigde hem uit, om zich te Turin te komen vestigen. Hij was zeker genoeg van zijnen invloed, om zijnen vriend daar eene schitterende fortuin te durven beloven.
Schilfern was iemand, die van zijne talenten zoude moeten leven. Hij had begrepen, dat het hem niet vrijstond, zich in de theoriën van allerlei wetenschappen te verdiepen; hij was geëindigd met zich uitsluitend tot ééne te bepalen. Hij was gepromoveerd in alle vakken der geneeskunde, even vóór hem het schrijven van espaleto gewerd; hij was toen nog onzeker, wáár

{==116==} {>>pagina-aanduiding<<}
zich te vestigen. Te Weenen verdrongen zoovele jonge geneesheeren elkander, dat zelfs de grondige kunde de intrigue en het charlatanisme tot bondgenooten moest hebben, om zich te doen opmerken en voort te komen. Hij wilde hun getal niet vermeerderen. Evenmin wilde hij zich in eene kleine landstad begraven. Hij was wees, sedert zijn zestiende jaar; hij had nog slechts verre bloedverwanten, van wie hij weinig werk maakte; niets bond hem aan zijn vaderland; hij dacht er reeds over, te Petersburg zijne fortuin te beproeven, doch espaleto's brief bepaalde zijne keus. Het zuiden, met de bescherming van den magtigen vriend, leverde hem eenen beteren waarborg voor de toekomst op, dan de kille Keizersstad en de onbepaalde aanbiedingen, welke men hem van daar had gedaan. Hij reisde naar Turin; toen hij er aankwam, was zijn hooggeboren vriend met eene vereerende zending naar Frankrijk helast geworden, en had alleen schriftelijke aanbevelingen voor hem kunnen achterlaten.
Deze en zijne persoonlijke hoedanigheden, zijne menschenkennis, zijne kunst om voor zich in te nemen, zijn bevallig voorkomen, zijn snel en behendig aangrijpen van ieder gunstig toeval, hadden hem echter reeds op eene hoogte gebragt, van waar hij begon te heerschen.
Hij was in de mode gekomen, en hij wist het. Eene mezza-donna (kleine adel), die er in geslaagd was, eene ongesteldheid waarschijnlijk te maken, terwijl schilfern te krijgen was, zeide daarna met evenveel trots, als gold het eene uitnoodiging tot de converzatione eener principessa: ‘onze doctor Signor schilfern!’
Het is zoo, de jonge man had nog altijd te worstelen

{==117==} {>>pagina-aanduiding<<}
met de gevestigde Professoren der Universiteit en het machiavellisme der Italiaansche Medici, die, trotsch op het regt der eerste bezitting, dat andere regt van den sterkste en meest handige niet dan met weerzin erkennen wilden; daarom ook, uitgaande van het denkbeeld: eendragt maakt magt, vergaten zij allen hunne bijzondere veeten en sloten zich aanéén, om den vreemdeling het hoofd te bieden. Een hechte carré, die met scherpe oogen en gevelde bajonetten pal stond, die van wijken wist noch van overgave, en die voorgenomen had, zich liever op de plek zelve te laten nedervellen, dan ook slechts ééne handbreed grondgebied te verliezen. Een booze wederstand, die, zonder de cavalerie tot aanvallen uit te lokken, haar een' glimlach van medelijden op de lippen bragt.
‘Waarom niet gezamenlijk naar één groot doel gestreefd, de volmaking der wetenschap!’ dacht hij wel eens; ‘maar dat begrijpen die wezens niet, en dat zullen zij nooit begrijpen, zoolang de wetenschap voor hen niets meer is dan die tiichtige Kuh; en zoolang dat nog onder mijne Utopia's behoort, moet ik voortleven in die werkelijkheid, die niet beter is, en alleen trachten iederen rimpel van het voorhoofd af te weren, en iedere wroeging van het geweten.’
In dezen stand van zaken schreef hem espaleto, uit Parijs, over de ophanden zijnde komst van Sir john jefferies, die, door het overlijden van eenen ouderen neef, nog rijker, nog aanzienlijker en zoo mogelijk nog ongelukkiger geworden was, en in wien hij evenwel veel belang stelde: want espaleto had eenen blik geslagen in dien gezonken geest; hij had gezien, hoe eene

{==118==} {>>pagina-aanduiding<<}
edele natuur hier vermorst werd; hoe goed de jonge man had kunnen worden, die, na alles, wat de fortuin en de omstandigheden en de wereld gedaan hadden, om hem te bederven, nog niet dieper verloren was, dan hij hem zag; want hij was vertrouwd geworden met de geschiedenis van zijn inwendig leven, met de oorzaken van dat vermetele ongeloof van het verstand, bij die ernstige behoefte aan geloof van het hart; want hij wanhoopte niet aan eene zedelijke herstelling van deze verkleumde ziel, maar de herstelling des ligchaams moest haar voorafgaan en voorbereiden. Er moest een arts gevonden worden, die genoeg kunde had, en omzigtigheid en geweten en menschenliefde, om de eene door de andere te bevorderen; die, als het noodig was, tot eene buitengewone genezing, met schranderheid, een buitengewoon middel zoude weten aan te wenden; en hij begreep dus, dat jefferies te Turin in geene andere handen komen moest, dan in die van schilfern; maar het was moeijelijk om de zaak dáárheen te brengen. Jefferies geloofde niet in de geneeskunde; hij spotte met de artsen, die hare uitkomsten aan hare middelen durfden toeschrijven, en het was te onderstellen, dat hij eenen geneesheer zoude kiezen met dezelfde onverschilligheid, waarmede hij aan eenen laarzenmaker dacht. Daarbij kende de Hertog hem als den man, die juist dengene afwijzen zoude, dien de gansche wereld hem aanried. Hij gruwde van modedoctors, en het was niet te ontkennen, dat men schilfern daarvoor hield. Daarom stelde espaleto dezen voor, den Engelschman te overvallen, zich als bij verrassing van hem te verzekeren, en, bij eene eerste

{==119==} {>>pagina-aanduiding<<}
ontmoeting, eenigen indruk op hem te maken, al ware het ook ten koste van zijne goede luim; de naam van den Hertog zoude alles inlichten en goedmaken, zoo slechts eene eerste schrede gewonnen was. De jonge Duitscher vond den inval kluchtig, en was menschelijk genoeg, om een persoonlijk gevoel van kieschheid voor eenige minuten ter zijde te stellen, tot het wezenlijk nut van eenen belangwekkenden patiënt. Tijdig onderrigt van het Hôtel, waar deze afstappen zoude, had hij zijne maatregelen genomen, zoo als wij gezien hebben.
Wij hebben onze Heeren nu lang genoeg aan hun souper gelaten. Schilfern had daarbij zijnen Mylord van alles ingelicht, en deze was gelukkig met eenen brief van espaleto. Ook hadden zij veel van dezen gesproken. De Engelschman, met de veelzeggende kortheid, die hem altijd eigen was; de Duitscher, met die sprekende geestdrift, die hem soms wegsleepte, en die getuigde van zijne innige vereering voor zijnen vriend, en waarbij hij ook den rijkdom van zijnen eigenen geest, en de volheid van zijn hart, zoo ongekunsteld, en zóó zonder het zelf te weten, ten toon spreidde, dat jefferies zich geheel zag weggesleept door het vuur van zijne gesprekken; en toen eindelijk schilfern zijn afscheid nam, riep hij met de opgewonden verbazing van iemand, wien een ongehoopt geluk te beurt valt:
‘Schilfern, vriend! begrijpt gij, dat ik mij dezen avond niet heb verveeld? En toch heb ik vaak gegeeuwd bij de fijne geestigheden en de snijdende uitvallen der vernuftigste jongelieden van Parijs; aardigheden, die zij elkander toewierpen en heen- en wederkaatsten, en die elkander kruisten, en waarbij vonken van wezenlijk

{==120==} {>>pagina-aanduiding<<}
genie, onder zooveel los kruid van valsch vernuft, eene goede werking deden - hoe komt dat?’
‘Uw hart nam deel in ons gesprek, beste Mylord!’
‘Komt gij morgen terug, en vroeg?’
‘Zeker! maar onder deze ééne voorwaarde: stipte opvolging van al mijne voorschriften.’
‘Het is mij volkomen hetzelfde, hoe ik leef. Ik beloof het.’
‘Ja, maar ik zal u dikwijls moeten tegenstreven.’
‘Beter verlang ik niet; ik heb acht en twintig jaren geen' anderen regel gevolgd, dan mijne eigene luim.’
‘Nu dan, tot morgen! en zij drukten elkander met hartelijkheid de hand.


{==121==} {>>pagina-aanduiding<<}

II. Eene opvoeding.

Op een der overdekte balcons van de Locanda Inglesa zaten des anderen daags, in den laten voormiddag, twee mannen hunne chocolade te drinken en cigaren te rooken: Lord glenhouse villiers en Doctor schilfern. Op het gelaat van den eersten lag een glimp van vergenoegdheid, waaraan zeker het schoone weder en het schoone uitzigt op die lange regte straat, eene breede rij van aanééngeschakelde paleizen, hun aandeel niet hadden toegebragt. Daar zijn menschen, voor wie de Natuur niets is dan eene versleten tooneel-decoratie, welke zij den rug toedraaijen, en die de paleizen maar al te goed kennen als de marmeren loofhutten van ergernis en verveling.
Het was ook nu weder het onderhoud van den doctor, dat hem betooverde. De laatste had lang achtereen gesproken, en bleef nu, in een ernstig zwijgen, zijnen patiënt aanzien. Misschien wekte het vermagerde gelaat, waarvan de vaalbleeke tint in het heldere zonlicht nog sterker uitkwam, wel zijn ernstig medegevoel op. Misschien wel peinsde hij op een middel, om die

{==122==} {>>pagina-aanduiding<<}
vermagering in bloei te doen verkeeren, en op die wangen den gezondheidsblos terug te brengen.
In het eind zeide hij: ‘Mylord! een geneesheer heeft eenigzins de regten van den biechtvader; ben ik onbescheiden, zoo ik eenige kennis wensch van uwe vroegere jeugd? ik spreek minder van feiten, dan van gewaarwordingen.’
‘Heeft espaleto u niet alles geschreven?’
‘Hij mogt immers geen misbruik maken van uw vertrouwen?’
‘Welnu dan! gij zult alles hooren. Ik heb er niets tegen, om met u van mij zelven te spreken; maar ik verzeker u, het is geene romantische épisode uit een heldenleven, op zijn hoogst de langwijlige iliade van eene verwoeste jeugd.
Ik werd wees bij mijne geboorte; mijn eerste levenskreet klonk tegelijk met den doodsnik mijner moeder. Sir herbert jefferies, mijn vader, was ééne maand te voren gesneuveld. In eene anti-napoléontische luim was hij wellington in Spanje gevolgd. Hij vond er, wat hij er misschien zocht, den dood! Latere inlichtingen omtrent het huiselijk geluk mijner ouderen doen mij dit gissen. Hoe het ook zij, bij mijne geboorte was ik éénige erfgenaam van Warburtonsquare, met een inkomen van vijftig duizend pond: reden genoeg voor eene min en den geheelen état-major van de kinderkamer, om den jongen Sir vorstelijk te bederven. Naar hunne wijze van zien, moesten zij mij vergoeden, wat het lot bedorven had, door mij mijne ouders te ontnemen; zij schiepen mij als een leven van fluweel en rozen, die dwazen! zij lieten mij niet de

{==123==} {>>pagina-aanduiding<<}
vreugde van éénen wensch; op mijn derde jaar reeds had ik afgedaan met ieder verlangen: als ik met een' zweem van begeerlijkheid naar de maan opzag, zorgde mijn kamerdienaar voor eene verlichting in mijn park, die haar nabootste. Tot mijn zesde jaar had ik altijd tusschen de vrouwen en de liverijen, die mij omringden, eene zwarte, strakke, deftige figuur opgemerkt, zonder te begrijpen, waartoe zij diende; toen beduidde men mij, dat het de eerwaarde Doctor jerobeam straights was, mij door mijne voogden tot gouverneur bestemd. Zoodra ik nu meer uitsluitend onder zijne leiding kwam, begon hij mijne ontwakende verbeeldingskracht, en de weinige vrolijkheid, die mij nog overschoot, te verstompen en te begraven onder stroeve wetenschappen en talen, op eenen gerekten en neuswijzen verhandelingstoon voorgesteld. Hij propte mij op met Grieksch en Latijn en Godgeleerde stelsels, die ik niet begreep, en waarvan mijn dansmeester zeide, dat ze eenen jongen erfgenaam volstrekt nutteloos waren. Doctor jerobeam straights was een man van het bekrompenste verstand, een organisch gebrek, dat hij, zoo goed hij konde, verhielp, door eene hardnekkige vlijt en eene onafgebroken studie. Zóó bemagtigde hij eene dorre geleerdheid en eene uitgebreide boekenkennis, die zoo mogelijk zijn oordeel nog meer verstompten. Uit zekere zucht tot onderzoek, die mij nog lang eigen bleef, trachtte ik mijn voordeel te doen met zijne lessen, en zoodra ik de eerste grondbeginselen van het een of ander vak in mijne magt had, bragt ik het, met een weinigje vernuft en eene halve oplettendheid, spoedig even ver als hij met zijne

{==124==} {>>pagina-aanduiding<<}
versuffende studie, en spoedig ook konde ik hem waarderen. Van dát oogenblik af wist ik, dat hij niets was, dan een catalogus en een woordenboek, en toch zag ik alle omringenden de diepste hulde toebrengen aan de geletterdheid en de kunde van dien man; ik maakte mijne gevolgtrekkingen, en ik verloor voor altijd het geloof aan diergelijke meerderheden. Omstreeks dezen tijd wist zekere Zwitser, in het gevolg van eenen ambassadeur in Engeland gekomen, mijne voogden te overtuigen van de noodzakelijkheid, om Doctor straights door een' ander te doen vervangen. Die ander was hij natuurlijk zelf. Groves zou het u kunnen zeggen, welke kuiperijen Monsieur rigotier daartoe gebruikt heeft; want die goede man heeft mij nooit verlaten, en hij zag toen zeker scherper dan ik. Nooit had ik jerobeam straights liefgehad, en toch zag ik hem met eenige spijt vertrekken; hij was de eerste figuur uit mijne wereld, die ik zag aftreden, en het was met het gevoel van eenen tooneelminnaar, die eenen geliefkoosden treurspel-held voor altijd achter de coulissen ziet verdwijnen. Ik vermoedde onzeker in den Zwitser de oorzaak van deze eerste scheiding, en niet gewoon eéne mijner gewaarwordingen te verbergen, toonde ik hem met fierheid mijnen onwil. Monsieur rigotier had al het vernuft, al de scherpzinnigheid, al de wereldkennis, en al het gezond verstand, dat Doctor jerobeam ontbrak: maar ook had hij niets van zijne kennis. Het was een koud en dor hart, een koel berekenende egoïst, zonder andere beginselen, dan die van zijn stoffelijk belang; die slecht voelde, maar te beter opmerkte; die

{==125==} {>>pagina-aanduiding<<}
alle ondeugden kende, doorgrondde en natuurlijk vond; die tot op de drijfveêren van elke deugd was doorgedrongen, en die met een koel oog en eene vaste hand het menschelijk hart tot in de kleinste vezeltjes had ontleed, en die gevonden had.....gij weet het, schilfern! wat hij heeft kunnen vinden.’
‘Het is zoo, men moet aan de deugd gelooven, om haar te zien, men moet zielenadel in zich voelen, om den zielenadel bij anderen te begrijpen, en uw rigotier, met den mensch-satan in zijn hart, moest ook wel alleen duivelen om zich zien.’
‘Ik weet het, gij hebt nog van die zoete hersenschimmen. En de Hemel beware mij, dat ik ze bestrijden zoude! Ik verbreek niet gaarne betooveringen, die zoo gelukkig maken. - Toen rigotier bij mij geplaatst werd, overwoog hij twee zaken: hij moest mijne voogden voldoen, die ter goeder trouw waren, en hij moest de meester zijn, of de makker van zijnen kweekeling. Voor het eerste moest hij op mij het overwigt hebben eener meerderheid van kunde; maar rigotier had slechts blinkende tálenten en eene oppervlakkige, onbestemde kennis, en ik was dertien jaar, en ik bezat reeds, wat hem ontbrak. Ik zoude hem vooruit zijn geweest, en zijne onkunde beschaamd hebben. Voor het laatste was hij nog niet te oud, maar daartoe moest hij mij bevallen; en ik was tegen hem vooringenomen; ik had geene speelzieke luimen, die hij konde inwilligen, en eene verslindende weetgierigheid, die hij bevredigen moest: toch besloot hij, zich van mij te doen beminnen en te gelijk aan mij een wonder te doen, waarover de gansche fashionable

{==126==} {>>pagina-aanduiding<<}
wereld zich verbazen zoude. Het middel, dat hij daartoe bezigde, was gruwzaam.’ De jonge Lord bragt hier de hand aan het voorhoofd, en bleef in een kort, maar smartelijk gepeins verzonken.
Schilfern zag met diep medelijden op hem. ‘Zoo dit verhaal u te veel kost, wil ik van espaleto...’
‘Neen, ik zal voortgaan. Slechts denk ik nooit aan dien man terug, zonder te wenschen, dat hij meer menschelijk geweest ware; dat hij zich met mijne bedienden verstaan hadde, om mijn goed tel plunderen; dat hij mijne voogden hadde overgehaald, om mijn vermogen met elkander te deelen, als eenen goeden buit, en dat ze mij in lompen hadden weggestuwd in de wereld. Ik had dan misschien het hoofd verbrijzeld tusschen de raderen eener stoommachine, of den dood gevonden in de golven, na de schipbreuk van een fregat, of ik had armoede geleden met eene vrouw en zes kinderen; maar ik was niet geworden, wat ik nu ben.....’ en plotseling sterk kleurende, en den traan wegdringende, dien hij voelde opwellen, zag jefferies zijnen geneesheer strak aan, en hernam met eenen kouden glimlach: ‘vergeef mij dien zotten klaagtoon; gij zult mij belagchelijk vinden - ik ben anders niet gewoon kinderachtig te zijn, dat zijn van die zwakke minuten....’ En zonder een antwoord af te wachten, vervolgde hij met bitteren ernst: ‘Rigotier opende voor mijnen onderzoeklust een wijd veld, of liever, eene koude sombere spelonk, waarbij hij mij met vlammende fakkels vóórliehtte. Al zijne harde, bittere, snijdende ervaring werd de mijne. Hij had het maatschappelijk leven gepeild, van de morsigste laagten af,

{==127==} {>>pagina-aanduiding<<}
tot op de blinkendste hoogten. Hij had het eerste walgelijk gevonden, en het laatste laf en geesteloos. Al zijne sombere wereldkennis werd de mijne. Hij leide den mensch voor mij op de ontleedtafel, en wees mij al zijne vlekken, al zijne rimpels, al zijne plooijen, al zijne nietigheid, al zijne afzigtelijkheid, al zijne baatzucht, al zijne laagheid. Hij deed mij achter iedere deugd de drijfveêren zien, die haar in werking bragten. Ook wist ik voortaan, dat zij niets konde zijn, dan zwakheid van de besten, huichelarij en berekening van de minderen. Ook spotteden wij te zamen over ieder vertoon van hulpvaardigheid, van menschenliefde, van vaderlandsliefde, van zelfopoffering. Wij kenden hare gronden. Hij deed mij de vriendschap zien als eene verbindtenis van twee belangen, die men verbrak, als de vriend ophield nuttig te zijn; de dankbaarheid als een woord, waarmede men vooruit de weldaad kocht, om het regt te hebben, met haat te betalen. De liefde leerde hij mij kennen als een zingenot, of eene berekening. De vrouwen verdeelde hij in twee klassen. De ééne, die zich overgaven uit wellust en zwakheid, dat waren de betere, die, eerst door de mannen gevierd, daarna vertrapt, wegstierven in ellende en armoede; de andere, die met zich zelve handel dreven, en die vastheid van geest en hardheid van hart genoeg hadden, om te beloven en niet te geven, dan na de plegtige ruiling van den naam en de bezitting des gemaals; deze maakten de mannen tot hare slagtoffers; ook leefden zij geëerd en gelukkig: zij waren deugdzame vrouwen!
‘Ik sprak hem over de Godgeleerde stelsels van

{==128==} {>>pagina-aanduiding<<}
straights; hij deed mij hunne gewrongenheid en onnoozelheid inzien, en roemde mij het goud, als den éénigen waarachtigen god van deze eeuw, een' god van slijk en van metaal, die zijne dienaars afzigtelijk maakt en hard. Hij deed mij inzien, hoe almagtig de man moest zijn, die dezen god in de handen heeft, en hoe hij, die betaalt, meester was van alles. Hij berekende mij met cijfers, hoeveel iedere gewaarwording en elk genot moest kosten, en hij zeide mij, op hoeveel goud iedere liefde en elke vriendschap doorgaans te staan kwam. Hij bewees mij de kwakzalverij van iedere kunst en de leugenachtigheid van elke wetenschap, het zelfbedrog van ieder geloof en het belagchelijke van elke geestdrift. Kortom, dat alles wat men weet op zijn dertigste jaar, maar dat men dan al levende leert, terwijl men het genot heeft van betoovering op betoovering te zien wegvallen, van hersenschim op hersenschim te zien inéén storten, van zich met schoone zeepbellen en rooskleurige tooverbeelden te vermaken, wist ik op mijn zestiende jaar; de kale naakte waarheid werd koud en loodzwaar op mij nedergeworpen; geen medelijdend bedrog liet haar voor mij één' enkelen harer sluijers. Men verflensde mij het hart, vóór het zich nog geopend had; ik had dorst naar kennis, men wierp ze mij bij volgeschonken bekers in de keel: maar het waren geene liefelijke teugen, geene zoete lafenis; het was een heete, bittere, walgelijke Zwedendronk, die mij verschroeide en ziek maakte. Ik was nooit dartel geweest; nu verloor ik den laatsten zweem van opgeruimdheid. Ik had nooit wenschen gehad, maar altijd toch eene onbestemde verwachting van toekomend geluk; nu wist ik, dat er niets

{==129==} {>>pagina-aanduiding<<}
voor mij te hopen was; dat de wereld niets konde geven, dat der moeite waardig was te verlangen. Ik was nooit jong geweest, rigotier maakte mij plotseling tot een' grijsaard: niet een' grijsaard, die verzadigd was van genot, maar bij wien de prikkel voor elk genot verstompt was vóór hij genoot. En toch, het moet zoo zalig wezen, jong te zijn; te gelooven aan de woorden van anderen, aan de daden van anderen, aan de vrolijkheid van anderen; liefde uit schoone oogen in te drinken; met vertrouwen aan de opregtheid van anderen te gelooven, en toornig te kunnen worden, omdat men bedrogen wordt; wèl te doen, met het geloof aan de dankbaarheid; iedere roos te plukken, en de doorns niet te zien vóór men ze voelt; zich in gewaarwordingen te bedwelmen, en niet vooraf te weten, dat ze betaald moeten worden; zich op te winden in geestdrift voor vriendschap, en schoonheid, en deugd, en zielenadel, en poëzij, en kunst, en te gelooven aan de vriendschap, aan de schoonheid, aan de deugd en de kunst; in verrukking te zijn bij elk vertoon van hartstogt; in vuur te kunnen zijn bij elk zinbedrog der kunst; alles te zien zoo als het schijnt, alles te houden voor dat, waarvoor het zich uitgeeft; te hopen, te verlangen, te verwachten, te gelooven, niet te weten....kind te zijn! O!’
En de Engelschman liet het hoofd op de borst zinken, en hield de beide handen voor de oogen.
Schilfern begreep de brandende behoefte van dien man, bij zijne onmagt, om er aan te voldoen. Hij overzag al de uitgebreidheid van dien zedelijken moord, waarover men hem klaagde; hij zocht in zich zelven het woord, dat zoovele smarten moest lenigen, en zoo-
{==130==} {>>pagina-aanduiding<<}
veel ledigheid aanvullen, en hij vond er slechts één: maar dat moest niet te vroeg gebruikt worden; hij was nog zoo sterk in zijne zwakheid, nog zoo spitsvondig in zijne onkunde; zijne overtuiging was hem nog een zoo magtig wapen, dat de menschenliefde en de vriendschap nog voorzigtig moesten zijn met hare hulp. Ook zeide hij alleen, met eene diep bewogen stem: - ‘Beklagenswaardige!’
‘Niet waar, het was onbarmhartig, den doodenden rijm der wezenlijkheid zoo eensklaps neder te werpen op de bloesems der jeugd? O! als ik een' zoon had gehad, ik had hem laten opvoeden door Spaansche monniken; die hadden hem geleerd zijn kruis te maken, en met een geloovig oog reliquiën te kussen; hij zoude een' biechtvader gehad hebben, die hem leerde knielen voor beelden, en vertrouwen op eenen naam. - Dan had ik hem in de wereld gestuwd, zonder raad en zonder waarschuwing, op gevaar af van hem te zien vallen in iederen strik en ter prooi worden van iedere verleiding: maar hij zoude genoten hebben; hij zoude gedweept hebben; hij zoude hersenschimmen gehad hebben, en tooverpaleizen opgebouwd, en in Eldorado's gewandeld - en als dan de hersenschimmen rook waren geworden, en de tooverpaleizen ingestort, en de Eldorado's verwoest, dan zoude hij een' hemel boven zich gezien hebben, om er een' vertrouwenden blik op te rigten, in het midden van zijne wanhoop! Mijn zoon ware gelukkig geweest!
Rigotier had mij al zijne ledige, maar schitterende talenten medegedeeld. Ik danste, schermde, reed te paard, had kennis van muzijk, sprak de nieuwere talen, wist van

{==131==} {>>pagina-aanduiding<<}
alles mede te praten, had mij al het vlugge, levendige en gepaste zijner manieren eigen gemaakt, verstond mij op paarden, op honden, op wijn, op vrouwen, op kleeding, zonder iets van dat alles te begeeren, of het anders te beschouwen, dan als den noodzakelijken nasleep- van den rijkdom: ik was alles geworden, wat Mijnheer rigotier van mij had willen maken. Ook had hij de zelfvoldoening, van mij, op mijn zeventiende jaar, aan mijne voogden te kunnen voorstellen als een volmaakt Gentleman. Die goede menschen, een paar oppervlakkige vossenjagers, die zitting hadden in het Parlement, waren zich zelve niet van verwondering over het meesterstuk van den Zwitser; zij juichten hunne eigene keuze toe in zijn werk, en zij vonden het noodig, dat dit model van high breeding ten spoedigste in de noble society poseren zoude.
Ingeleid door Mylady saunders, de echtgenoot van één' hunner, en gevolgd door Mijnheer rigotier, trad ik, in het beste van de season, de cercles binnen. Gij kunt u de uitwerking denken. Zoo wèl opgevoed, schatrijk, stamhouder van een oud en edel Huis, een uiterlijk, dat niet erger was dan dat van anderen, en nog jong! Dat was een heerlijk aas, dat men dáár in hun midden wierp. Wat moest die jongeling ligt te vangen zijn? hoe gemakkelijk te roeren? hoe zou hij zich vergrijpen aan elken schijn? hoe weinig zoude het kosten, hem te betooveren en in verwarring te brengen? Ook bestormden zij mij met liefkozingen; zij zouden mij verstikt hebben onder hunne aanbidding; zij trachtten mij dronken te maken door hunnen wierook. Bah! wat waren die groote menschen klein voor mij,

{==132==} {>>pagina-aanduiding<<}
wat waren die hooge Pairs van Engeland kruipend! Wat waren die deugdzame vrouwen veil!
Hoe bitter glimlachte ik tegen rigotier, toen ik alles vond, zoo als hij gezegd had; met hoeveel dank drukte ik hem de hand, en hoe trotsch nam ik mij voor, dien menschen met onbeschaamden spot te betalen! Het spreekt van zelf, dat niets mij verwonderde, of verrukte, of in geestdrift bragt. Maar mijne koude en mijn helder zien golden voor fashionable onverschilligheid, voor het hoogste toppunt van de kunst mijns opvoeders.
In mijn landkasteel opgevoed, had ik nimmer den schouwburg bezocht. Mijn gouverneur bragt mij eerst achter de coulisses, vóór hij mij in de loge leidde. Ik kende de gansche machinerie van het ballet, al de kleine oorzaken van de groote gewaarwordingen in de opera. Ophelia en Desdemona zouden mij misschien geroerd hebben; maar hij had mij getuige doen zijn van de repetitiën, en van de soupers der prima donna. De schoone oogen van de jeugdige Miss, die smachtend naar mij opzagen, hadden misschien iets in mij kunnen opwekken, dat naar gevoel zweemde; maar ik dacht aan den goeden handel, dien zij voorhadden: de blikken der moeders waren sprekend genoeg; maar ik wist, wat zij beoogden, en ik draaide mij om met eene lagchende buiging; de vriendschap der vaders was mij ergerlijk, en bij de handdrukken der jongelieden knoopte ik mijn' rok toe. Ik dacht aan mijne banknoten. Ik juichte mij zelven toe in mijne vroegwetendheid; maar terwijl ik juichte, drong zich de gedachte bij mij op aan iets groots, dat ik verloren moest hebben, en aan iets kost-
{==133==} {>>pagina-aanduiding<<}
baars, dat ik miste: ik dacht toch wel ééns, dat het schoon moest zijn, in die vrouwen engelen te kunnen zien, en in die mannen regtschapen menschen, en in die jongelingen boezemvrienden, en in die vermaken vreugde, en in die pracht iets anders dan poppenspel en klatergoud. Ik was nooit vrolijk onder de tuimelende dansen; ik peinsde te midden van die wemelende menigte; ik kreeg het glasachtig starend oog van den krankzinnige, de diepe trekken van den denker, de blaauwe oogcirkels van een', die niet slaapt, de ingezonken wangen van den tering-lijder. Dit ontrustte mijne voogden; de vader van mijn' naasten erfgenaam begon reeds te denken aan de toekomst van zijnen zoon. Rigotier zelf, die op mijne meerderjarigheid rekende, voor zijne toekomst - want hij had
zijn doel bereikt: ik was vreemd aan alle menschen, en ik was zijn broeder geworden -, begon in te zien, dat de verwoesting mij al te diep konde aangegrepen hebben; dat, onder al die bouwvallen der ziel, het ligchaam ook wel eens tot puin konde inéén zinken, en dat er toch iets gedaan moest worden, om mij uit deze levenloosheid op te wekken. Ik had den tour nog niet gedaan; Mylord saunders vond goed, dat wij reizen zouden. Rigotier dreef mij voort in eenen aanhoudenden roes der zinnen, waarbij ik niets genoot, maar waarin ik mij zocht te bedwelmen, en waarmede ik het ledige in mij trachtte aan te vullen. Die gekochte vermaken konden mij slechts het ligchaam afmatten, maar niet de borst verwarmen. Ik zag Parijs; maar ik wist vooraf, wat ik er vinden zoude. Ik zag Weenen, Petersburg, Berlijn, alle Hoofdsteden van Europa: zij geleken elkander als tweeling-
{==134==} {>>pagina-aanduiding<<}
zusters; de menschen, die ik er vond, hadden éénen familietrek, dien ik, hoe ook afgewisseld, onder elken vorm, onder elk vernis, onder elk blanketsel, herkende: de zelfzucht - als zij mijne guinies zagen, was ik voor allen de God. Eens, dat was nog te Weenen, zond eene beeldschoone Barones, de eerste, die ik met eenige warmte iets aardigs gezegd had, mij een briefje, dat mij den lust gaf haar te gaan zien. Rigotier lachte mij uit, toen ik twijfelde, of ik slagen zoude. Hij bewees mij, dat die vrouw geschenken aannam van hare minnaars; ik zond haar het briefje terug, met eene beurs: dat was zoo omtrent mijne eerste liefde. Een Kolonel van de Garde, haar minnaar, daagde mij uit. Ik liet hem op mij schieten; maar ik had geen' lust een' man te vermoorden om eene vrouw. Ik wierp hem mijne pistool voor de voeten, en zeide hem, dat ik afzag van mijn regt, hem een' kogel toe te zenden. Hij was voldaan met mijne woorden; ik
wist, dat hij schulden had, ik betaalde zijne schulden; ik geloof, dat die man mij edelmoedig noemde: dat was ééne mijner vriendschappen. Ik speelde zeldzaam, het spel had voor mij geene uitkomst en geene verrassing. Te Londen had mijn Zwitser mij bij crockford gebragt, niet zonder mij echter vooruit in te wijden in al de geheimen van crockford. Ik vond het souper minder smakelijk dan ik gewenscht had, en den wijn niet beter dan in mijn eigen huis. Ik zag spinnen en grieken in iedere bevallige onbekende, die mij naderde. Ik wierp mijn geld op de groene tafel, en draaide haar den rug toe, om in de zaal rond te zien naar de gezigten van de anderen. Ik won; ik wierp mijn goud toe aan den

{==135==} {>>pagina-aanduiding<<}
eersten speler, die mij in het oog viel, en ik zette niet weder. Crockford ergerde zich; mijne voorname introductors verwonderden zich: maar de hel liet mij voortaan met vrede. Te Spa offerde ik van tijd tot tijd eenig goud aan de hydra van het spel, om die andere hydra, die mij verteerde, voor een paar uren te verjagen. Eens zag ik er een' oud man, een' Graaf, met grijze haren, een' krijgsman, die ridderorden op de borst had en likteekens op het voorhoofd, hijgend, uitgeput, wanhopend, voorover nedervallen op het helsche laken. Hij rukte zich de grijze haren uit het hoofd; hij krabde zich de naakte borst bloedig; hij verwrong de gelaatstrekken akelig, als een krankzinnige. Hij had het huwelijksgoed van zijn éénig kind verspeeld. Ik rukte hem weg van de plaats; want ik kon hem niet zien onder die koele gezigten, die voor hem zonder medelijden waren: want bij vertraagde hun spel; ik drukte hem mijne portefeuille in de hand, daar was meer in dan hij verloren had. Die grijsaard knielde voor mij, jongeling; die grijsaard bood mij, vreemdeling, zijne éénige dochter aan; hij zoude haar in de hand van Satan gegeven hebben! Ik begreep, dat hij hoopte, dat ik haar zonder bruidschat zoude nemen. Ik stiet hem terug en reisde verder. Het meisjc moet een engel yan schoonheid zijn geweest, eene onschuld, zoo als men zeide. Wij trokken naar Italië. Ik was Italië te Pisa reeds moede; toch moest ik Rome en Napels gezien hebben. Rome stelde mij meer te leur dan iets anders. Ik had de St. Picterskerk trotscher gedacht, de Vatikaansche Zuil grooter. Het poppenspel der Heilige Week ergerde mij. Ik vond den Paus een' nietsbeduidenden

{==136==} {>>pagina-aanduiding<<}
grijsaard, en de Kardinalen onhandige petit-maitres. Het Pantheon gaf mij niet den indruk, waarop ik gehoopt had. In het Vatikaan zoude ik de loggie van rafaël bewonderd hebben; maar de zotte menschengroep om mij heen, de waanwijsheid hunner aanmerkingen, de koude trekken, bij den afgesproken gloed hunner woorden, hinderden mij tot walgens toe; ik ijlde van dáár. Eindelijk vond er iets plaats.....het was te Napels; ik was toen negentien jaar; ik gaf een feest aan alle jongelieden van Napels: ik gaf altijd feesten als ik mij buitengewoon ongelukkig voelde. Het was een schitterend feest, zoo men......’
In verstrooijing liet Lord glenhouse villiers de oogen ronddwalen over de lange regte straat; een stoet van jongelieden en vrouwen, allen te paard, kwam haar oprijden. Schilfern, die misschien eenige afwisseling zocht voor het eentoonige van een zoo lang gesprek, zag te gelijk henen naar den kant, van waar de cavalcade afkwam; de eersten van den trein waren onder het balkon, toen jefferies zijnen laatsten volzin uitsprak.
‘Mijn God! ik heb toch bespottelijke inbeeldingen,’ riep deze, terwijl hij nog eens naar beneden zag, en zich over het voorhoofd wreef, als om eene herinnering te gemoet te komen.
‘Wat kan dat zijn, Mylord?’ riep schilfern, naar hem toeijlende, ‘gij wordt bleeker!’
‘Het is niets, volstrekt niets....een gezigt, dat ik meende te herkennen....wie is die vrouw?’
‘Welke?’
‘Die vóóraan reed, op dien appelgraauwen schimmel.’

{==137==} {>>pagina-aanduiding<<}

‘Met die donker purperen amazone?’ De Engelschman knikte toestemmend.
‘Dat was de Signora horatia.’
‘Weet gij meer van haar?’
‘Zeer veel!’
‘Ik moet alles weten, wat haar betreft.’
‘Ik zal u alles verhalen, maar nu niet; gij wordt hoe langer hoe bleeker, en dat aanhoudend spreken heeft u te veel ingespannen.’ De Engelschman hoorde dat reeds niet meer; zijn hoofd viel koud en mat in den arm des doctors neder. De krachtvolle Duitscher droeg zijnen verzwakten lijder in de kamer terug, en leide hem op eene ottomane, waar hij hem al de hulp deed toekomen, die zijn toestand vereischte.


{==138==} {>>pagina-aanduiding<<}

III. Een woord van Napels.

Nog in den avond van dienzelfden dag bezocht schilfern zijnen lijder, dien hij eenigzins uit zijne gewone inertie vond opgewekt.
‘Gij hebt mij naar u doen verlangen, Doctor!’
‘Juist! Gij zijt nieuwsgierig naar hetgeen ik u zeggen zal van de Marchesa horatia.’
‘Het is zoo, ik stel er belang in, alles te weten, wat haar betreft; maar houd mij niet voor den romanesken dwaas, die bij iedere herkenning in onmagt valt. Zonder dat, had de vermoeijenis mij evenzeer in dien toestand gebragt, waarin gij mij dezen morgen zaagt; ik moet echter erkennen, dat het toevallige van dit wederzien mij trof: ik wilde juist over haar spreken, zoo die vrouw ten minste is, wie ik vermoed.’
‘Zoude het niet goed zijn, dat gij mij eerst inlichttet? ik zoude ligt een gevoel kunnen kwetsen....’
‘Denk niet, dat gij mij nu nog iets van haar zeggen kunt, dat mij treffen zal. Ik had gedacht, ik zou bijkans zeggen: gehoopt, haar in ongunstiger toestand terug te vinden. Ik waande haar ver van hier. Ik wil niet ontkennen, dat zij het is, om welke ik Napels nog ééns moest wederzien.’

{==139==} {>>pagina-aanduiding<<}

‘De Marchesa horatia is ook van Napels. Het is misschien eene van de schitterendste vrouwen, die men zich denken kan. Sedert twee maanden, dat zij hier is, bezielt zij alle cirkels. Zij kwam toen van Napels, in gezelschap van den jongen Graaf oloferno mancini, dien al onze donna's haar benijden.’
Terwijl schilfern dit zeide, vestigde hij zijn doordringend oog op glenhouse, als wilde hij de gewaarwordingen peilen, welke dat woord moest opwekken. Maar geen zweem van eenige bewegelijkheid of aandoening teekende zich op zijn gelaat; hij speelde met de eenvoudig zwarte koord van zijn lorgnet, met eene koelheid, alsof hij alles wist, wat er volgen konde.
‘De zonderlingste geruchten omtrent de Marchesa zijn er in omloop,’ hervatte schilfern. ‘Men zegt haar gehuwd aan den jongen Prins luigi palcetti!’
Eensklaps sprong de Engelschman van zijne sofa op:
‘Bij den Hemel! dat is eene logen, dat kan niet waar zijn!’
‘En toch loopt er veel zamen, om dat waarschijnlijk te maken. De Prins, ofschoon de laatste van zijn geslacht, weigert hardnekkig elke partij, die zijne bloedverwanten hem voorslaan. Zelfs zegt men, dat hij, nog vóór zeer kort, eene luisterrijke verbindtenis geweigerd heeft, die aan het Hof was geschikt geworden. Een ander bewijs is dit: het Hof van Turin, hoe preutsch en uitsluitend ook, ontvangt de Marchesa. Hoewel niet in de bijzondere vertrekken der Koningin, is zij toegelaten tot gewone receptie-dagen....’
‘Doctor! zoo als ik die vrouw ken, was ik op elke dwaasheid en elke schande van haar voorbereid. Maar

{==140==} {>>pagina-aanduiding<<}
inderdaad, dit is vreemd, dit is zoo zeldzaam vermetel.....Die vrouwen! mijn God! ze zouden zich aan een schavot wagen, om eene luim in te willigen. Op mijne eer! laat Lady jefferies voorzigtig zijn, mijn geduld mogt eens een' maatstaf nemen aan hare trouw.’
‘Lady jefferies!’
‘Wel ja, schilfern! zij is mijne vrouw! Begrijpt gij het u, hoe zij het waagt....?’
‘Is het mogelijk, Mylord! en gij zegt mij dat zoo?’
‘Meent gij dan, dat deze horatia nog iets voor mij zijn kan! Alleen wil ik weten, in hoe verre zij mijn' naam misbruikt....?’
‘Dan zal dat huwelijk met palcetti een sprookje zijn? en dan is misschien waar, hetgeen sommigen vermoeden, dat zij in eene naauwe betrekking staat tot een zeer doorluchtig persoon te Napels, en dat oloferno niets is dan een dekmantel, en deze reis naar Turin alleen een voorwendsel, om voor eenigen tijd de openbare aandacht af te leiden. Hoe het ook zij, er ligt een digte sluijer over het vroegere, en de vele, elkander kruisende geruchten maken het een het ander onwaarschijnlijk.’
De Engelschman was in een diep gepeins vervallen terwijl zijn geneesheer sprak; eerst toen deze ophield, ontwaakte hij daaruit, alsof dat zwijgen zijne aandacht trok.
‘schilfern! gij begrijpt, dat ik haar zien moet...’
‘Niets is gemakkelijker, Mylord! gij hebt zeker uwe aanbevelingsbrieven van Monsignor espaleto nog niet afgegeven?’
‘Neen; want ik dacht ze niet te gebruiken. Nu dien ik ergens te gaan, waar ik mancini ontmoeten kan. De Marchesa ziet zeker menschen aan haar huis?’

{==141==} {>>pagina-aanduiding<<}

‘Hare converzatione is de meest bezochte van Turin.’
‘Dat kan niet anders: als die vrouw behagen wil, behaagt zij. Welnu, zij zal een' gast meer hebben in haar salon.’
‘Gij hebt dan lust, de rol van een' drama-held op 11 te nemen, schitterend blozende wangen te doen verbleeken, glinsterende oogen dof te maken, en eene onmagt au beau milieu d'un bal!’
‘Foei, Doctor! foei! meent gij, dat ik zulk een' belagchelijken ophef zoude willen maken om niets? Toen Lady horatia zich eenmaal overtuigd had, dat hare vrijheid meer waard was, dan hare aanspraak op mijn vermogen en mijnen rang, heeft zij gehandeld, zoo als elke vrouw zoude gedaan hebben, en ik zal niet boosaardig genoeg zijn, om haar geluk te storen; zoo ik wist, dat er flaauwten en bleeke wangen te wachten waren, geloof mij, ik ging haar niet zien te midden van die menschen. Alleen wil ik weten, in hoe verre zij mijn' naam mengt onder hare dwaasheden, en dat andere huwelijk zoude mij zeer in den weg zijn, omdat ik nog ééne hoop heb voor het leven, nog ééne enkele flaauwe hoop, die espaleto in mij heeft opgewekt. Schilfern! gij, als geneesheer, dringt door tot in het binnenste van ieder huis, tot op de plaatsen, waar men de afgesproken waakzaamheid over zich zelve vergeet; gij ziet zoowel het négligé der ziel, als dat van het ligchaam....gij zoudt kunnen weten....Maar, neen, dat is een dwaas denkbeeld: hoe kan ik nog aan de zotste aller hersenschimmen voet geven?’
‘Spreek slechts uit, wat gij van mij wenscht.’
‘Zoudt gij kunnen ontdekken, of zij een kind met

{==142==} {>>pagina-aanduiding<<}
zich voert? Een kind! een lief aanvallig kind, met zwarte oogen, de hare; met blonde lokken, de mijne. Een zoon, eene dochter, een kind! Een kind, zeg ik, en toch, als ik beter nadenk, moest de zoon reeds een knaap zijn, en het meisje eene aankomende jonkvrouw!’
Dit was de eerste maal, dat schilfern zijnen lijder in eene soort van opgewondenheid zag; ook wist hij van nu af, welken toets hij moest aanslaan, om dit ontstemde speeltuig nog éénen klank te ontlokken.
Zulk eene ontdekking, in de hand van dezen arts, was als de ontdekking van een specificum. Ook zag schilfern nu op hem met eenen blik, waaruit weder het woord te lezen was, dat hij vroeger gesproken had: ‘Gij zult leven!’ Toch gaf hij met losse koelheid ten antwoord: ‘De Marchesa schijnt meer te willen schitteren door frissche levenskracht, dan belang wekken door kwijnende zwakheid. Zij beheerscht zóó zeer de mode, dat zij het niet noodig heeft gevonden, mij van tijd tot tijd te laten roepen. Ik zal niet bij haar kunnen gaan, dan nadat ik door u ben voorgesteld!’
‘Dat is jammer! ik had u zoo gaarne op verkenning uitgezonden; ik zal dan tot zóólang geduld moeten hebben.’
‘Zoude het u te veel inspanning kosten, mij alles, wat Lady horatia betreft, mede te deelen?’
‘Dat juist niet, maar wij hebben reeds meer over haar gesproken, dan mij lief is. Vertel mij liever van espaleto!’
‘Vergeef mij! ik moet er op aandringen, dat gij ditmaal weêr de kosten van het gesprek op u neemt. Het kan niet anders, of het moet u de eene of andere aan-
{==143==} {>>pagina-aanduiding<<}
doening geven, en alles wat u opwekt, is u goed. In ernst, ik eisch het, als geneesheer.’
‘Tiran! gij hebt het geheim gevonden, om mij altijd te doen praten, en dat is waarlijk eene zegepraal, die gij op mijne traagheid bevochten hebt. En ook waartoe dienen die vele woorden? men geeft zich zelve moeite, en verveelt anderen. Maar nu gij het eischt, steekt gij zelf uwen hals in den strik; want mijne legende is lang, en ik vertel slecht.
Zoo als ik dan zeide, ik was te Napels. Ik was dáár omringd van eenen zwerm jongelieden; allen vrolijk, zoo als men het zijn kan in den eersten gloed van het leven: een leven, dat zij genoten door alle zintuigen; allen de vreugde zoekende, waar ze te vinden was, zonder voor- of achterwaarts te zien, zonder onderzoek of nadenken. Ik had er behoefte aan, hen om mij heen te zien, om mijn verkleumd leven te verwarmen aan hun levensvuur, en zij verdroegen den somberen Timon, die hunne dolle uitspattingen betaalde, die hunne grilligste uitdenksels tot wezenlijkheid bragt, die al hunne buitensporigheden inwilligde en ondersteunde, op hoop, dat de dampen van hunnen roes hem een weinig bedwelmen zouden, en opdat hunne beminnelijke uitgelatenheid hem een weinigje mogt opheffen uit zijne matte lusteloosheid.
Op dien avond, waarvan ik reeds gesproken heb, gaf ik een feest, waarbij heel Napels toeliep: een feest, met versierde zalen en verlichte boschjes; een feest, waarop zich alle vermaarde schoonheden vereenigd hadden, al de gevierde Célimènes van de opera, al wat in de balletten schitterde! Het was een wild en tuimelend

{==144==} {>>pagina-aanduiding<<}
feest, waarvan de bedwelming zelfs op mij terugwerkte: ook was ik in eene bijna ongekende opgewondenheid. Wij hadden de champagne in ijs, en de punch brandde in de bowls! Ik dronk nooit punch; maar reeds de geur benevelde mij. Er werd veel over vrouwen gesproken. Zij lachten mij uit, dat ik koel bleef bij al de schoonheden, die hen in verrukking bragten.
Ik zeide hun, dat ik de vrouwen vermijdde, omdat ik niet dacht te huwen, geene liefde wenschte, die betaald moest worden, en niet aan den hartstogt geloofde.
“Dat komt, omdat gij de Leeuwin van Napels niet kent!” riepen sommigen.
“Wie is dat?”
“Horatia!”
“Wie is dat, horatia?”
“Gij zijt wel een Engelschman, en een vreemdeling te Napels, om Horatia niet te kennen! - De bloem, de parel van onze stad! - Onze Madonna van allen, die wij aanbidden, naast de andere. - Aan wier altaar wij allen onze harten nederleggen, en onze waskaarsen opsteken!”
“Maar die ook van marmer is, als een Madonna-beeld!”
“Wier grillen schitterend zijn, en aanbiddelijk schoon, als eene uitbarsting van onzen Volkaan bij een' helderen nacht.”
“Schaam u! horatia niet te kennen!”
“Maar! gij kent haar dan allen?” vroeg ik.
“Wij aanbidden haar, helaas! door de jaloeziën heen; wij brengen haar onze hulde in de opera, op den corso en in de converzatione: maar, ziedaar alles! Zij is sedert eenigen tijd ongenaakbaar!”

{==145==} {>>pagina-aanduiding<<}

“Ongenaakbaar!” lachte ik ongeloovig.
“Zeidet gij niet, dat zij eene vrouw was?” vroeg rigotier.
“Neen, in waarheid! sedert zij aan den Prins palcetti behoort, is zij streng geworden, sluit zich op, is preutsch tegen hare vorige vrienden, en ziet niet anders, dan eerwaardige mannen en deugdzame vrouwen.”
“Uwe horatia is dus eene huichelaarster?”
“Zij geeft zich die moeite niet; zij vertoont zich niet anders dan zij is! Maar deze ergerlijke deugd is nu éénmaal eene luim, zoo als het er vroeger eene was, om gemaskerd mede te dansen onder de danseressen van het ballet. En eene luim van de Signora horatia is, zoolang zij duurt, rotsvast.”
“Eene poging om haar te overreden, zoude eene ongerijmdheid zijn.”
“Eene ongerijmdheid?” riep ik; “dat is juist mijne zaak. Ik neem op mij, horatia onder u terug te brengen.”
“Onmogelijk, gij! Gij hebt immers elke houding legenover eene vrouw vergeten, en willens verleerd.”
“Of nooit gekend?” voegde een ander er bij.
“Bedenk toch, dat sorelli zelf niet geslaagd is!”
“Eene reden voor mij, om te beproeven.” Ik weet niet, welk booze geest mij dit besluit ingaf; maar ik weet wel, dat toen ik het luide had uitgesproken, en vooral, toen die anderen het betwistten en onuitvoerlijk noemden, het bij mij een onherroepelijk voornemen werd. Ik gevoelde op ééns, dat ik eene vervulling voor mijnen tijd zoude hebben, eene bezigheid, waaraan ik iets belangwekkends hechten kon; iets, waar-
{==146==} {>>pagina-aanduiding<<}
bij mijne ijdelheid geprikkeld konde worden of gewond.’
‘Maar breng mij een weinig op de hoogte van het terrein,’ ging ik voort. ‘Hoe leeft zij? wie is zij eigenlijk?’
‘Zij woont bij den ouden Prins palcetti, een' grijsaard van zeventig jaar, die niemand bij zich heeft, dan zijn' kleinzoon luigi, een' knaap van zestien jaar.’
‘En het grappigst is, dat de grijsaard en de knaap beiden in vollen hartstogt voor haar ontvlamd zijn.’
‘En hunne ijverzucht is als die van twee tijgers, die te zamen ééne prooi in het oog hebben.’
‘De jaloezij van den grootvader is de éénige reden, waarom de kleinzoon reizen moet.’
‘En gij zoudt mij willen doen gelooven, dat eene jonge vrouw uit vrijen wil wegkwijnt, tusschen een' grijsaard en een kind?’
‘Zoo is het. Vroeger was zij gehuwd aan den Marchese di zoni. Gedurende dit huwelijk was zij voor ons eene Godin! Toen zij weduwe word, ging zij wonen bij palcetti, en van toen af was zij voor ons verloren.’
‘Gij zult haar terug hebben.’
‘Door u?’ riepen verscheidenen, bijna spottend.
‘Door mij. Mijn beste rijpaard tegen een' muilezel, zoo ik geen woord houde.’
‘Dat is u gehouden!’
‘Maar zie onzen somberen menschenhater, onzen kouden loochenaar der liefde! reeds is hij ontvonkt voor onze schoone, alleen op het woord af.’
‘Wat zal het dan niet zijn, als hij haar ziet?’
‘Neen, ik zal niets voor die vrouw gevoelen; ik

{==147==} {>>pagina-aanduiding<<}
zoek haar niet voor mij zelven!’ zeide ik, en verliet in haast de zaal. Zij waren gewoon, dat ik mij aan hunne orgiën onttrok.
‘En toch kende ik mij zelven niet, toen ik die laatste woorden sprak. Reeds boezemde mij die vrouw belang in. Het was toch niet eene vrouw gelijk eene andere. Zij scheen zich niet uit te geven voor iets beters, dan zij was. Geene koperen munt, die onbeschaamd den stempel van eene gouden wilde dragen. Zij was ten minste vrij en open in hare ondeugd; zij scheen geene winst te willen doen met huichelarij. Die jonge ligtzinnigen, die haar zoo wèl kenden, geloofden allen aan de waarheid van haar gedrag. Die vrouw kon wel beter zijn dan haar naam. Dat waren zeker de waarachtige indrukken, die mij dat losbandig cyniek gesprek gegeven had, maar die ik mij zelven nog niet bekennen wilde, of waarvan ik mij geene rekenschap wist te geven. Ik verbeeldde mij alleen, dat ik slagen wilde, om niet voor een' ijdelen praler door te gaan, en dat ik de eerste maal, waarbij ik mij in eene intrigue mengde, ook een' greep moest doen, welke al die gewone jongelingen in verbazing moest brengen.’
‘Gij waart toen voor het eerst negentien jaar,’ sprak schilfern, het lange verhaal van zijnen patiënt afbrekende, als om hem te doen adem scheppen.
‘Ik had er ten minste al de onnoozelheid van, niet waar? zoo weinig te weten, wat er eigenlijk in mij omging. O! ik had moeten vlugten, mij door al die dwazen hebben laten uitlagchen, en alles ware beter geweest.’
‘Wie weet, of er niet nog veel te herstellen zal zijn!’

{==148==} {>>pagina-aanduiding<<}

‘Gij kent het einde nog niet.’
‘En toch geloof ik er het beste van; maar thans zult gij wèl doen, u een weinig te verpoozen: waarlijk, uw pols verheft zich, uw bloed vloeit sneller; die herinneringen hebben u sterker aangegrepen, dan gij hebt willen toonen - foei! u te verbergen voor mij!’
‘Niet waar? gij legt mij thans het zwijgen op, omdat u de vertelling verveelt,’ hernam glenhouse, het antwoord ontwijkende, met eene poging tot glimlagchen; maar het zwakke ligchaam van dien jongen man ondersteunde altijd zeer slecht de pogingen zijner ziel om eene weekheid te verbergen, waarover hij zich schaamde; ook was de lach niets dan een pijnlijke zenuwtrek, en te gelijk zonk hij uitgeput in zijnen armstoel terug.
Schilfern diende hem zwijgend een gencesmiddel toe; daarop volgde eene lange pauze. Het oog van den Duitscher viel op eene guitarre, die nevens de ottomane lag. ‘Houdt gij van muzijk?’ vroeg hij.
‘Ik heb wel eens gezongen; de zang is die kunst, waarbij de minste kunstenarij mogelijk is.’
En zonder iets te zeggen, nam schilfern de guitarre: hij was werkelijk kunstenaar, als hij een speeltuig in handen had; maar een kunstenaar, bezield met eene geestdrift, die zich telkens meer en meer opwindt, en die de kunst neemt als de meest roerende taal van het gevoel. Een schitterend voorspel was als de inleiding tot een keurig accompagnement, dat toen eene stem begeleidde, welker ronde zuiverheid alleen te vergelijken was bij hare liefelijke welluidendheid en juistheid van uitdrukking. Iedere toon was een hoorbaar beeld,

{==149==} {>>pagina-aanduiding<<}
zoo als de poëzij en de schilderkunst er zigtbare geven; en iedere klank was eene gewaarwording, die in de ziel greep, en haar naar eene ongekende wereld van zoete aandoeningen opvoerde.
De jonge Lord had toegeluisterd met een genot, dat zich al meer en meer op zijn gelaat teekende. Zijne oogen kregen meer levendigheid; zijne wangen kleurden zich met een flaauw blosje; hij hief zich op uit zijne onverschillige houding; hij luisterde als iemand, die het gehoorde wil indrinken. Toen schilfern geëindigd had, riep hij, met eene stem, welker luide toon eene geestdrift uitdrukte, waarover de zanger zelf zich verwonderde:
‘Ik heb het altijd gedacht, daar is niets heerlijker dan de menschelijke stem, als een edeler doel, dan dat der hebzucht, haar bezielt; als zij zich niet behoeft te wringen naar de eischen van een publiek, noch een angstig streven naar toejuiching haar ontsiert! Gij hebt een talent, dat heendringen zoude door de ijsrotsen van Spitsbergen! Ik heb nooit een' opera-zanger kunnen uitstaan. Zult gij meer voor mij zingen?’
‘Misschien! ik ben er zelden toe gestemd; maar gij zult nu toch moeten erkennen, dat er nog fijne snaren in u ongebroken zijn gebleven, die men slechts juist behoeft aan te spreken, om betere klanken te hooren, dan de charivari van volle geldzakken tegen een ledig hart. En wat dunkt u, zou die vatbaarheid voor de indrukken der muzijk alleen liggen in de fijne bewerktuiging van het oor, in een paar zenuwen der hersens? Denk daar eens over na; en nu, goede nacht!’ En hierbij zag hij glenhouse ernstig en veelbeteeke-
{==150==} {>>pagina-aanduiding<<}
nend aan, drukte hem met gevoel de hand, en verwijderde zich.
‘O! eene wereld van zulke menschen!’ zuchtte de Engelschman, terwijl hij hem naoogde. ‘En eene ziel, om hen te verstaan! Eene ziel....’
En hij verviel in een diep gepeins.


{==151==} {>>pagina-aanduiding<<}

IV. De Marchesa Horatia.

De schitterende vrouw! daar hadden schilfern en de Engelsche Lord en de jonge Napolitanen, van wie hij sprak, wel regt toe, om de Marchesa horatia di soni zoo te noemen. Inderdaad, men moest haar zien in het midden van die cirkels, waarvan zij de ziel en de zon was; met die oogen van vlammen en tranen, vol vuur en gevoel; met die spranken van vernuft en uitbundige vrolijkheid en onafgebroken scherts, welke zij om zich heen wierp, kwistig en ligtzinnig, als kostte haar eene geestigheid niets meer dan de moeite om haar weg te werpen, als had zij daar binnen in zich eene onuitputtelijke bron van altijd frisch vernuft; men moest haar zien dansen, zien rondtuimelen in den arm van haren danser, met een weggeven, met een vergeten van zich zelve, dat elk aanschouwend oog in een benijdend verkeerde, en toch weder met eene bevallige kieschheid, die zoo zeer het midden hield tusschen preutsche terughouding en losbandigheid, dat men niet wist, wat het meest te bewonderen viel, haar juist kennen van die grenzen, of hare tact in het niet overschrij-
{==152==} {>>pagina-aanduiding<<}
den; maar boven alles, men moest haar zien paardrijden.
Het is niet alle vrouwen geraden paard te rijden. Daar zijn er maar weinige, wier gestalte slank genoeg is, en tevens rijk en welig genoeg van vormen, om zich gelukkig voor te doen op een paard. Slechts weinige weten aan hare houding die juiste uitdrukking te geven, welke evenzeer verwijderd is van het onpassend mannelijke, als van te flaauwe verwijfdheid; slechts weinige hebben die behendige kracht, bij die vlugheid van beweging, dien rijzigen en toch zoo gevulden hals, welke zich met zooveel edele fierheid naar den begeleidenden cavalier heenbuigt; weinige zelfs hebben die koele beradenheid en fiksche vastheid van geest, welke alle moeten zamenloopen, om eener vrouw te doen vergeven, dat zij zich aan eene mannelijke oefening waagt: met één woord, als eene vrouw niet paardrijden kan, zoo als de Marchesa horatia het deed, wanneer zij op haren getijgerden Engelschman aan de zijde van haren Napolitaanschen bewonderaar voortreed, dan is het haar beter geene amazone aan te trekken en geen springend genet te bestijgen. Aan het hoofd van eenen stoet jongelieden, nu eens in stuivenden galop, dan weder in statigen wandeltred, kwam zij van een togtje naar Rivoli terug, toen de aandacht van Lord glenhouse villiers op haar viel. Wij zeggen dit, omdat het wel eens de laatste maal konde zijn, dat zij zich zóó vertoond had in al den glans van bewondering, aanbidding en henijd geluk. - Aanbidding, want wat anders kon het zijn, dat de vlammende blikken van den jeugdigen Graaf de mancini uitdrukten, die met onverzadigden gloed onaf-
{==153==} {>>pagina-aanduiding<<}
gebroken op de prachtige rijderes bleven rusten, en die zich slechts dán met sprekende ijverzucht op een ander voorwerp wendden, als ook andere blikken de hare zochten; en wee dien andere, en wee die vrouw, zoo hij kon gissen, dat zij elkander
verstonden! Benijd geluk! Benijd geluk! in het midden der misdaad en verloren vrouweneer! Ja! zie het op de trekken van al die vrouwen; zie het aan de glimlachjes, waarmede zij mancini's aandacht afbedelen; zie het aan haar bewolkt voorhoofd, als deze met kiesche bezorgdheid, of met angstige naauwlettendheid, elke harer wendingen gadeslaat. En laat ons die schoone, die bewonderde, die benijde, die gelukkige vrouw eens met onbescheiden blik bespieden in de eenzaamheid van haar prachtig boudoir, in het négligé van ligchaam en ziel, zoo als jefferies zeggen zoude; misschien valt er iets weg van het blanketsel der vrolijkheid; misschien kunnen wij er een paar woorden lezen, welke tot de oplossing medehelpen van het groote raadsel: de vrouwelijke ziel.
Wij zullen haar sierlijk pruilkabinet niet beschrijven. Dat alles, wat wij daar vinden zullen, is reeds zoo dikwijls opgeteld; daar zijn reeds zoovele beschrijvingen gegeven, welke de armoede van gedachten moesten vergoeden, dat ik waarlijk met den verouderden kunstgreep niet meer voor den dag durf komen. Het verstaat zich, dat er aan de toilet-behoeften der Marchesa niets ontbrak. Daar was een schat van versierselen en kanten en gazen en lint, en kistjes en kostbare nietigheden, die de begeerlijkheid van menige vrouw konden aantrekken. De Marchesa zat voor hare psyché, weggezonken in de weeke kussens van hare causeuse; maar zij zat

{==154==} {>>pagina-aanduiding<<}
er in eene houding, die zooveel lusteloosheid teekende, zoo weinig opgewektheid tot de groote bezigheid van het toilet, zooveel onverschilligheid voor haar uiterlijk, dat de minst scherpzigtige het haar had kunnen aanzien, hoe zij de cameriste verdrietig had weggezonden, en hoe zij in zonderlinge verslagenheid het uur vergat, waarop men op de corso met pijnlijk verlangen naar haar uitzag. En toch was dat late voormiddaguur reeds bijna dáár!
En was dat die blinkende, lichtende, schitterende figuur, die de cirkels verrukte en de mannenwereld in oproer bragt? Die fletse, achtelooze, ineengezonken gestalte, die daar als in tweeën gebogen zat op een rustbed? Het was de tooneelspeelster achter de coulisses, ontdaan van het rood, afgemat door het spel, moede getobt door de zelfvermomming, zonder veêrkracht na de lange inspanning van alle krachten!
De Napolitane was anders rijzig, bijna groot, en de rijke vormen, welig, zonder forsch te zijn, anders altijd zoo voordeelig afgeschetst in het satijn of zilvergaas, waren nu gehuld in de dikke wollige stof eener donkere peignoire. Geene fijne middel, geen volle boezem, geen ronde schouder, geen gevulde hals waren zigtbaar onder het hoog toegehaakte morgenkleed. Haar vóórhaar, anders zoo glanzig als Chineesch lak, op het voorhoofd in tweeën gescheiden, hing ordeloos en sluik langs hare wangen neder, en het rijke lange achterhaar was weggeschoven onder den ruimen pas van eene ochtendmuts à la papillon, welker breede strooken diep over het gelaat nedervielen. Hare oogen stonden dof en zwaarmoedig; haar voorhoofd was mat bleek; hare

{==155==} {>>pagina-aanduiding<<}
wangen waren zonder blos, en hare lippen zelfs schenen minder rood. Zij draaide iets tusschen hare vingers rond. Het was een toegevouwen brief. Nog andere brieven lagen op haren schoot. Op één derzelve scheen hare aandacht gevestigd.
‘Dat ik altijd lezen moet, en weder lezen! en nogmaals lezen!’ sprak zij al mijmerende, met eene zachte, doffe stem. ‘Dat ik geen' moed heb te vernietigen! Verfoeijelijke bladen! Verfoeijelijk mensch! duivel!’ en voor een' oogenblik schitterden hare oogen, en zij stampte met den kleinen voet hevig op den grond. ‘En dat geene verstrooijing die gedachte van mij weren kan, en dat zij zich altijd weder aan mij opdringt....; op dezen dag’, voegde zij er met weemoed bij, ‘het kon nu....Heere jezus! daar hoor ik oloferno.’ Schielijk sprong zij op, greep met koortsachtige haast eene zilveren schel, schelde met eene drift, alsof het boudoir in laaije vlam stond, en trachtte met de linkschheid der verwarring nog ijlings eenige verandering te maken in haar voorkomen; te laat echter, om voor den jongen man, die binnentrad, zonder te luisteren naar eene stem, welke hem in het vóórvertrek scheen terug te willen houden, de wanorde van haar uiterlijk te verbergen.
De jonge man, die binnentrad, was inderdaad de Graaf oloferno mancini. Eene fiere gestalto, meer mager, dan gezet, met een' arendsneus en een arendsoog, en ook den blik van den arend. Die blik vloog schichtig de kamer rond, met eene uitdrukking van wildheid, en vestigde zich daarna op horatia, die zich bukte, om iets op te rapen.

{==156==} {>>pagina-aanduiding<<}

Het voorwerp, dat zij opraapte, was een der brieven, welke bij het opstaan van haren schoot was gevallen; de anderen had zij snel achter de ottomane geworpen.
Als een havik schoot hij op haar toe.
‘Mag men weten, Signora! welk versiersel gij met zooveel zorgvuldigheid verbergt?’
‘Verbergen, Signore?’ vroeg zij. ‘Sedert wanneer is mijn balboekje een voorwerp, dat uwe nieuwsgierigheid opwekt?’
‘Uw balboekje! horatia?’
‘Ja zeker! wilt gij niet ook zien?’ hernam zij met eene koene tegenwoordigheid van geest, die bewees, hoezeer zij eene groote tooneelspeelster was.
Hare geheele houding deelde in hare vermomming. Zij wist weder eenigen gloed te geven aan haren blik; een donkere blos volgde op de doodelijke bleekheid van zoo even; zij had weder den glimlach op de lippen.
Toen oloferno, als overtuigd van dwazen argwaan, verlegen voor haar stond, zag zij hem aan met een trotsch glimlachje.
‘Men moet erkennen, dat de Graaf oloferno eene zonderlinge wijze heeft van zich aan te melden.’
‘Signora mia! ik moet erkennen, dat ik de zotste, belagehelijkste dwaas ben, die ooit eene schoone vrouw met zwartgalligheid kwelde; maar ik bid u, hoor mij: dit komt van uwe rosa. Zij had de onbeschaamdheid mij te zeggen, dat ik niet konde binnengaan.’
‘Rosa is een kind; zij meende....’
‘Dat mijne eigene horatia niet altijd voor mij zigtbaar was!’ riep de Graaf, en kuste haar met hartstogt de hand.

{==157==} {>>pagina-aanduiding<<}

‘En daarenboven, ik had haar gescheld, om mij te helpen. Zij wist, in welke wanorde....’
De Graaf vestigde nu eerst zijne aandacht op haren persoon. Ligt fronste zich zijn voorhoofd.
‘Inderdaad, Mevrouw! gij zijt heden wel laat.’
‘Ik heb slecht geslapen, oloferno!’
‘Men kan het u aanzien, Signora! maar ik bid u, wees schoon! wees spoedig schoon! - Mag ik rosa rocpen?’ En zonder het antwoord af te wachten, greep hij de schel.
Toen rosa was binnengekomen, begon de gewigtige bezigheid van het toilet.
En inderdaad, als men die drie personen gadesloeg, dan was het wel te zien, dat het eene gewigtige bezigheid moest zijn.
Die jonge kamervrouw, die zich met al de vermogens van haren geest en met al de behendigheid van hare handen beijverde, om het schoone hoofd, dat aan haar was toevertrouwd, op het voordeeligst te doen uitkomen; die bevallige edelman, zoo ernstig en zoo fier tevens, die, geleund tegen den rug van eenen armstoel, het bovenlijf voorover gebogen en de oogen strak gevestigd op iedere beweging der kamenier, alleen ééne gedachte in de ziel scheen te hebben, de schoonheid van die vrouw, en geenen anderen wensch in het hart dan dezen: haar bewonderd te zien. Want het was een diep en droevig geheim, dat ik mijnen lezers niet onthouden mag, omdat zij regt hebben al het geluk der benijde te kennen: ondanks al de brandende jaloezij, welke hem verteerde, en waarmede hij haar martelde, was de Graaf nog meer ijdel op de bewonderde Mar-
{==158==} {>>pagina-aanduiding<<}
chesa, dan gelukkig in de liefde van de schoone vrouw. Horatia was zijne trofée, zijn zegeteeken, het ridderlint zijner ijdelheid, waarmede hij zich de borst versierde, dat de aandacht der menigte tot zich moest trekken, opdat zij zeggen zoude: ‘o! zie den rijken bezitter van zulk een juweel!’ Daarom ontrustte hem ieder plooitje van haar voorhoofd, ieder vlekje gaf hem te sidderen, iedere bleekheid deed hem verbleeken. Zijne zelfzucht maakte hem tot den dwingeland van de vrouw, die hij aanbad. Hij zoude er hare gezondheid aan gewaagd hebben, om haar te doen schitteren, en toch zoude hij haar leven gekocht hebben met het zijne. En zijne angst voor het behoud van dat sieraad, waarop hij in haar zoo trotsch was, had eenigen grond. De Marchesa horatia was niet meer jong. Niemand kende haren regten ouderdom, of wist dien met zekerheid te bepalen; maar het was eene waarheid, dat zij op den hoogsten bloei harer schoonheid had gestaan, en dat iedere schrede verder een teruggang, een
afnemen moest zijn: van daar zijne kommerlijke zorg, om door kunst te verschuiven, wat zijn verstand hem zeide, dat komen moest. Daarenboven, mancini was nog zeer jong. Hij trad voor het eerst de wereld in, toen de Marchesa te Napels in vollen bloei was; hij had de gunst afgebedeld, om door haar te worden ingeleid. Zij nam den leerling aan. De leerling werd een minnaar. En toen zij zich later gedwongen zag hem tot haar geleide naar Turin te nemen, werd de minnaar een meester, en een lastige meester; want hij zag in, dat de slavin zoude moeten aftreden van het tooneel, waarop zij hem gevoerd had, zoo zij er niet meer bevelen konde, en hij

{==159==} {>>pagina-aanduiding<<}
aanbad haar nog te veel, om haar te kunnen verlaten en met haar aftreden....op zijn twintigste jaar? Hij wist, dat zijn moed te zwak zoude zijn voor het offer, en hij trachtte de catastrophe, waartegen hij huiverde, te verwijderen, met al de inspanning zijner ziel en met al de magt van zijnen wil. Van daar, dat hij al zijne scherpzinnigheid en al zijn oordeel toewijdde aan de beuzelachtige détails van eene vrouwen-kaptafel, welke voor hem het tooneel was, waarop zijn to be, or not to be werd voorbereid.
En moet ik u nu nog zeggen, wat die kaptafel voor horatia was? - Beurtelings martelrad en altaar, waarop zij zich zelve geheel ten offer bragt aan de ijdelheid van een' ander. Zij wist dat alles, wat ik gezegd heb; haar fijn gevoel, dat vrouwelijk instinct, prikkelbaar en ligt geraakt als de voelhoorns der schelpslakken, had het haar te weten gegeven. Niet nabij, maar toch op eenen afstand, die iederen dag verminderde, zag zij het tijdstip, waarop die man haar verlaten moest, te gelijk met de aanbidding der wereld, waaraan zij gewoon geworden was. Wij hebben nog geene blikken genoeg geworpen in het hart der Marchesa, om te weten, of zij dezen man beminde met al den ernst eener waarachtige liefde; maar het is zeker, dat hij haar éénige steun was voor het tegenwoordige en hare éénige hoop voor de toekomst, en dat zij zich aan hem had vastklampt met de wanhopige kracht van den gemsenjager, die van de Alpen-rots stort, en die, met den afgrond in het oog, nog een uitstekend steenklompje grijpen kan, maar dan ook wee! zoo het afbrokkelt. Zóó was de toestand der benijde horatia. In-
{==160==} {>>pagina-aanduiding<<}
derdaad, zij had veel te verbergen onder hare glimlachjes.
‘Ik kan mij niet begrijpen, horatia! dat gij altijd voortgaat met uw haar glad over de wangen te dragen.’
‘Mijn vriend! dat staat goed onder de barret, bij de amazone.’
‘Ja, maar het maakt de omtrekken van uw gelaat meer scherp, minder rond; alleen een zeer jong meisje....’
‘Ik dacht toch....gij zeidet gisteren....’
‘Dat was gisteren, Signora!’ hernam hij gemelijk; ‘doch heden....Het is mogelijk, dat ik mij vergis; maar heden hebben uwe trekken iets lijdends, iets hoekigs, iets vervallens: gij zult waarlijk wèl doen met lange lokken te nemen à l'Anglaise, en een weinig rood op te leggen.’
‘Blanketsel, oloferno!’ sprak zij met een' traan in het oog; ‘ik houd zoo weinig van kunst. Ik bid u, is dat noodig?’
‘Dan moet gij ook slapen, en niet zoo bleek zien, Mevrouw!’
‘Rosa! à l'Anglaise!’ zeide de Marchesa tot hare kamervrouw.
Nadat deze het aangegeven kapsel voltooid had, zag de Napelsche haren minnaar vragend aan.
‘Lieve Hemel! riep hij bijna met ontzetting, ‘dat staat u onverdragelijk wild; dat veroudert u wel tien jaar!’
‘Ik wist het wel, mancini! men moet blond zijn, om zóó iets te kunnen dragen; maar ik weet iets: ik zal breede, fijne vlechten nemen, dat is eenvoudig, en dat vult evenzeer!’

{==161==} {>>pagina-aanduiding<<}

De Graaf antwoordde niets. Misschien dacht hij zich in zijne kwade luim de onmogelijkheid, dat haar heden iets goed konde staan. Hij wendde den rug naar de psyché en trommelde op de vensterruiten.
Middelerwijl had rosa de verandering volbragt.
‘Wat dunkt u nu, mijn vriend?’ vroeg horatia, met de zachte stem der onzekerheid. Hij zag haar aan. Een blos kleurde zijne wang.
‘Men moet mijne horatia zijn, om alles te weten -volmaakt!’ En hij kuste haar het voorhoofd.
Was het dankbaarheid voor hare vinding? was het werkelijk het vermogen harer schoonheid? Wij wagen het niet te beslissen; maar het is zeker, dat de Graaf verder zweeg, en haar met zigtbaar welgevallen aanzag, totdat de laatste strik was geknoopt en het laatste versiersel aangelegd. Toen eerst sprak hij: ‘wat neemt gij dezen avond, lieve! Denk er aan, dat gij ontvangen moet.’
‘Om iets vreemds te hebben, neem ik het Napelsch costuum, met de zwarte kanten en het mat-zilveren garnituur. Vindt gij het niet goed?’ vervolgde zij, toen hij het voorhoofd fronste.
‘Het is eene dwaasheid, Mevrouw! den lieden Napels te herinneren; en daarenboven, dat was goed in dien tijd, toen...toen...gij nog geen' opschik behoefdet; maar nu...’
‘Dat is grievend, Mijnheer! Drie dagen geleden zeide il Principe de monzo nog, dat ik de éénige vrouw was, die wit konde dragen, en gij!...’ Mancini werd geel-bleek. Zijn oog schoot gloeijende blikken. Hij glimlachte met witte lippen.

{==162==} {>>pagina-aanduiding<<}

‘En gij weet zonderling goed te onthouden, wat de monzo zegt. Waarom noemt gij juist dezen?’
De Marchesa, voor wie iedere bliksemflits der jaloezij welkomer was, dan de koude dolksteken der ijdelheid, zegepraalde altijd bij zulk eenen uitval.
‘Het was de eerste, die mij te binnen schoot, beste!’
‘Als de monzo u dezen avond nadert, draait gij hem den rug toe!’ riep hij bevelend.
‘Als gij mij plaagt, dans ik met hem.’
‘Dan daag ik hem uit!’
‘Kom, laat ons vrede maken,’ hernam zij, hem de hand toereikende. ‘Gij weet wel, dat die man mij niets zegt, dat niemand dan gij iets voor mij is; maar, ik bid u, laat mij mijne luimen van dezen avond.’
‘Juist dezen avond wenschte ik u zeer schitterend te zien. Ligt blaauw satijn, met bouquetten van fluweel en zilver, zoude u zoo goed staan! gij zijt zoo blank! Ik heb het voor u besteld; het verwondert mij, dat de modiste nog niet hier is. Zij was pas uit Lyon gekomen. Ik zag, dat de Principessa di Scala onderhandelde, om dit costuum te hebben; ik bood het dubbele van den prijs; zij krijgt geen dergelijk, en gij verschijnt dezen avond met het uwe.’
‘Men moet mijn oloferno zijn voor zulk eene oplettendheid,’ antwoordde zij, met een' blos van genoegen. ‘Zeg nu ook, waarom gij mij heden avond zoo prachtig hebben wilt.’
‘Omdat...in waarheid, ik vergeet alles, wat niet regtstreeks betrekking heeft op u - omdat ik heden een' nieuwen gast bij u inleiden zal. Een vreemdeling, een edele Engelschman, een vreesselijk geblaseerde rijke! En

{==163==} {>>pagina-aanduiding<<}
ik wil hem toonen, dat wij hier nog vrouwen hebben, vrouwen, zoo als gij!’
‘Mancini! ik zal den Engelschman niet ontvangen.’
‘Wat beteekent dat, Mevrouw! en waarom niet?’
‘Ik ben niet te Turin gekomen, om Engelschen te zien.’
‘Het zoude toch dwaas wezen, er gekomen te zijn, om ze niet te zien; hier, waar allen aanlanden, die de spleen uit hun nevelland verjaagt.’
‘Om de spleen in onze salons te brengen.’
‘Om zich dood te ergeren, dat zij missen, wat wij bezitten: de vrolijkste, schoonste, kostbaarste vrouwen, en het heerlijkste klimaat. Kom, horatia! overwin uw' grilligen tegenzin. Lord glenhouse villiers heeft aanbevelingsbrieven aan de eerste Huizen, uit eene edele hand, die van onzen Gezant te Parijs; hij zelf heeft mij gevraagd, hem rond te leiden; een' man als hij kan men niet weigeren.’
‘Laat Lord glenhouse villiers komen,’ antwoordde toen de Marchesa met minder hevigheid; ‘gij ziet, oloferno! ik geef u alles toe.’
‘Gij zijt een engel!’
De kamenier, die zich verwijderd had toen hare meesteres geholpen was, kwam nu weder binnen, en sprak met eenige bedeesdheid: ‘Signora! daar is iemand, die u een bezoek wil brengen.’
‘En wie dan, rosa?’
‘Een cavaliero, die zich siliferno noemt,’ antwoordde het Toskaansche kind.
‘Siliferno! Kan dat ook schilfern zijn?’ vroeg de Graaf.

{==164==} {>>pagina-aanduiding<<}

‘Si, Signore! zóó is het.’
‘O! Doctor schilfern! laat die binnenkomen. Hebt gij hem doen roepen, lieve horatia! voelt gij u werkelijk zoo ongesteld?’
‘Hij komt uit zich zelven. Ik begrijp niet, wat dit wezen kan.’
Het was ook schilfern, die binnentrad, met zijne losse, vrije houding en zijn open gelaat.
‘Ha! welkom, Signor Dottore!’ riep mancini; ‘gij riekt de zieken op zeven mijlen afstands; de Marchesa heeft u juist noodig.’
‘Ik gevoel mij volkomen wel, antwoordde horatia ontwijkend.
Het kon waar zijn, dat de Marchesa mij noodig had,’ hernam de Doctor, haar ernstig aanziende.
‘Wij zijn het dus eens over een consult,’ sprak de Graaf; ‘maar gij moogt haar niet verbieden te dansen.’
‘Integendeel, ik noodig de Signora zeer, om haar gezelschap heden niet te leur te stellen.’
‘Gij zijt de medico naar mijn hart; maar, ik bid u, zeg ons spoedig de reden van uw bezoek: den besten tijd van den corso hebben wij bijna reeds verpraat.’
‘Mijn waarde Graaf! gij zult zoo goed zijn alleen te gaan....Ik heb iets aan de Marchesa afzonderlijk; later staat het aan de Signora u deelgenoot te maken van mijn klein geheim,’ hervatte schilfern lagchende.
‘Per Dio! Signore! dat noem ik despotisch, de schoonste vrouw van hare morgenwandeling terug te houden, om....om....’
‘Om hare gezondheid,’ fluisterde hem schilfern ter zijde in. ‘De scherpe wind van heden is hoogst na-
{==165==} {>>pagina-aanduiding<<}
deelig voor het zachte kuchje, dat ik bij haar opmerk. Het haar te zeggen zoude ontrusten, en is immers niet noodig.’
‘Het is iets lastigs, die weekheid der vrouwen,’ antwoordde mancini verdrietig; ‘met haar kan men op niets rekenen. Prent het haar goed in, Doctor! dat zij zich versterke.’
‘Horatia! ik ga mijne chocolade nemen bij perolla, en ik zal nog eens rondzien naar grootere paarlen, dan de uwen.’
En na haar de handen gekust te hebben, verwijderde zij zich.
‘Wat kan het zijn, dat Doctor schilfern mij te zeggen heeft met zooveel geheimzinnigheid?’ vroeg horatia, hem eenen stoel wijzende met glimlach.
‘Mijne boodschap luidt aan Lady jefferies!’ hernam schilfern met strengen nadruk.
‘Signore! Signore!’ riep de Marchesa met sidderende lippen, en hield zich vast aan den leuningstoel, waarbij zij stond. ‘Signore! dat is een boosaardig opzet!’
‘Indien ik had kunnen weten, dat die naam nog de kracht had, uwe wangen zóó te doen verbleeken, Signora! dan had iemand, die er meer regt op heeft, u bij dezen naam te noemen, zelf de kleurwisseling van een kwaad geweten kunnen gadeslaan,’ vervolgde schilfern onbarmhartig.
‘Is die man nabij, in dit Land, te Turin?’ vroeg de Napelsche, met eene heesche stem.
‘Niets dan zijn wil scheidt hem van u!’
‘O, gij genadige Heiligen! gij hebt mij verlaten!’

{==166==} {>>pagina-aanduiding<<}
gilde de Marchesa, hare handen wringende, en in radeloozen angst het vertrek rondijlende; ‘ik ben in de magt van den Satan, want hij is Satan,’ voegde zij er bij op eenen akelig kalmen toon, terwijl zij met wild starende oogen langzaam op hare ottomane nederzonk.
‘Gij hadt een kind, Mylady! Waar is uw kind?’ vroeg weder schilfern, altijd zonder medelijden.
Toen hief zij het hoofd vast en ernstig omhoog.
‘Wie is er, die eene moeder rekenschap vraagt van haar kind?’
‘Ik. In den naam van den vader: waar is uw kind?’ herhaalde de Duitscher.
‘Dat is een geheim tusschen mij en mijn' God!’ hernam de Marchesa; en iets zonderlings, iets als eene vlam van wraak flikkerde in haar oog.
‘Is uw kind dood?’ vroeg de doctor.
‘Dood,’ herhaalde zij.
‘Mevrouw! Mevrouw! men zegt gij hebt een dubbel huwelijk durven aangaan! Bij zulk eene overtreding kunt gij ook eene onnatuurlijke moeder zijn!’
Zij wilde iets antwoorden, maar eene hevige stuiptrekking verlamde haar de spraak.

Wij zijn niet goed ingewijd in hetgeen er verder voorviel; maar er moet nog een gewigtig en schokkend onderhoud hebben plaats gehad, nadat de Marchesa weder tot zich zelve was gekomen; want toen de kleine rosa, die zich de lange afzondering met den vreemdeling niet regt verklaren kon, eenen nieuwsgierigen blik waagde door het sleutelgat van het boudoir, zag zij iets,

{==167==} {>>pagina-aanduiding<<}
dat haar ten hoogste ontstelde en verwonderde: hare trotsche Mevrouw lag weenende geknield aan de voeten van den onbekende, en drukte sterk zijne handen, waarmede hij haar trachtte op te rigten. En zij hoorde haar deze woorden zeggen:
O, Signore! zoo dát konde, zoo dát nog mogelijk was, gij zoudt mijn redder zijn. Mijn' eeuwigen dank...’
‘Maar belooft gij dan ook?’ zeide de andere, in wiens oog twee groote tranen stonden, dat zeker tranen van medegevoel waren.
‘Stipte opvolging! gehoorzaamheid!’
‘Reken dan op mij,’ had de man gezegd, en toen had hij hartelijk hare hand gedrukt.
De ontstelde kamenier had niet verder durven zien; want zij begreep, dat dit een afscheid konde wezen, en dat men de deur ging openen. Ook was zeer spoedig daarop de man heengegaan, en had tot haar gezegd: ‘Uwe meesteres is ongesteld, zij heeft eenige uren rust noodig: zorg, dat niemand haar store!’
‘En Mijnheer de Graaf?’
‘Ook die niet; zeg hem alleen, dat Doctor schilfern het voorschrijft, opdat de Marchesa dezen avond wèl zal zijn.’
En rosa, die inzag, dat dit consult inderdaad belangrijk moest geweest zijn, beloofde te gehoorzamen.


{==168==} {>>pagina-aanduiding<<}

V. De uitkomsten van eene weddenschap.

Mijne lezers begrijpen, wat Doctor schilfern in staat gesteld heeft, zulke vreesselijke woorden te spreken tot eene vrouw, als de Marchesa di zoni: het verdere vertrouwen van den Engelschman.
‘Om de Signora in haren vorigen kring terug te leiden, moest ik een zeker regt op haar hebben, moest zij de mijne zijn,’ sprak Lord glenhouse, op den dag, toen hij zijn verhaal vervolgde. ‘Ik liet rigotier kennis aanknoopen met eene harer vrouwen, om te weten, welke zwakheden of verkiezingen de haren mogten zijn. Ik wist dan ook spoedig, dat zij voor het oogenblik een' hartstogt had voor het paardrijden, en dat de oude Prins palcetti niet duldde, dat eene andere vrouw te Napels een rijpaard had fraaijer dan het hare. Binnen eene week had ik een' vorstelijken telganger, een dier, dat eene Koningin van verlangen zoude hebben doen blozen. Ik vertoonde mij er mede op de wandelingen; voorbij haar huis; bij ieder uitstapje, dat zij deed, ontmoette zij mij. Het moest haar in het oog vallen. Ik bereed het niet; mijn groom leidde het voort bij den toom, terwijl ik er op mijn' graauwen schimmel naast stapte. Deze zonderlingheid

{==169==} {>>pagina-aanduiding<<}
ging door voor wat zij scheen: de gril van den rijken Engelschman, die van zich wilde doen spreken; men lachte er een weinig over in de salons, en ik had weldra die zelfvoldoening, dat de Principe palcetti mij eene uitnoodiging zond. Om het verlangen sterker te spannen, zond ik rigotier in mijne plaats, met de verzekering, dat ik niet meer uitging. Spoedig volgde een dringend briefje, met een verzoek om een kort onderhoud. Palcetti zoude bij mij komen. Natuurlijk wachtte ik dit niet af. Ik ging naar hem toe.
‘Sir! mag ik u vragen, of gij voornemens zijt, uw prachtig rijpaard zelf te gebruiken?’
‘Dat is mijn plan niet, Monsignore!’
‘Dan kan datgene, wat ik u vragen zal, u geene groote opoffering zijn. Wilt gij het verkoopen? Noem slechts den prijs.’
‘Het is niet te koop.’
‘Als ik u twee Heerlijkheden bood in mijn Prinsdom, met titels en regten?’
‘Al boodt gij uw Prinsdom, ik zoude het niet afstaan.’
‘Mijnheer! gij brengt mij tot wanhoop!’ riep de Prins, in de uiterste verlegenheid.
‘Ik had bijna medelijden met den ouden man, den eersten, dien ik tot eene opoffering bereid zag voor een geliefd voorwerp, en mijn verlangen om haar te zien, die zulk een' hartstogt inboezemde, werd brandende begeerte; daarom te eerder antwoordde ik, met al de koelheid, waarin rigotier mij onderwezen had:
‘Het is niet goed, zoo weinig inschikkelijk te zijn; maar mijn rijpaard sta ik niet af.’

{==170==} {>>pagina-aanduiding<<}

‘Onder geene voorwaarde?’
‘Slechts onder ééne, en vergeef mij, Prins! die kan slechts eene Dame vervullen.’
‘Welk een geluk voor mij, Sir!’ juichte palcetti, ‘het is juist voor eene Dame, dat ik het afvroeg. En welke is dan de voorwaarde?’
‘Ik vrees, dat uwe Dame haar niet vervullen zal.’
‘Gij kunt eener vrouw, als deze is, niets weigeren,’ antwoordde hij hevig, terwijl hij achter mij eene vouwdeur opensloeg. Ik zag toen horatia; maar horatia in den bloei der jeugd, in den bloei, ik zou bijna zeggen, der onschuld. Zij zat op hare sofa, in een kleed van blinkend wit satijn. Zij zat met eene guitarre op den schoot, in eene eenigzins peinzende houding. Nooit is er blanker en fraaijer gevormde vrouwenarm te zien geweest, dan die, waarop dat verrukkend schoone hoofd rustte. Ik stond in bewondering als voor eene schepping van caracchi. Verbeeld u eene Italiane, met donkerblaauwe oogen, zoo donkerblaauw, dat geene zwarten meer fel konden vonkelen, en toch dweepachtig zacht, als dreven zij in reine tranen. O, die slangenoogen! Verbeeld u zwart haar, waarvan de rijke lokken nederhingen tot op het ligt blaauw zijden kussen van haren zetel, en in dat haar geen ander sieraad, dan een' enkelen witten rozenknop, met bladen van geëmailleerd goud, en om dien Griekschen arm en op dien elpen hals geen' anderen tooi, dan strikken van zwart fluweel, door antieke caméën bijeengehouden. De eenvoudigheid van die vrouw moest meer gekost hebben, dan de meest in het oog loopende opschik van eene andere. Het was de eenvoudigheid

{==171==} {>>pagina-aanduiding<<}
eener godin, die geweven zijde versmaadt, en die zich in lichtstralen kleedt. Ik was geheel vergeten, wat ik met haar voorhad, toen zij haar oog vragend naar mij opsloeg. Palcetti zelf herinnerde het mij. ‘Noem haar uwe voorwaarde,’ sprak hij.
‘Toen hernam ik geheel mijn aplomb. ‘Mijn goed paard, Roscane, is bestemd voor de Dame, die besluiten kan, om, zonder mij nader te kennen, drie dagen achtereen een toertje met mij te doen door de omstreken.’
‘Zij haalde met een minachtend lachje de schouders op. Geene vrouw heeft ooit fierder en schalker gelagchen, dan deze.
‘Laat den fantastieken gek zijne speelpop!’ lispelde zij in het zoete Napolitaansch tot palcetti. Zij kon niet weten, dat ik de volkstaal verstond. Men sprak anders Fransch.
‘Doe het, mia cara! Gij zoudt pruilen, zoo het u ontging.’
‘En gij uwe nagels afbijten van ergernis, zoo ik het deed! Zeg den Engelschman, dat er meer paarden zijn.’ Zij verwaardigde zich zelfs niet eens tot mij te spreken. Zij tokkelde hare guitarre, als ware zij alleen geweest, en begon te fantaseren.
‘Ik was verrukt over deze bekoorlijke lompheid; ik had nog nooit eene vrouw ontmoet, wier fierheid sterker was dan hare begeerlijkheid; ik had moeite om niet toe te geven; toch vroeg ik, als had ik niets kunnen verstaan: ‘is de Signora besloten?’
‘Tot geene dwaasheid, Sir!’ antwoordde zij, in het Engelsch. ‘Het spijt ons, u ontrust te hebben.’

{==172==} {>>pagina-aanduiding<<}

‘Mijne arme Roscane wacht dan zeker eene minder schoone meesteres, ofschoon ongetwijfeld eene meer buigzame,’ hernam ik, en verwijderde mij met eene koele buiging. Ik was tevreden over mij zelven; ik wist, dat mijne snijdende onvriendelijkheid indruk moest gemaakt hebben.
‘Des anderen daags was ik weder op die wandelplaats, waar ik wist haar te zullen vinden. Rigotier had hare vrouwen omgekocht. Zij gaven mij van ieder harer plannen kennis. Mijn tergend verschijnen met Roscane was meer dan hobatia verwacht had. Zij kleurde van ergernis, en wendde het hoofd af toen ik haar groette. In den loop van dien dag kreeg ik eene uitdaging van den Principe; de zwakke grijsaard wilde zijn leven wagen tegen eenen onbeschaamden jongeling. Zijn diepe hartstogt trof mij innig; ook besloot ik vast, zijn leven te sparen: want hoewel ik de uitdaging aannam, ik was gelukkig door al de gewaarwordingen, die ik ondervond; ik leefde voor het eerst.
Den avond vóór het tweegevecht zat ik alleen en genoot in stilte al het voordeel van mijn' toestand. Horatia moest aan mij denken, moest met siddering aan mij denken, en mijne edelmoedigheid moest haar verbazen, moest eene uitwerking doen, waarvan ik mij onbepaald veel beloofde.
Men kwam mij zeggen, dat iemand mij wenschte te spreken. Ik dacht aan den secondant van palcetti, en liet den man binnenkomen. Het was een gemaskerde cavalier, diep in een' mantel gewikkeld; hij liep schielijk naar het tegenovergestelde einde van het vertrek, en zeide op diepen, vasten toon: ‘Jongman! eer

{==173==} {>>pagina-aanduiding<<}
gij de laagheid begaat, om met een' grijsaard te vechten, moet gij een schot wagen met mij.’
‘Er was iets in den toon van die stem, dat mij trof; ik raadde iets.
“Tot uwe dienst, schoon masker!” zeide ik; “wanneer, en waar de plaats?”
“Zonder uitstel, de plaats hier!” sprak hij, eene pistool voor den dag halende.
“Ik heb geen vuurwapen gereed, en gij wilt zeker geen' moord,” antwoordde ik, naar hem toe gaande.
“Dit hier!” riep hij, en gaf mij eene tweede pistool.
“Aan u dan het eerste schot,” zeide ik, en plaatste mij op weinige schreden afstands. Ik had moeite om een' glimlach te verbergen, daar ik zag, hoe haar arm beefde en hoe onhandig zij haar schot rigtte: want gij hebt zeker wel begrepen, dat het horatia was. Toch drukte zij los. Ik geloof, dat zij op mij gemikt heeft; maar zoo bespottelijk miste zij haar doel, dat ik met een' luiden lach mijn wapen buiten de kamer wierp. “Schoone Signora!” sprak ik tot haar, “gij hebt betere wapens, dan deze.” - Maar reeds lag zij aan mijne voeten. - “Het is mij mislukt, Signore! ik heb hem niet kunnen redden; maar zoo er menschelijk gevoel in u woont, zoo gij een jongeling zijt, die op een' gezegenden ouderdom hoopt, bega dan geen' moord aan een' grijsaard....want het zoude een moord zijn, een tweegevecht met den degen!”
“Zóó heeft hij het immers zelf gewild!” zeide ik. Maar zij antwoordde niets dan een klagend: “vergiffenis!” Zij was onbeschrijfelijk schoon, zoo als zij dáár geknield lag; het masker en de sombere hoed waren

{==174==} {>>pagina-aanduiding<<}
haar afgevallen; hare prachtige lokken hingen los neder over den mantel; de geestdrift gaf haar eenen gloeijenden blos. Ik was mij zelven niet meer meester. “Waarom zijt gij daar niet mede begonnen, schoone Engel!” riep ik, haar opheffende; onwillekeurig omving mijn arm haar liefkozend. - “O! ik dacht, dat gij een mensch waart zonder hart en zonder ziel; ik meende, dat geene overreding op u iets vermogt. Toen besloot ik...het was een wanhopige stap...” - Hare verlegenheid nam toe, naarmate mijn oog zachter werd en mijne houding eerbiediger. - “Gij hebt veel durven wagen, Signora horatia!” sprak ik ernstig.
“Moest ik niet voor hem! O! gij weet niet, hoe oneindig veel die man voor mij zegt.”
“Uitnemend goed,” hernam ik bitter, “hij is uw minnaar.”
“Mijn minnaar! wie heeft u dat gezegd?” vroeg zij verwonderd. “Het is de liefderijkste voogd van de minderjarige weduwe; de man, die mij beschermt tegen mij zelve. Mijn God! wat zoude ik zijn zonder hem!” En zij zeide dat alles met zooveel waarheid, met zooveel gevoel; bij den Hemel! rigotier zelf zoude haar geloofd hebben.
“Is dat dan eene logen, dat hij u aanbidt?”
“Helaas! zijne liefde, rein en kalm als die van een' vader, maakt nu mijn éénig geluk uit. - Het is zoo, hij zoude zijn bloed geven, om mij eene luim te bevredigen; maar mijn minnaar is hij niet! niet in dien zin ten minste, als die jonge ligtzinnigen het gelooven, als gij het gelooven moet!” voegde zij er bij met tranen in het oog. “Maar, Hemel! wien zeg ik dat? ik

{==175==} {>>pagina-aanduiding<<}
vergeet, dat ik u het regt geef, om mij voor altijd te bespotten. Mijn God! wat zeg ik dien man, die mij niet begrijpt?”
“O! ik heb u verstaan, Signora! ik heb u verstaan!” juichte ik in geestdrift; want ik meende een hart gevonden te hebben, dat geene logen sprak. Ik voelde iets in mij bewegen. Het scheen mij, dat ik ook een hart had. En in mijne hartstogtelijke opgewondenheid zeide ik haar iets, dat ik nog aan geene vrouw gezegd had. Ik sprak van liefde. Zij beantwoordde mijne woorden met een gul vertrouwen, met eene beantwoording aan mijn gevoel, met eene overgegevenheid aan het hare, dat mij duizelig maakte van zaligheid. Ik had nooit kunnen denken, dat de liefde eener vrouw zóó bedwelmen kon en zóó gelukkig maken. Ik had mij niet vergist in mijne berekeningen. Zij had, ondanks zich zelve, aan mij gedacht; zij had eene gewaarwording tegen mij gekend, als van haat; zij had niet kunnen denken, dat het liefde was. Zoo ten minste sprak zij. Het waren zoete bekentenissen, die mij, arme, toen onmetelijk rijk maakten. Ik vergat mijn gansche doel; ik had gemeend, dat ik een koele schurk was, en, helaas! ik was nog een ligtgeloovige dwaas! - Op haar vijftiende jaar was zij uit het klooster gehuwd aan den niet meer jongen di zoni. Beter staatsman dan echtgenoot, had hij zijne jonge gade aan haar zelve overgelaten, tevreden, zoo zij hem met rust liet, en slechts gelukkig in den magtigen invloed van haren vader, die den zijnen ondersteunde. Overladen met eereambten, had hij niet éénmaal den tijd, op de eer van zijn huis oplettend te zijn. Hij vergat zóó volmaakt

{==176==} {>>pagina-aanduiding<<}
zijne gemalin, dat hij haar eens in eene converzatione voor eene vreemde aansprak. Horatia, zich zoo verwaarloosd ziende door den man, dien zij getracht had te hoogachten, was te levendig van gestel en te gezond van hoofd en hart, om als eene verlatene te verkwijnen; zij vermaakte zich met haar jeugdig leven, zoo als zij het best konde; zij hield de vrijheid voor een geschenk, dat zij niet ongebruikt moest laten liggen. Toen stierf haar echtgenoot. Zij had hem geen' erfgenaam gegeven. Met zijne ambten verloor zij een goed deel van haar inkomen. Zijne bezittingen gingen over op den stamhouder van het geslacht di zoni. Horatia was arm, minderjarig, zonder éénigen steun, dan dien van ligtzinnige jongelingen, die zich vrienden noemden. Tot haar geluk was palcetti een verre bloedverwant van haren overleden gemaal; aan zijne voogdijschap werd zij toebetrouwd. Hij bood haar de toevlugt van zijn huis, de bescherming van zijn' naam en den troost van zijn' raad. En die voogd werd een minnaar; maar de minnaar was een eerlijk man. Hij leerde horatia de achting voor zich zelve door de eerbiedige galanterie, waarmede hij haar omgaf. Zij gevoelde kinderlijke dankbaarheid voor hem, en plaagde hem somtijds met kinderlijken moedwil. De jonge Prins, zijn kleinzoon, met wiens hartstogt zij spotte, was nu, op haar doordrijven, op reis. Zij zag ieder harer wenschen voorkomen; maar zij hield eene doodelijke ledigheid in haar hart, en ik was het, die deze aanvulde. Dit alles wist ik eer zij van mij ging. Ik beloofde haar, den Prins eene genoegdoening te geven, en ik bad haar, het voorwerp van onzen twist als een onderpand van verzoening

{==177==} {>>pagina-aanduiding<<}
te willen aannemen. Zij verwierp dat geschenk met fierheid. “Zoo gij het niet neemt, schiet ik mijne Roscane dood.”
“Ik beklaag het arme dier; maar ik kan het niet redden,” antwoordde zij. Deze vastheid van geest, deze opoffering aan een fijn gevoel, was het juist, dat mij zóó sterk in haar trof. - Des anderen daags bevredigdo ik den Principe, en gaf Roscane den stal tot eeuwige gevangenis. Van toen af had ik toegang tot horatia; zij gaf zich zoo geheel over aan mijne leiding, dat het mij niets dan het woord zoude gekost hebben, om haar terug te brengen in den kring, waar men naar haar uitzag. Ik was echter wel besloten dit niet te doen, en zorgvuldig ontweek ik elke vraag, die betrekking had op de aanleiding tot mijn zonderling gedrag. Maar ik moest mij verantwoorden bij de jongelieden: het was gemakkelijk, de weddenschap te betalen; maar niet zoo ligt, hunne scherts te dragen of af te leiden. Daarenboven kwelde ons beiden de jaloezij van palcetti, wiens lijden uit zijne trekken te lezen was en uit ieder zijne bittere woorden sprak. Ook begon hij met ernst van een huwelijk te spreken, en de jonge vrouw leefde in gestadigen angst, dat hij het eischen zoude. Mijne zucht om horatia de mijne te noemen, vroeger eene luim, die ik zoude vergeten hebben, werd nu eene ernstige, onweêrstaanbare begeerte; maar ik wist, dat zij te Napels, in het huis van palcetti, in het gezigt van ligtzinnige spotters en een' ijverzuchtigen grijsaard, niets voor mij zijn konde. Niets bond mij aan Napels, ik besloot naar Florence te vertrekken. Ik deelde haar mijn voornemen mede, kort af, zonder er een enkel

{==178==} {>>pagina-aanduiding<<}
woord bij te voegen; want ik wilde niet aan mijne overredingskracht te danken hebben, wat ik alléén hoopte van hare belangelooze liefde. Belangelooze liefdel dat was nu eenmaal het thema geworden, waarop altijd mijne gedachten rondspeelden, en waaruit zij de schoonste variaties des levens voortbragten, sedert den tijd, dat ik begonnen was te gelooven aan iets aesthetisch, aan iets meer dan zinnelijks! sedert ik aan uitzonderingen geloofde op de regelen van rigotier, sedert ik horatia kende! De vrouw, die de mijne zoude zijn, moest zich wegschenken, niet verkoopen. Ik had mijner geliefde nooit dit denkbeeld aangegeven; want het moest opkomen uit hare eigene ziel, het moest eene oorspronkelijke opwelling zijn van haar hart. Toen ik dus gezegd had: “ik verlaat Napels,” wachtte ik het woord, dat zij spreken zoude, af, met eene nooit gekende gewaarwording van angst en verwachting. Zij moet het op mijne trekken gelezen hebben. “Ik volg u!” ruischte haar antwoord mij in het oor, en ik viel duizelend van vreugde en bewondering aan hare voeten. De kleine toebereidsels voor ons vertrek waren spoedig gemaakt; ik belastte rigotier met alles, wat nog te Napels voor mij te doen overbleef, bovenal met het voldoen der weddenschap en met het tot zwijgen brengen der snappende club mijner vroegere gezelschaphouders. Ik liet hunnen spot door ruischende feesten tot zwijgen brengen, en op zekeren dag plaatste ik horatia in mijne reis-calêche, en reed in ijlenden draf tot aan de vlakte van C.....Onder een' vreemden naam huurde ik eene villa, eenzaam genoeg om de tempel te kunnen zijn van onbespied geluk, en zóó goed ingerigt, als ons

{==179==} {>>pagina-aanduiding<<}
voorbijgaand verblijf het slechts eischte: want het was mijn plan, mij niet lang meer in Italië op te houden. Ik was nu meerderjarig; mijne voogden wenschten mij in Engeland terug, om mij het beheer mijner goederen in handen te geven, en ik wilde mijne horatia naar Londen voeren; ik wilde de wangen van al de Miss en Ladies zien verbleeken, als ik eene Lady jefferies in haar midden bragt: want horatia zoude voor haar en voor ieder niets anders zijn. Ik schiep in mijne verbeelding voor die vrouw een leven van enkel zonneschijn en genot. Zij zoude wenschen hebben, en ik zoude die niet voorkomen, maar voldoen. Dat zoude mij eene bezigheid zijn! Zonder dat zij ze geëischt had, zouden alle regten eener echtgenoot de haren wezen; onze kinderen moesten de erfgenamen worden van mijn' rang en van mijn vermogen. Ik zoude mijne kinderen zelf opvoeden, en ik zoude weder jong worden met mijne kinderen. Dát waren heerlijke, zalige droomen! Ik was waarlijk een dweeper geworden. Ik zeide mijne geliefde niets van deze plannen. Zij moest zich aan mij vertrouwen, en niets vragen!’
Terwijl de Engelschman dit alles bij tusschenpoozen aan zijnen geneesheer had medegedeeld, was hij meestentijds ernstig en koel gebleven; men had slechts somwijlen eenen bitteren lach op zijne lippen kunnen zien: voor het overige scheen hij slechts eene gebeurtenis te verhalen, die hem niet aanging, en waarbij hij alleen toeschouwer was geweest. Toen hij echter zoover gekomen was, als wij nu gezegd hebben, begon zijne wang bleeker te worden en zijn lach meer sarcastisch, en het opmerkzaam oog van den doctor zag hem sid-
{==180==} {>>pagina-aanduiding<<}
deren. Ook weifelde zijne stem. Hoe onzedelijk, hoe zonderling ook, het was hem aan te zien, dat zijn stelsel een stelsel was ter goeder trouw, een treurig, maar, helaas! noodwendig gevolg van de gedrogtelijke beschouwing des levens en der maatschappij, waartoe hij had moeten komen, na eene opvoeding als de zijne, bij een levenslot als het zijne, bij eene ondervinding als de zijne: en zelfs die ondervindingen konden niet anders zijn; hij moest wel zien, wat hij zien wilde; hij legde het mikroscoop der scherpste menschenkennis op iedere borst, en ieder vlekje moest hem eene gruwelijke misvorming toeschijnen. De goeden en edelen kwamen niet in den weg van hem, dien zij miskennen moesten, gelijk hij hen miskende. De belangelooze menschenvrienden hadden den rijken, zich zelf genoegenden viveur niet te zoeken; zij konden niet weten, dat hij hen noodig had, om te gelooven aan hun bestaan. De waarachtig vrome vermeed den schimpenden blik van den man, die hem huichclaar noemen zoude, of dweeper; wij zijn niet meer in de dagen der martelaren, en een geloovige dringt zijne overtuiging niet op. De zachte, kuische jonkvrouwen, uit wier rein oog hij onbaatzuchtige liefde had kunnen lezen, bij het heilig gevoel van zelfwaarde, gruwden van den afgeleefden jongeling, die met koude verachting het fijne weefsel harer schoone hersenschimmen uiteenrukte, en tot blinkende cijfers terugbragt. Ook verscholen zich de
beschroomdste tegen hem in de armen harer moeders, en de meer vrije en schrandere spotteden met hem mede, maar verachtten hem niet te minder. De betere jongelingen vonden onderling hechte verbindte-
{==181==} {>>pagina-aanduiding<<}
nissen genoeg, om niet hunne vriendschap te bieden aan den spitsvindigen loochenaar der vriendschap; maar daarentegen wist het schitterende schuim der maatschappij, dat altijd bovendrijft en hechter vastkleeft dan het edeler vocht, dat in rust is, zich met schijnbare trouw op te dringen aan den eenzame, en huichelde, wat het niet voelde en hij niet geloofde, en bespatte hem met zijn walgelijk bruisch, totdat hij de reinheid voor een drogbeeld moest houden, en reeds veel meende gedaan te hebben, toen hij uit eene mengeling van drogredenen en wonderspreuken een deugdstelsel zamenflanste, waarbij verhitte opgewondenheid, die zich met heilig gevoel blankette, de zuiverheid vergoeden moest, welker bestaan hij loochende: dát was zijne poging, om zich tot iets beters te verheffen. Voorwaar, men zoude hem diep moeten verachten, zoo men hem niet tevens zoo innig moest beklagen. In die oogenblikken, toen hij de weinige woorden, welke nog volgen moeten, uitsprak, hield hij het hoofd stijf op de borst gebogen, en zijne stem klonk zacht en heesch.
‘Schilfern! ik moet het u zeggen, maar ik vermoord u, zoo gij glimlacht. Toen ik den tempel van mijn levensgeluk had opgebouwd, en mijne godin daarin wilde binnenleiden, sprak zij het woord huwelijk uit. Zij heeft zeker het oog niet afgewend gehad van den goeden koop, dien zij voornam te sluiten. Ik stond als vernietigd voor haar. Ik konde niets zeggen, maar mijn gelaat moet eene akelige uitdrukking van wanhoop gehad hebben; want de schoone slang trachtte mij door eenen stroom van liefkozingen tot mij zelven te brengen. Ik stiet haar ruw weg. Maar toen ik koel nadenken

{==182==} {>>pagina-aanduiding<<}
konde, begreep ik, dat ik het slagtoffer was van mijne eigene hersenschimmen, dat ik niets gevonden had, dan hetgeen ik zeker had kunnen zijn te zullen vinden, en dat de eer mij verbood, den prijs niet te betalen, waarop zij zich gesteld had. Ik toch had haar weggerukt van de plaats, waar men haar reeds een' goeden voorslag had gedaan; zij had iedere harer andere berekeningen moeten opgeven; zij had hare dierbare toekomst voor mij meer onzeker gemaakt; in het eind, zij had zich aan mij liever willen leveren, dan aan elk ander. Ik vermijdde haar zooveel ik konde, want haar gezigt gaf mij kramptrekkingen; maar ik stelde mij in staat haar genoegdoening te geven. Zij was nu ook meesteres geworden van hare persoon. Ik was onafhankelijk van de gansche wereld. Er deden zich weinige zwarigheden op. Mijn kamerdienaar en eene harer vrouwen waren getuigen van de ceremonie, die zij geëischt had, en ik sloot den belagchelijken ruilhandel; in het geheim, dat is waar, maar zoo verbindend, als zij het slechts wenschen konde. Nog meer: zij was eene vrome Katholijke; de vroomheid in Napels houdt gelijken tred met de ondeugd; zij gaan gezellig hand aan hand, en hinderen elkander niet. Zij wenschte eene Priesterlijke inzegening. Alles was mij zoo volmaakt onverschillig, dat ik ook dáárin genoegen gaf: dàt waren dan ten minste banden, die haar heilig hadden moeten zijn. Zoo was ik dan toch de bedrogene geworden. Ik schreef mijne ramp aan rigotier. Ik wenschte, dat hij komen zoude. Hij moest mij leeren, mij in het gebeurde te schikken; zijne wijsbegeerte moest mij komen steunen. Ondertusschen bezielde mij in stilte eene verbeten woede,

{==183==} {>>pagina-aanduiding<<}
die ik niet konde uiten, dan door de snijdendste koelheid. Horatia moet in die dagen ongelukkig zijn geweest. Ik zeg het niet met eene nagedachte van voldane wraak. Bij later inzien was mijne teleurstelling hare schuld niet. Waarom had ik haar ook voor iets anders gehouden, dan voor eene vrouw? Het was zigtbaar, dat zij veel leed, ofschoon zij zweeg en met fierheid haar wee verborg. Ik ben nooit hardvochtig geweest. Het lijden van anderen heeft mij altijd getroffen. En daarenboven, ik had dat wezen bemind. Hare stille zachtheid onder mijne verpletterende verachting, waarvan zij de reden niet eenmaal kon gissen, begon mij te roeren; en op zekeren dag, toen zij, na mijn bijtend afwijzen van eene liefdedienst, bijna stervend van smart, met wankelenden tred wilde wegijlen, en zoude zijn nedergevallen, ving ik haar op in mijne armen, en ik was overwonnen. Van dien oogenblik af waren wij gelukkige echtgenooten. Horatia konde een engel zijn, als zij wilde. Zij deed mij waarlijk vergeten, wat ik vroeger gewenscht had; zij verzoende mij met het huwelijk, dat ik begon aan te zien als de noodzakelijke instelling van eene maatschappij, die hare leden door banden binden moet. Zij had mij tot een' mensch kunnen maken, zoo als ieder ander, zoo ze mijne begrippen had gekend en ze had willen bestrijden. Zóó groot was het overwigt, dat zij op mij verkreeg, door het geluk, dat zij mij schonk; maar ik verborg haar mijne opvoeding en rigotier's leer: zoo fijn gevoelig en ligt kwetsbaar van hart, als ik mij haar voorstelde, zoude zij bezweken zijn onder de waarheden, die zij had moeten hooren, en het was mijn gestadig peinzen, haar

{==184==} {>>pagina-aanduiding<<}
iedere grieve te besparen. Toen rigotier van Napels kwam, vond hij ons reeds verzoend, en mij zonder behoefte aan zijne wijsbegeerte. Horatia wilde van hem weten, wat men te Napels dacht, hoe zich palcetti gedroeg. De arme grijsaard had zich geheel toegegeven aan zijne wanhoop. Hij noemde de Marchesa zijn ongelukkig verloren kind, en mijne daad een' gruwzamen roof. Ik meende in de oogen van Lady jefferies te lezen, dat zij eene verzoening wenschte, en ik verbeeldde mij, dat de smart van den Principe zich zoude laten afleiden, als hij haar mijne wettige echtgenoot wist, ook in Napels wilde ik, dat men dit weten zoude. Het was nog winter; met het voorjaar dacht ik naar Engeland terug te keeren: want horatia zoude moeder worden, en mijn kind moest mijn Vaderland hebben; vooraf echter wilde ik zelf palcetti bezoeken, en hem trachten te doen berusten in het gemis van haar, die hij liefhad. Ik liet mijn' gouverneur bij haar, opdat zij niet alleen van bedienden zoude omringd zijn; en ik reisde af naar Napels. Als er voorgevoelens konden bestaan, heb ik toen een voorgevoel gehad. Onbeschrijfelijk was mijn angst, toen ik haar het laatst omhelsde; en zonder den glimlach van rigotier, die mijne zwakheid bespotte, ware ik in ernst niet heengegaan. Ik slaagde niet best. Onder geen voorwendsel was de oude Prins te genaken. Mijne biljetten werden ongeopend door bedienden teruggebragt. Toen ik zeker was, dat al mijne pogingen ijdel zouden zijn, keerde ik terug met de drift van een onstuimig verlangen. Ik kwam op mijne villa, mijne lieden wendden hunne oogen verlegen van mij af; ik vroeg naar mijne vrouw,

{==185==} {>>pagina-aanduiding<<}
zij stamelden tegenstrijdige woorden van ziekte, enz.; ik vroeg naar hare kamervrouw, zij was niet meer dáár; stampvoetend riep ik om rigotier, hij kwam, hij drukte mij met gevoel de hand; hij was doodbleek, en hij zeide mij de gruwzame waarheid. Mijne vrouw was ontvlugt in den nacht; waarschijnlijk uit een laag venster gesprongen. Weg! Men wist niet, met wiens hulp; men kon zich geen' schijn van reden denken. Zij had niets medegenomen, dan hare eigene versiersels, en niets tot opheldering achtergelaten, dan een blaadje, waarschijnlijk in haast uit een zakboekje gescheurd, met deze woorden aan mij: ‘Ik veracht u!’
‘Zóó heeft die vrouw een' band verbroken, dien zij zelve zoo heilig had gemaakt. Ik heb het mij nooit, nooit kunnen verklaren; ik heb mij somtijds stomp gedacht op eene waarschijnlijke aanleiding, en ben altijd geëindigd met geene andere te vinden, dan de losbandigste, roekeloosste, laagzinnelijkste wispelturigheid, of wel eene overleide boosaardigheid, die met de fijnste huichelarij haar doel heeft weten te bereiken. Zij moet met iemand buiten'shuis in verstandhouding zijn geweest; want zij heeft voor niet ééne reisbehoefte kunnen zorgen. Zij heeft niet eens geld bij zich genomen, en heeft brieven ontvangen van eene mannelijke hand. Rigotier heeft het gezegd, en alle bedienden hebben het bevestigd. Toen ik alles wist, antwoordde ik niets; ik bleef in stomme verslagenheid staan. Ik heb nooit één woord over deze gebeurtenis willen uiten, zelfs niet tegen mijn' Gouverneur. Ik liet de villa, met al wat zij bevatte, aan de eigenaars over, met bevel, om Lady jefferies te ontvangen, zoo zij immer terugkwam; en ik ijlde

{==186==} {>>pagina-aanduiding<<}
zonder ophouden voort, totdat ik de Apennijnen uit het gezigt had en den St. Bernhard achter mij. Ik gaf rigotier zijn afscheid met eene jaarwedde; ik konde hem niet meer zien: ook hij herinnerde mij haar. Ik heb verder geleefd, zoo als gij denken kunt, dat ik leven moest. Ik heb altijd elke gedachte aan het tijdvak van mijn leven, dat ik nu verhaald heb, weggeweerd; ik wilde zelfs nooit voortdenken op de mogelijkheid, dat ik vader zou kunnen zijn. Ik zocht, na lange, oneindig lange jaren van verveling en ellende, nogmaals tuimeling, en gedruisch, en gewaarwordingen te Parijs; ik wilde er zinsbedwelming of den dood. Ik vond geen van beide; maar ik vond espaleto, den éénigen waarachtig verheven en onbaatzuchtigen mensch, dien ik tot daartoe gevonden had; hij ontlokte mij het vertrouwen, dat ik thans u schenk; hij herinnerde mij, dat er in Italië nog een wezen kon zijn, dat aanspraak had op mijne zorgen, en dat misschien reeds oneindig veel geleden had door de schuld zijner moeder, waaraan het toch onschuldig was. Ik begon mij voorstellingen te maken van de mogelijkheid, om dat kind te vinden: zeker wel als een wezen naar den vorm zijner moeder, misschien wel als een' jongen booswicht of als eene jammerlijk verlorene; maar toch mijn kind! maar toch een wezen, dat ik regt had aan mij te verbinden door weldaden, dat misschien dankbaar zoude zijn! Met het voornemen, om te Napels, in de verlaten villa, door gansch Italië, naar de vrouw te onderzoeken, die éénmaal de mijne was, en die zeker, van val tot val, tot de afgrijselijkste laagte moest zijn gezonken, kom ik te Turin; espaleto levert mij in uwe handen, en het

{==187==} {>>pagina-aanduiding<<}
toeval voert de vrouw onder mijn oog; maar naar allen schijn rijk, geëerd, gelukkig! zeker met nieuwe misdaden bevlekt, en zonder kind!’
‘En toch, wanhoop niet!’ zeide schilfern, ‘er is nog zooveel duisters in dit alles! En juist dit duistere geeft mij nog hoop. Ik zal strenge nasporingen doen. Lady jefferies, of liever Signora palcetti, zoo werkelijk de geruchten waar zijn, mag u niet in onzekerheid laten omtrent uw kind. Uw oponthoud te Turin, haar verblijf in deze stad, mijne bekendheid met alles wat hier omgaat, geloof mij: er is eene Voorzienigheid in dit alles!’
‘Bah! met uw groot woord: die Voorzienigheid heeft dan mijn kind in ellende laten sterven, of, de Hemel weet, welk leven bereid; die Voorzienigheid heeft die schuldige vrouw, twaalf jaren lang, gezondheid, jeugd, schoonheid gegeven, en al het geluk, waarvoor zij vatbaar is! Zij is van den arm des eenen minnaars in die des anderen gedarteld. Zij is geëindigd met de overtreding van al wat zij heilig noemde. En dat laat uwe Voorzienigheid toe, en mij straft Zij met een leven van lijden, schoon ik mij geene opzettelijke misdaad bewust ben, en geen enkel mensch uit boosheid moedwillig heb doen lijden; schoon ik, ondanks al mijn regt om de menschen te haten, niet heb opgehouden hen te helpen waar ik kon! O, foei! foei! met uwe Voorzienigheid; ik heb dan nog liever het koude onwrikbare noodlot der Ouden, hoewel zich hier, zonder die beiden, alles op de beste wijze door hoogst natuurlijke voorvallen verklaart.’
Schilfern had hierop niet geantwoord; hij had, door

{==188==} {>>pagina-aanduiding<<}
een kort, maar wèl uitgedacht woord, den Engelschman reeds tot de overtuiging teruggebragt, dat de mensch niet een bloot stoffelijk- zinnelijk dier moest zijn, met niets beters, dan een instinct. Jefferies had de ziel moeten erkennen, en van de ziel tot de onsterfelijke ziel was maar één stap; en tusschen deze tot iets hoogers konde geene onoverkomelijke scheiding liggen: maar de doctor was voorzigtig; hij waagde zich niet aan twistpunten, die vervelen moesten. Hij wilde zijne Voorzienigheid, met al den grooten omvang van het woord, niet verdedigen, dan in feiten; en hij wilde Haar in het gevoelen van zijnen lijder niet wagen aan een half bewijs.


{==189==} {>>pagina-aanduiding<<}

VI. Scherts.

Zoodra doctor schilfern van zijn bezoek bij de Marchesa was teruggekomen, had hij eenen brief geschreven en verzonden aan het adres van: ‘Mijnheer rigotier, particulier te Solothurn!’ De inhoud van dien brief was zeker nog al vreemd; want hij noodigde dien Heer uit, in zijne hoedanigheid als arts, om zich te laten vinden aan het ziekbed, dat waarschijnlijk een sterfbed zoude worden, van Sir jefferies van Warburtonsquare, die hem nog éénmaal wenschte te zien, en die iets met hem had te regelen aangaande zijne nalatenschap.
Twee uren later schreef de zonderlinge arts den zoo hagchelijk opgegeven patiënt een wandelridje voor, naar Tivoli.
De receptiezaal der Marchesa horatia di zoni vulde zich met eene schitterende menigte, die reeds eenigzins ongeduldig begon te worden, omdat nog altijd de vrouw des huizes achterbleef; men vond, dat de fijne beleefdheid, die zij haren bezoekers aandeed, door een zoo langdurig toilet, al te weinig schadeloos stelde voor haar lang afzijn. Eindelijk verscheen zij. Zij droeg het kost-
{==190==} {>>pagina-aanduiding<<}
bare kleed, dat oloferno voor haar gekozen had, en de ligt blaauwe fluweelen bloemen, met bladen en helmsteeltjes van geslagen zilver, deden eene schilderachtige uitwerking in de blinkend zwarte vlechten. De Graaf had geene paarlen gevonden, welke hem groot genoeg waren toegeschenen; maar om den volmaakt schoonen hals pronkte eene rij heldere saffieren, in keurig cantillewerk gekast. De breede blondes der cabaretten handschoenen bedekten de zuivere ronde armen tot aan de rozekuiltjes van den elleboog; één dier armen rustte in dien van oloferno mancini, die dezen, in zijne verrukking, zacht drukte; want zijne geliefde scheen hem zoo bekoorlijk als immer. Toch had hij haar vóór het binnentreden moeten influisteren: ‘Als gij zoo beeft, mijne lieve! zal men het er voor houden, dat gij waarlijk nog koorts hebt.’
En zij had geantwoord: ‘Ik zal mij overwinnen, mijn vriend!’
En dat was niet te ontkennen, dat zij zich overwonnen had: zij wisselde lachjes met alle vrouwen; zij schertste en praatte met alle mannen; zij paarde de kinderlijke losheid der jonge Napolitaansche aan het levendige vindingrijke vernuft der beschaafde Française. Onder de laatstgenoodigden - want men zoude dansen, en het was ditmaal eene genoodigde bijeenkomst - kwam ook glenhouse, die schilfern den arm gaf. Naauwelijks zag hen mancini, of hij ging hen te gemoet; en de ijverzuchtigste aller minnaars voerde zelf, onbewust van hetgeen hij deed, den verlaten echtgenoot naar de schuldige gemalin. Zij was juist in gesprek met de Principessa di scala, die met verbeten spijt het kleed be-
{==191==} {>>pagina-aanduiding<<}
wonderde, dat zij toch zoo benijdde. Horatia zag slechts even op, groette den vreemdeling, die haar werd voorgesteld, met eene hoofsche buiging, alsof het werkelijk een vreemdeling was, en wendde zich toen weder tot de Principessa, met de aanmerking, dat zij den tweeden bouquet van het garneersel eenigzins verplaatst had, om het steile van het opmaaksel een weinig te breken. Een' opmerker, als schilfern, kon het echter niet ontgaan, dat zij dáárom alleen niet verbleekte, omdat zij heden 'toch van blanketsel had gebruik gemaakt, en dat er eene uitdrukking van diepgaande ontroering lag in dien éénen vlugtigen blik, welken zij op edward wierp. Van dezen voelde schilfern den arm in den zijnen sidderen, hoewel hij ook met eenen glimlach den Graaf eene aardigheid zeide over de betooverende verrassing, welke hij hem had voorbehouden, door hem bij de schoonste vrouw van Italië in te leiden.
‘Want ik heb meer Italiaansche vrouwen gekend! vroeger, bij eene reis langs de Appennijnen,’ voegde hij er bij, met eenen snijdenden blik op horatia, die nu moest gaan zitten.
‘Gij hebt meer in Italië gereisd, Mylord?’ vroeg oloferno.
‘O, Signor Conte! lang, zeer lang geleden, zóó lang, dat er mij weinig van heugt; ik was toen nog bijna een kind.’
‘En Mylord komt nu?’ vroeg mancini met eenige verstrooijing; want hij zag iemand binnenkomen, in wien hij belang stelde.
‘Van Parijs, Monsignore!’ antwoordde glenhouse, zonder het oog van horatia af te wenden.

{==192==} {>>pagina-aanduiding<<}

‘Van Parijs!’ riep de Principessa di scala; ‘inderdaad, dan zijt gij ook niet te Turin gekomen, om u te vermaken!’
‘Integendeel, ik hoop hier meer te vinden, dan in de Fransche Hoofdstad,’ sprak de Engelschman dubbelzinnig; en met het kennelijk doel, om der Dame een verder gesprek af te snijden, begon hij tot mancini: ‘Reeds schonk uw Turin mij Mijnheer schilfern als geneesheer, als vriend! Ik ben wel achteloos, hem nog niet te hebben voorgesteld.’
‘Mijnheer schilfern is altijd voorgesteld, als men hem ziet,’ hernam oloferno hoffelijk; en zachter zeide hij tot den Duitscher: ‘Ik bid u, Doctor! sla de Marchesa toch naauwkeurig gade; er is iets koortsachtigs in hare levendigheid, dat mij ontrust, vooral na hare matheid van dezen morgen.’
‘Ik beloof het u, ik zal haar waarnemen, Signor Conte!’
‘Horatia! gij hebt Signor schilfern heden voor het eerst, breng hem een weinig op de hoogte van het gezelschap;’ en fluisterend voegde hij er bij: ‘Praat dan toch ook eens met den Engelschman; ik heb Monsignor nicolo gezien, en ik moet hem iets zeggen.’
De Marchesa knikte toestemmend, en tot verder antwoord nam zij schilfern naast zich.
‘Signor schilfern kan er niet aan twijfelen, dat ik alles doen zal, wat hij van mij kan wenschen!’
De Principessa di scala had zich verwijderd met iemand, die haar voor den eersten dans vroeg. Mancini was aan het andere eind der zaal. Lord glenhouse liet, met eene ligte buiging, den man, met wien hij intus-
{==193==} {>>pagina-aanduiding<<}
schen gesproken had, aan zich zelven over, en die twee menschen, welke elkander zóó veel moesten te zeggen hebben, bleven nu ongemerkt en alleen in het midden van die groote zaal, waar alles praatte en woelde en zich verdrong; waar het Italiaansche gebarenspel het puntige der Fransche phrases nog meer uitdrukking gaf, of het koude Engelsch eenigen gloed bijzette: want het zoude dwaas zijn geweest, zoo iemand in een Salon van de bonne Société de landtaal gezocht had. Piemonteesch! foei!
Wat was dat flaauw, die groote ontmoeting tusschen die twee echtgenooten, die zóó van elkander gescheiden waren en die zich zóó terug vonden; wat waren die korte woorden voor ieder, die niets van hen wist? nietsbeduidend en alledaagsch! En toch, wat was het een vreesselijk tragische toestand van die vrouw, die beleedigd had, en zich beleedigd achtte: die partij en regter vóór zich zag; en van dien man, die een kind kwam terug eischen en rekenschap ging vragen van eene echtbreuk! Met zoo weinig pathos worden de groote drama's in het gewone leven afgespeeld; daarom is het goed het ontleedmes te nemen, en de geblankette opperhuid een weinig op te ligten, om te zien, welke glimlachjes dolksteken zijn, en welke koude bewegingen diepe wonden, en welke onverschillige woorden kwaadaardig kwetsend.
Glenhouse trad zoo digt bij horatia, als de étiquette het hem slechts veroorloofde, toen, met eene zachte, maar gebiedende stem, waarin eene zekere angst onmiskenbaar was, zeide hij haar: ‘Mylady jefferies! zeg mij iets van ons kind?’ Horatia zag hem aan, alsof zij hem niet begreep, en haalde even de schouders op.

{==194==} {>>pagina-aanduiding<<}

‘Leeft mijn kind nog, Mevrouw?’ herhaalde hij met inspanning.
‘Mylord glenhouse schijnt zich niet te herinneren, dat hij aan horatia di zoni werd voorgesteld,’ antwoordde de Dame, en wierp een' blik op schilfern.
De Engelschman meende haar te begrijpen.
‘Horatia di zoni, of palcetti, of mancini! zoo als gij wilt, Lady jefferies! alleen antwoord snel en met waarheid op mijne vraag. Het is de voorwaarde, waarop ik geene rekenschap wil eischen van de verloopene jaren! Gij kunt vrij spreken voor Mijnheer schilfern; ik had een' vertrouwde noodig. En hij weet alles.’
‘Mijnheer schilfern is inderdaad niet te veel bij dit onderhoud, al ware het alléén om te getuigen, dat gij in ijlende koorts spreekt of in waanzin.’
De jonge Lord wreef zich het voorhoofd, als begon hij zelf aan zóó iets te gelooven.
Daarop hernam hij met zachtheid: ‘Het is misschien mijn naam, die u in verwarring brengt. Weet dan: ik ben Lord glenhouse geworden, door den dood van mijn' oudsten neef; maar ik ben altijd jefferies! edward jefferies! gij herkent mij toch, het is niet mogelijk, dat gij mij niet herkent?’
‘Bij de Madonna! het is mij volmaakt hetzelfde, hoe gij u noemt,’ hernam de Marchesa. ‘En het is altijd moeijelijk, iemand te herkennen, dien men nimmer te voren zag.’
‘Het geldt het belang van uw kind, horatia!’ hernam glenhouse met bleeke lippen en gedwongen kalmte. ‘Zoo gij redenen hebt, om u nu niet te verklaren, noem mij het uur, waarop wij spreken kunnen.’

{==195==} {>>pagina-aanduiding<<}

‘Ik ben volkomen overtuigd, Mijnheer! dat wij elkander niets te zeggen hebben.’
‘Zoo gij u vermomt in de vrees, dat ik u zal terug eischen van uwen minnaar, leg dan dit masker af. Er zijn voorwerpen, die men verliezen kan, zonder ze terug te vragen, van wien men ze heeft opgeraapt.’ De Marchesa sprong op als eene gewonde tijgerin. Zij opende den mond, alsof ze een beslissend woord spreken ging. Snel echter bedwong zij zich, wendde het hoofd af, en zag den Doctor aan. Die blik van haar donker blaauw oog was hijna smeekend. Die blik had zich herhaald, na iedere vraag van den Engelschman, alsof zij ieder harer antwoorden uit de oogen van den geneesheer moest lezen. Schilfern fronste de wenkbraauwen.
Toen zeide de Signora horatia tot hem:
‘Vindt gij niet, Doctor! men moet Engelschman zijn, om tot eene onbekende vrouw zóó te spreken als uw patient.’
De Lord stiet driftig den stoel weg, waartegen hij had geleund; schilfern stond op en gaf hem den arm.
‘Herinner u, dat hartstogtelijkheid hier belagchelijk is,’ fluisterde hij hem toe.
‘Gij hebt gelijk; ik vergat mij zelven.’ En daarop wendde hij zich tot horatia. ‘Uw spel was uitnemend, Mevrouw! gij kunt met Mistress siddons wedijveren. Ziedaar!’ en hij wierp haar zijne beurs in den schoot, met een' doodenden blik van verachting. ‘Eene gewone tooneelspeelster betaalt men niet zoo goed. Kom, Doctor!’ en met eene diepe spottende buiging verwijderde hij zich.

{==196==} {>>pagina-aanduiding<<}

Horatia schudde de beurs van zich weg, met de beweging van een jong meisje, dat eene spin op haar kleed ziet. Toen eerst liet zij, met eenen diepen zucht, het hoofd nedervallen op de borst, en niemand dan zij heeft het kunnen weten, hoe bitter de twee tranen waren, die zij daarbij met de gloeijende hand zich van de oogen wischte.
Eenige minuten daarna kwam mancini bij haar terug. Zij had zich nu weder geheel hersteld.
‘Zoo alléén, Mevrouw! in het midden van uwen cirkel?’ vroeg hij verwonderd.
‘Ik had hoofdpijn; ik heb het een paar menschen gezegd, en ze zijn beleefd genoeg, mij een' oogenblik met vrede te laten. In ernst, oloferno! gij zult mij verpligten, met al deze lieden spoedig te verwijderen. Ik voel op nieuw koorts, en rust is mij noodig.’
‘Goed! maar hebt gij iets gehad met den Engelschman?’
‘Waarom vraagt gij dit?’
‘Hij is plotseling vertrokken met zijn' geneesheer, en hij heeft van mij afscheid genomen, met een paar woorden over u, die zóó boosaardig waren, dat ik hem wel een' dolk in de keel had willen duwen, en toch zóó tergend beleefd, dat ik belagchelijk geweest ware, met hem uit te dagen.’
‘Wij hebben getwist. Hij wilde mij te Napels gekend hebben; maar ik was nog een kind, toen hij dáár kan geweest zijn. En nu, Monsignore! laat mij een paar vrouwen toespreken en leid mij dan naar mijne kamer; ze zullen, zonder mij, wel dansen.’


{==197==} {>>pagina-aanduiding<<}

VII. Des anderen daags.

‘Kunt gij u een denkbeeld maken van zooveel kunst, van zooveel onbeschaamdheid?’ sprak glenhouse des anderen ochtends tot zijnen arts, die bij hem was.
‘Gij hadt mij beloofd, dat gij haar vergeten zoudt, Mylord! Het tooneel van gisteren heeft u wel wat veel geschokt.’
‘Haar vergeten? Bij den Hemel! is dát een wezen om te vergeten? Ware zij niets geweest dan de vrouw, zoo als ik haar meende te kennen, dán zeker was mij dit mogelijk. Ik had mij voorbereid niets voor haar te gevoelen. Ik was besloten mij door geene uitvlugten te laten afschrikken, mij over niets te verwonderen; maar voor eene zoo verregaande vermetelheid, voor een zoo hardnekkig en koelzinnig verloochenen van elk gevoel, had ik haar zelfs niet in staat geacht. Éénmaal toch zijn er oogenblikken geweest, waarin zij mij heeft lief gehad. Ik stond dáár nu toch vóór haar als haar noodlot, als een zwaar beleedigde, die regt op haar had, en die dat regt kon gebruiken, door zich op haar te wreken. Ik stond vóór haar, plotseling, onverwacht, in het midden van haar feest, als eene dreigende spookge-
{==198==} {>>pagina-aanduiding<<}
stalte, als de geest van banquo, en....heeft zij ook slechts éénmaal verbleekt, ook slechts éénmaal gesidderd? Heeft zij niet den moed gehad te spotten? En het was toch de toekomst van haar kind, waarmede zij schertste! Of zoo dat kind niet leeft, en zoo zij zoo weinig moederlijk instinkt gehad heeft, om het vermoord te hebben na de geboorte, dan moest toch de stem van den vader haar met huivering hebben doen terugdenken aan de misdaad! En toch geen traan, geen trek van het gelaat, die zich vertrok. Zij heeft haar oog niet neêrgeslagen. Zij is erger dan messalina. Zóó moet messalina voor claudius gestaan hebben! Maar, bij God! ik ben claudius niet. Gij glimlacht?’
‘Omdat gij ongevergd zoo veel spreekt.’
‘Dit alles windt mij op. Ik gevoel behoefte, mij te uiten. Gij hebt wèl gezegd, die gewaarwordingen grijpen mij aan; maar ik voel mij leven. En, bij mijn Pairschap! ik wil niet sterven, voordat die vrouw gestraft is.’
‘Wat denkt gij te doen?’
‘En toch bij dit alles, wat was zij schoon!’ vervolgde glenhouse, de vraag niet beantwoordende. ‘Er is geene soort van vrouwen-schoonheid, die mij ooit zóó heeft getroffen als de hare. Zij heeft iets, waarvan men nooit verzadigd is, dat altijd weêr op nieuw verrast en aantrekt. Ik geloof, schilfern! op mijn woord als edelman, ik geloof het, dat zij mij weêr aan hare voeten had gezien, zoo zij mij door één' traan vergiffenis had gevraagd. Waarom huist in dit wezen niet de deugd van espaleto's vrouw!’
‘Zij moet eene kracht van wil hebben, eene sterkte

{==199==} {>>pagina-aanduiding<<}
van geest, en eene heerschappij over zich zelve, die zelfs geen man kan bereiken.’
‘Niet waar? want ik kon mij niet meester blijven.’
‘Maar zoo nu eens deze onnavolgbare zelfoverwinning deugd ware?’
‘Deugd! hoe moet ik dát begrijpen?’
‘Ik meen daarmede liefde voor u: liefde voor een echtgenoot is toch wel de deugd eener vrouw!’
De Engelschman borst uit in eenen luiden lach.
‘Doctor! gij hebt invallen, die onuitsprekelijk aardig zijn. Zij liefde! liefde voor mij! nog!’
‘Ik heb niet gezegd: is, maar alléén: indien het ware....’
‘Ja, indien dat zijn kon, schilfern! dan was er immers geen offer te zwaar, om deze liefde te verdienen!’ hernam glenhouse, met eene warmte, die hem wangen en oogen deed gloeijen. ‘Maar ziet gij, dat is eene hersenschim, de dolste misschien, die er ooit in het hoofd van een' dweeper is opgekomen.’
‘Het is eene hersenschim,’ herhaalde schilfern, met eenen naauw merkbaren glimlach, terwijl hij zijnen hoed nam; ‘maar daar men zich het leven zoet maakt met zulke hersenschimmen, raad ik u, daarop voort te denken: het is mijn recept voor heden! En nu ga ik zien, hoe de Marchesa geslapen heeft na haar bal. Hebt gij iets aan haar?’
‘Zeg haar, dat zij mij een onderhoud onder vier oogen schenken moet, dat ik haar geheim weten wil, al zou ik het door de magt des regters aan de stugge keel ontwringen; al zou ik ook der wereld eene Lady glenhouse moeten toonen, die de minnares was van eenen mancini!’

{==200==} {>>pagina-aanduiding<<}

De Engelschman had dien laatsten volzin nog niet geheel uitgesproken, toen reeds de man, wiens naam hij met zooveel minachting had genoemd, ademloos de kamer binnenstormde en zich vóór hem plaatste, met bleeke lippen, met blikken, die van gudsenden toorn getuigden, en met gebaren, die bijna dreigend waren.
‘Zoo gij evenveel moed hebt tegen een' man, als tegen zwakke vrouwen, Mylord! heb dan de goedheid, een paar woorden met mij te spreken.’
‘Heb vooraf de goedheid, te gaan zitten,’ antwoordde glenhouse, die terstond weder zijn' gewonen koel spottenden toon aannam, toen hij niet meer alléén was met zijn' vertrouweling: ‘gij zijt mij welkom, ofschoon uwe intrede eenigzins vreemd is en onstuimig voor een eerste bezoek.’
De kalme bedaardheid van glenhouse werkte eenigermate terug op den Italiaan, die, een weinig beschaamd over zijne hevigheid, met meerder matigheid hervatte, terwijl hij zich nedervallen liet op den stoel, dien schilfern hem aanbood.
‘Het is zoo, ik ben met overijling binnengekomen, zonder mij te doen aanmelden, en met woorden, die vreemd konden schijnen, als gij niets wist; maar na hetgeen er gebeurd is, moest gij zoo iets verwachten...Zeg mij, waar is horatia?’
‘Als ik er belang in stelde, dat te weten, zoude ik die vraag aan u gedaan hebben.’
‘Ontken niet, dat gij weet, waarheen zij vertrokken is. Gij zult mij voldoening geven!’
‘Vertrokken!’ herhaalde de Engelschman, met vrolijken blos op het ziekelijk, bleek gelaat, en verzon

{==201==} {>>pagina-aanduiding<<}
in een gepeins, waarbij een zachte glimlach om zijnen mond speelde.
‘Het is onmogelijk, dat gij er buiten zijt. Begrijp, Doctor! Mylord heeft gisteren lang met haar gesproken; zij heeft mij zelve gezegd, dat hij aanspraak heeft willen maken op hare bekendschap; men heeft hem terstond daarop in eene zekere gemoedsbeweging zien vertrekken, nadat hij mij zeer zonderlinge woorden had toegeworpen, en in dezen eigen' nacht is horatia ontvlugt; terwijl zij mij een billet achterlaat, dat spreekt van pligten, waaraan zij toevallig is herinnerd geworden; van banden, die zij te ligtzinnig heeft verbroken, en van een voornemen, om zich onverdeeld toe te wijden aan betrekkingen, die haar dierbaar waren. En dat zijn duidelijk voorwendsels: van betrekkingen weet ik niets, ik, die toch hare gansche geschiedenis ken, en banden heeft zij geene andere, dan die haar hadden moeten binden aan mij, in liefde, en, ik durf bijna zeggen, in dankbaarheid. Het is blijkbaar, dat scherpe woorden van u haar hebben gewond,’ ging hij voort tot edward, ‘en tot dien stap overgehaald. Het verwondert mij alleen, dat gij haar nog niet gevolgd zijt. Gij ziet, dat wij duëlleren moeten.’
‘Nog niet duidelijk,’ antwoordde de jonge Lord, wiens oogen schitterden, en die toegeluisterd had met eenen glimp van genoegen, welken hij te vergeefs poogde te verbergen.
‘Tegen een duël verzet ik mij als geneesheer,’ sprak schilfern. ‘Mijnheer de Graaf oloferno mancini is te veel een man van eer, om zich met een' zieke te meten.’

{==202==} {>>pagina-aanduiding<<}

‘O, wat dàt betreft!’: hernam glenhouse lagchend, ‘ik heb genoeg behendigheid, om een weinigje kracht te vergoeden; maar toch neem ik uwe uitdaging niet aan, Graaf! omdat ik zeer weinig lust heb, Lady glenhouse villiers tot het onderwerp van een duël te maken.’
‘Uw naam?’ riep oloferno, opspringende, ‘Mijn God! hebt gij haar dan gehuwd?’
‘Ja Monsignore, maar vele jaren, vóórdat gij haar hebt gekend. Gij ziet, dat ik de uitdager had kunnen zijn. Ik ben het niet geweest. Ik houd niet van scènes. En Lady horatia heeft, zonder dat, wel genoeg opspraak gemaakt in de wereld. Zij heeft zwaar tegen mij gezondigd,’ vervolgde Lord edward, uit den lossen modetoon éénsklaps overgaande tot dien van eenen diepen ernst, welke iedere gedachte aan scherts weerde. ‘Zwaar genoeg, om nooit regt te hebben op vergiffenis; maar in den stap, dien zij nu gedaan heeft, en die niet werd afgesmeekt of afgeëischt, ligt toch een zweem van berouw en inkeer, die haar weder aanspraak geeft op mijne bescherming, nu zij vrijwillig heeft afstand gedaan van de uwe. Ik heb dus voorgenomen, hare eer te sparen als de mijne. Gij ziet dus, Graaf! dat wij niet duëlleren moeten.’
‘Ik zie, dat zij voor mij verloren is,’ antwoordde mancini, die zich in moedelooze verslagenheid naast glenhouse op de sofa wierp. ‘Ik erken, dat gij de beleedigde zijt; maar nu moet gij ook toestemmen, dat gij er niet onkundig van kunt wezen, waar zij zich bevindt.’
‘Op mijne eer! ik weet er niets van. Als het waar-
{==203==} {>>pagina-aanduiding<<}
schijnlijkste denk ik mij, dat zij zich bij haar kind heeft gevoegd; want ik hoop nu met grond, dat dit kind nog leeft.’
‘Zij was dus moeder en zij heeft het mij nooit gezegd? dit alles heeft zij voor mij verborgen gehouden; nu echter heldert zich veel op, dat mij altijd onverklaarbaar was. Nog te Napels heb ik haar een huwelijk voorgeslagen, maar zij wees het lagchende af, onder voorwendsel van vrij te willen zijn.’
‘Kom, Graaf! laat ons elkander een wederkeerig vertrouwen schenken,’ sprak nu de jonge Lord, ‘dan zal het ons misschien mogelijk wezen, deze vrouw te ontraadselen.’
‘Het zij zoo, Mylord! hoewel het voor mij tot geene betere ontknooping kan leiden, dan tot bürger's:
‘Lasz fahren: hin ist hin!’
‘Ik zal onderwijl mijne patiënten gaan zien,’ zeide schilfern, ‘mijn' zieke, hier, kan ik voor dit uur gerust overlaten aan de behandeling van Monsignor mancini.’


{==204==} {>>pagina-aanduiding<<}

VIII. Tegenkanting van een' bondgenoot.

Uit mancini's verhaal begreep Lord edward, dat zijne echtgenoot eerst een' geruimen tijd, na hare vlugt uit zijne woning, naar Napels moest zijn teruggekeerd, dat haar verdwijnen dáár voor een uitstapje in het gebergte gegolden had, en dat zij, drie jaren lang, zeer terug getrokken, in palcetti's huis had geleefd. Daarna was zij weder in de wereld verschenen, en had er geschitterd als weleer, alléén was zij strenger geworden; men zag haar nooit zonder den ouden Prins, die nu geheel den toon van een' vader met haar had aangenomen. ‘Hij willigde minder in, zij gaf meer toe. Men merkte zelfs op, dat hij haar door één' blik, of één woord, dat ons toen onverschillig scheen,’ (sprak de jonge Graaf, wiens woorden wij slechts teruggeven zullen), ‘maar dat zeker zal gezinspeeld hebben op hare betrekking tot u, van hare grilligste luimen terugbragt; zij was zachter geworden, en men vermoedde, dat haar iets drukte, zoo werd mij ten minste gezegd, toen ik haar voor het eerst zag. Zeer jong, zeer schroomvallig, en toch te fier om te willen voorbij gezicn worden, te Napels weinig bekend, en geheel zonder bloedverwanten, had ik den steun noodig van eene vrouw, die

{==205==} {>>pagina-aanduiding<<}
den toon gaf; zij nam mij onder hare vleugelen, met de goedheid eener moeder, maar spotte met mijne dweepende hulde: want, ziet gij, met hoe koel een hart ik haar ook was genaderd, de betoovering van haren omgang ontvlamde mij tot een' hartstogt, die sterker werd bij hare kleinachting. Ik had voortaan ook hare liefde noodig, om te leven. Toch zoude ik niet gezegevierd hebben zonder den dood van palcetti. De jonge Prins, zijn kleinzoon, die vroeg buiten 's Lands gegaan was, kwam nu bezit nemen van zijn ouderlijk erfgoed. Bij de opening van het testament bleek het echter, dat hij dit voor de helft met de Marchesa di zoni moest deelen; zijn grootvader kende hem niets toe, dan hetgeen hij hem in den striktsten zin niet onthouden kon. In vlammende woede beschuldigde hij horatia van intrigue, van hebzucht, van bedrog zelfs, en dreigde haar met een proces. De jonge palcetti had echter geene reden om zich zoo verwonderd te toonen over de handelwijze van den overledene. Grootvader en kleinzoon hadden sinds lang in onmin geleefd. De laatste was in Duitschland heimelijk gehuwd met eene Protestantsche vrouw van geringe geboorte; de oude Prins had hem dat huwelijk nooit vergeven, en hem met eene geheele onterving bedreigd. Horatia alleen was in het geheim van dezen familietwist, waarvan de beide palcetti's de oorzaak met angstige bezorgdheid verborgen. Zij was echter veel te groot van hart, om gebruik te maken van dien toorn, ten nadeele van luigi. Schriftelijk en zonder voorwaarde deed zij afstand van haar regt; maar nu ook was zij zonder fortuin en zonder toevlugt. Te fier, om vergeten te leven, waar zij geheerscht had, wilde

{==206==} {>>pagina-aanduiding<<}
zij Napels heimelijk ontvlugten, te gelijk met het paleis Palcetti, en zij zoude vertrokken zijn, zonder klagt, en zonder vooruitzigt, zoo niet hare kamervrouw mij haar wanhopig besluit had verraden. Nooit voelde ik zoo als toen het geluk van rijk te zijn en onafhankelijk. Ik wierp mij zelven en mijn vermogen aan hare voeten. Zij nam liever de ondersteuning van eenen vriend, dan de aalmoezen van bloedverwanten; en.....om u het verdere te sparen, wij reisden naar Turin. Ik weet niet, waarom zij Turin boven iedere andere plaats de voorkeur gaf.’
Glenhouse had zich te zeer gemeenzaam gemaakt met het denkbeeld van den diepen val zijner gemalin, om zich zelfs bij al, wat dit verhaal bitters voor hem had, niet in zeker opzigt verruimd te gevoelen. Behalve hare onverklaarbare vlugt was er veel toch ter harer verschooning te zeggen. Een enkele slechts had hem in haar hart verdrongen, en eerst na langen tijd van eerbiedige hulde, toen haar bijkans geene andere keuze overbleef, had zij toegegeven, en nu, op het eerste woord van den echtgenoot, die verouderd was en kwijnend, had zij den jeugdigen, bloeijenden minnaar verlaten: daar lag toch veel genoegdoening in voor den man, die zich deze vrouw niet meer anders had voorgesteld, dan als de ijdelste, dartelste, ligtzinnigste en koel boosaardigste aller vrouwen; hij, die de vrouwen reeds zoo laag stelde, hij vond, dat de zijne op het einde nog wel niet erger kon zijn, dan menige andere, die voor deugdzaam doorging, en die aanspraak maakte op de achting der menschen.
Ééne gedachte, die hij alleen aan schilfern lucht gaf,

{==207==} {>>pagina-aanduiding<<}
begon hem echter te ontrusten, naarmate horatia voor hem in waarde rees. Zij kon tot haar kind zijn wedergekeerd, met het oogmerk, om het voor den vader te verbergen, en om alleen moeder te zijn. Zij was er zonderling genoeg voor, en zij had wel hare redenen om hem te ontwijken. ‘Ik wil van dit alles zekerheid, Doctor!’ had hij tot schilfern gezegd; ‘gij moet mij hier niet langer terughouden. Wij moeten Italië doorreizen, om haar te zoeken. Gij wilt mij immers vergezellen? zonder dat, val ik weder tot mijne oude zielskwaal terug.’
‘Ik verlaat u niet voordat gij hersteld zijt, te meer, daar uwe dubbele genezing voor mij een punt van eer is geworden, dat ik niet opgeef. Alléén moet gij er in toestemmen, nog eenigen tijd geduld te hebben, vóór wij op reis gaan. Ik dien mijne zaken te regelen. Ik ben wel zoo goed gevestigd in het vertrouwen dezer goede Piemontezen, dat een uitstapje mij niet schaden zal in hun gevoelen; maar het moet geene vlugt zijn. En daarenboven, ik waag uwe krachten nog niet aan vermoeijende togten en aan mogelijke teleurstellingen.’
‘Dat wil zeggen: gij brengt mij hinderpalen in den weg, om uw eigen belang, of om mij te ergeren,’ hernam glenhouse knorrig.
‘Neem dat, zoo als gij wilt, Mylord! alléén herinner u, dat gij beloofd hebt, mijn' raad in alles te volgen.’
‘Maar, mensch! bedenk dan toch, dat zij in dien tijd aan het andere einde van Europa kan zijn.’
‘Dan zullen wij haar daar volgen, edward!’ antwoordde schilfern glimlagchende; ‘maar, geloof mij,

{==208==} {>>pagina-aanduiding<<}
eene vrouw brengt haar kind niet zoo ver buiten hare landpalen, en zij zal beter zijn uit te vinden, als zij gevestigd is, dan terwijl zij vlugt.’
‘Gij doet met mij wat gij wilt; maar ik zeg u, ik zal ziek worden van ongeduld.’
‘Dan zal ik u oppassen.’
‘En ik zal sterven!’
‘Gedenk mij dan in uw testament.’
‘Neen, in ernst, ik zweer u, dat gij op geen uur goede luim van mij kunt rekenen, totdat ik in mijn' reiswagen zit.’
‘Reken gij dan tot zóólang op mijne lijdzaamheid,’ sprak de Duitscher; terwijl hij zijn afscheid nam.
Glenhouse had zich zelven zeer goed beoordeeld, toen hij schilfern een' knorrigen patiënt aanzeide: hij had inderdaad onverdragelijke luimen; doch de Doctor had zich met een onverzettelijk geduld gewapend, en, ondanks bitsheden en kwade luim, bleef hij nog altijd het verlangen van zijnen zieke martelen door zijn onverklaarbaar uitstellen der reis. Eindelijk op zekeren dag kwam hij met een opgehelderd gelaat bij glenhouse, die hem van ergernis den rug toewendde, toen hij binnenkwam. - ‘Zwijg maar, Doctor! ik weet vooruit reeds, wat gij zeggen zult. Gij hebt zeker weêr een' nieuwen vond om mij te ergeren. Gisteren had de Gravin D. een zenuw-toeval; van daag zal de Graaf wel eene beroerte hebben.’
‘Integendeel, Mylord! zij zijn beiden volmaakt wèl. En ik kom u voorstellen, om overmorgen op reis te gaan.’
‘Zoo! bij den Hemel! dat is goed; want ik was reeds met groves overeengekomen, om....’

{==209==} {>>pagina-aanduiding<<}

‘Toch niet, om zonder mij weg te sluipen?’
‘Neen! want de statige Master groves zou er zich niet toe hebben laten overhalen. Ik geloof dat gij mijne bedienden tegen mij hebt omgekocht; maar mijn kamerdienaar zou vooruitgaan naar Napels, om berigten in te winnen.’
‘Dat is dan nu onnoodig. Maar ik moet u iets vragen: gevoelt gij u niet beter?’
De Engelschman zweeg.
‘Ontken het niet!’ vervolgde de Doctor, zijne hand nemende: ‘gij wordt sterker, naarmate gij spijtiger wordt. En gij zult mij weldra kunnen missen.’
‘Missen, schilfern? Bij God! wie spreekt er van u te willen missen?’ riep de Lord, met tranen in het oog zich aan zijne borst werpende. ‘Hoe zal ik voortaan kunnen leven zonder u? Maar het is waar, ik was ruw, wrevelig, ondankbaar; ik heb u beleedigd: wilt gij vergeven?’
‘Dat kan ik niet; want om te kunnen vergeven, moet men boos zijn geweest. Tot een teeken, dat gij verzoend zijt, komt gij morgen bij mij eten. Mijn huis heeft een liefelijk uitzigt op de rivier, en ik zal u in gezelschap brengen met iemand, in wien gij belang zult stellen. Beloof mij, dat gij komt.’
‘Dat is afgesproken!’


{==210==} {>>pagina-aanduiding<<}

IX. De list van den doctor.

Ofschoon Mylord glenhouse villiers zeer weinig behoefte had aan eenige nieuwe kennismaking, vooral in zijne tegenwoordige gemoedsgesteldheid, bevreemdde het hem toch eenigzins, dat hij zijnen geneesheer alléén vond, toen hij op het bepaalde uur aan diens huis kwam. En toch, het was zoo. Eene keurige tafel, met alles wat een' verwenden smaak tot eetlust prikkelen kon, maar slechts twee couverts, niemand dan den Lord en zijnen gastheer. De laatste vergoedde echter, door zijne vrolijke luim, door belangwekkende anekdoten uit zijn beroepsleven, en door alles, wat vernuft en vinding aangenaams kunnen geven aan het vertrouwelijk gesprek, de afwezendheid van gezelschap. Edward merkte op, dat hij in eene buitengewoon vrolijke stemming was, dat er bijna schalkheid lag in de blikken, die hij soms op hem wierp, en hij begon te begrijpen, dat de Duitscher eenige verrassing met hem voor had, en dat het iets goeds moest zijn, was duidelijk uit zijne gulhartige scherts. Onwillekeurig gaf hij toe aan een onzeker vooruitzigt van genoegen, en des te eerder liet hij zich medeslepen door de opgewon-
{==211==} {>>pagina-aanduiding<<}
denheid van schilfern. Het dessert was nog niet regt afgeloopen, toen er gescheld werd.
‘Daar is hij!’ riep schilfern, vlugtig op zijn horologie ziende.
‘Wie? de man, met wien gij mij in kennis wilt brengen?’
‘Ja, Mylord! maar indien wij nu van zijne tegenwoordigheid al het voordeel zullen hebben, dat ik er van verwacht, zult gij wèl doen u af te zonderen in het kabinet hier naast aan; wij laten die middeldeur open: de dunne gazen gordijnen hinderen u niets in het gehoor, en er is eene sofa, waar gij middelerwijl siesta kunt houden. Gij zult dan den man beter leeren kennen, dan door eene beschrijving. Maar voor alles bid ik u, niet te voorschijn te komen, noch u in iets te mengen, wat er ook voorvalle. Uwe hand daarop!’
‘Doctor! gij doet mij lagchen met uw' kluchtigen ernst; dáár zal dan wel iets gewigtigs voorvallen tusschen dien vriend en u?’
‘Gij zult het hooren, glenhouse! maar nu, verwijder u!’
Schilfern had nog niet uitgesproken, toen zijn bediende binnentrad, om te zeggen, dat de Heer dáár was.
‘Laat Mijnheer schielijk hier,’ beval de geneesheer, terwijl hij snel op de tafel het een en ander schikte, alsof slechts één persoon het middagmaal had gehouden.
De man, die toen binnentrad, was iemand van eene kleine gestalte, in kleeding en houding een volmaakt fatsoenlijk man, en van een niet geheel onaangenaam voorkomen. Hij moest wel vijftig jaar zijn, en hij ware zeker grijs geweest, zoo eene zeer modieuse pruik hem

{==212==} {>>pagina-aanduiding<<}
het eigen haar niet had vergoed. Sterk sprekende trekken, kleine levendige zwarte oogen, die nooit in rust waren, een spitse, eenigzins gebogen neus, een ingevallen mond met fijne lippen, en eene scherpe vooruitstekende kin, zoude hem, op zich zelven, reeds hebben verouderd, zonder de vijandelijke aanslagen van den tijd, waartegen hij zich echter door kunst zooveel mogelijk had verdedigd: het was iemand, die er vroeger goed moest hebben uitgezien, en die alle aanspraken nog niet had opgegeven.
‘Mijnheer schilfern! geneesheer van Sir edward jefferies, zoo ik hoop!’ begon hij, na eene hoffelijke buiging.
‘Juist, Mijnheer! ik had de eer u te schrijven; Mijnheer rigotier, niet waar?’
‘Zoo is het, Mijnheer de Doctor!’
‘Ik ben regt verheugd, dat gij nog tot de reis besloten zijt.’
‘Moest ik niet? Sir edward was nog meer mijn vriend dan mijn kweekeling, en daarenboven uwe woorden waren dringend. Ik hoop niet, dat ik te laat kom?’
‘Men zoude om minder van uwe bergen afdalen, dan om in het testament van een' rijken Lord te staan; want Sir edward is Pair geworden door den dood van Mylord glenhouse, zijn' neef.’
‘Ik geloof, dat wij elkander zeer goed zullen verstaan; maar ik bid u, Mijnheer! het is toch immers niet te laat. Lord glenhouse! is hij waarlijk Lord! Hij moet nu onmetelijk rijk zijn. En hij heeft nu geene betrekkingen dan verre bloedverwanten, die hij veracht.’ Dit laatste sprak rigotier bijna zegevierend.

{==213==} {>>pagina-aanduiding<<}

Schilfern herhaalde aarzelend:
‘Geene betrekkingen; weet gij dat met zekerheid, Mijnheer?’
‘Geene, op mijne eer! geloof mij, daar zijn zeer goede gronden, waarop ik dit zeg.’
‘Gij rekent dus Lady jefferies voor niets? gij rekent dus niet op haar kind?’
‘Mon Dieu! Mijnheer de Doctor! hoe weet gij van eene Lady jefferies, van een kind?’
‘Stel u gerust, Mijnheer rigotier! verbleek niet zoo zeer. Neem een glas champagne en herstel u: dat is eene zaak, waarover wij het zamen wel ééns zullen worden, waarover wij op ons gemak praten kunnen, totdat het slaapmiddel van Mylord heeft uitgewerkt.’
Rigotier glimlachte met moeite, toen hij snel den aangeboden' drank naar binnen stortte; daarop stamelde hij met eene angstige verlegenheid, die hij niet meester was: ‘maar....om Gods wil, Mijnheer! hoe is het mogelijk, dat gij weet....?’
‘Niet vreemd,’ hernam schilfern, met eenen rustigen glimlach. ‘Ik heb Lady jefferies onder behandeling, de bleeke kwijnende vrouw heeft mij haar vertrouwen geschonken; het toeval gaf mij ook juist Lord glenhouse tot patiënt, en....gij ziet, dat gij een weinigje in mijne hand zijt.’
‘Gij kunt mijn vijand niet wezen,’ hernam rigotier, nog meer verlegen; ‘gij kunt er geen belang bij hebben, mij in het verderf te zien. Doe mij eene groote dienst, Doctor! en houd de echtgenooten van elkâar, zoo niet reeds Mylord....’

{==214==} {>>pagina-aanduiding<<}

‘O! die weet van niets. Ik heb u immers gezegd, dat ik de zaak onder ons wilde schikken.’
De Zwitser, die in schilfern een' mensch van zijne gehalte meende te zien, even belangzuchtig, even listig en niet minder scherpzinnig, dan hij zelf, dacht uitnemend goed te raden, wat de Doctor met dit laatste bedoelde; ook hernam hij zijne vermetelheid en zijnen moed. - ‘Het is toch een uitstekend genoegen, met lieden te onderhandelen zonder vooroordeelen en van fijne beschaving,’ hervatte hij: ‘ik ben er zeker van, dat ik u zoo volkomen begrijp, alsof wij elkander jaren lang gekend hadden. Het is niet te denken, dat Mylord in zijn testament zijn' trouwen Esculaap zal vergeten, evenwel, nu ik hier ben, is er iemand, die invloed genoeg heeft, en daarbij den goeden wil, om hem zijne verpligtingen te herinneren. Alléén is het ook dáárom zaak, Lady horatia te verwijderen: zóó iets valt een' arts niet moeijelijk; een reisje naar de baden, naar de bergen, of naar de valleijen is ligt uitgevonden, en wordt altijd gevolgd.’
‘Daarvan straks; maar ik moet u toch zeggen, dat gij die zaak uiterst onhandig hebt aangevat, voor een' man van uwe schranderheid.’
‘Onhandig? Integendeel, mijne handelwijze met Lady jefferies was eene fijne berekening, gegrond op mijne kennis van het menschelijk hart.’
‘Maar toch, Mijnheer rigotier! toch! haar van liefde te spreken! de echtgenoot van eenen man, van wien gij afhingt, zonder zeker te zijn.....’
‘Ja, dat was eene fout. Maar dat lag ook niet in mijn plan; dat was een oogenblik van hartstogt, waar-
{==215==} {>>pagina-aanduiding<<}
aan ik toegaf, en dat alleen de mijn te schielijker deed springen.’
‘Ik dacht anders, dat juist dit tooneel....’
‘Aanleiding gaf tot hare vlugt? Zeker niet, het heeft die slechts iets verhaast; maar dat zal zij u verzwegen hebben. Luister: dit huwelijk had nooit in mijn plan gelegen; daarvoor had ik waarlijk mijn' kweekeling niet opgevoed, niet zóó opgevoed, om hem de kinderen eener Italiane tot erfgenamen te geven. Toen het echter gesloten was buiten iedere mogelijke kansrekening, begreep ik, dat mijne rol voortaan was uitgespeeld, dat mijn Sir zich niet gelukkig genoeg gevoelde door mijne stelsels, om mij zijn' oudsten zoon toe te vertrouwen. De echtgenooten moesten dus twisten en gescheiden worden. Bij mijne aankomst op de Villa echter was alles nog dweepende liefde: dat leefde als jonge tortelduiven; dat was te moeijelijk, om den vinger te zetten entre l'arbre et l'écorce.
‘Jefferies reize naar Napels gaf mij eene goede kans. Ik vergiftigde horatia's hart door wantrouwen, en toen de akker goed was voorbereid, liet ik dood eenvoudig de brieven slingeren, die Sir edward mij even vóór en nà zijn huwelijk geschreven had. Als gij glenhouse kent, weet gij zijne zonderlinge denkwijze over de vrouwen en het huwelijk, zijn volstrekt ongeloof aan alles, zijn wantrouwen aan elk menschenhart; deze brieven waren er de getrouwe afdruk van. Ze waren geschreven in de hitte der eerste teleurstelling over horatia's eigenbatige eischen. Ik behoef u niet te zeggen, wat ze bevatteden, hoe zij beöordeeld werd, hoe kwaadaardig kwetsend zij moesten zijn voor eene dweepende

{==216==} {>>pagina-aanduiding<<}
ziel, als de hare, die nog niet ééne hersenschim had opgegeven; ik wist het, dat moest doorvlijmen, dat moest snijden, dat moest dooden, en zoo is het ook gebeurd. Zij hebben elke liefde in haar gedood, en dien vlammenden hartstogt gebluscht. Ik zag er weldra de uitkomst van; van dien oogenblik af had zij besloten, eenen gemaal te ontvlugten, die haar het huwelijk had toegeworpen als eene aalmoes. Met schijnbaren schrik over mijne onachtzaamheid, beschuldigde ik mij, dat deze brieven in hare handen waren geraakt. Zij dankte den Hemel voor deze inlichting, en wilde meer weten. Na lange smeekingen gaf ik eindelijk toe. Ik verhaalde haar alles. Ik liet haar haren edward kennen, zoo als ik hem kende. Ik spaarde haar het verhaal der weddenschap niet, die aanleiding had gegeven tot hare kennismaking. Ik vraag, of na dit alles eene vrouw, als zij, een' man als dezen, verafschuwen moest. Ook haatte zij hem met al de sterkte van hare vorige liefde. Haar kind zoude nooit een' vader kennen, als jefferies. Ik deelde zóó geheel in haar vertrouwen, dat ze met mij de toebereidselen tot haar vertrek wilde regelen. Zeker, dat die echtgenooten elkander nooit weder zouden ontmoeten, wilde ik nu ééne kans wagen voor mijnen hartstogt. Het was vermetel, dwaas! ik beken het, maar gij hadt haar ook moeten zien, zoo als zij toen was. Daarenboven, hare gulle vertrouwelijkheid bedroog mij. Ik geloofde niet veel aan de betoovering van mijn uiterlijk; maar de behoefte aan troost, de wanhoop, de zucht, om zich te wreken zelfs, moesten haar in mijne armen voeren, meende ik, en...ik sprak haar van mij zelven. Er viel een tooneel voor, waarbij ik

{==217==} {>>pagina-aanduiding<<}
niet de gelukkigste rol speelde; doch dat heeft zij u zeker medegedeeld. Daarna was het afgedaan tusschen ons. Zij heeft van een' anderen kant hulp gezocht. Zij ontving brieven uit Napels, niet van de hand van jefferies. Zij schreef terug aan palcetti, haren voogd, en op zekeren nacht was zij niet meer dáár. Ik kon gerust mijn' Sir edward afwachten; aan eene verzoening zoude geen van beide denken, alléén op een sterfbed....een sterfbed is iets gevaarlijks. Voor het sterfbed behoede mij mijn goed gesternte en gij!’
‘Wij zullen alles regelen vóórdat het zóó ver komt. Ik zeg niet meer dat gij zonder overleg hebt gehandeld; en nu tot onze zaak! Hoeveel inkomen geniet gij van Sir edward?’
‘Duizend pond. Niets meer, niets minder; ziet gij, ik leef er van.’
‘Wel nu dan, Mijnheer rigotier! Lady jefferies stelt u voor, dat jaargeld met nog vijf honderd pond te vermeerderen, zoo gij een schriftelijk bewijs wilt geven van hare onschuld, en van de wijze, waarop gij haar tegen haren gemaal hebt ingenomen.’
‘Wat! wat zegt gij?’ riep de Zwitser, opspringende. ‘Mijn God! zijt gij in het belang van Lady jefferies?’
‘En in het uwe. Gij zult het moeten erkennen!’
‘Het is gruwzaam, iemand door zulk eene list in een' valstrik te lokken. Gij hebt mij schandelijk bedrogen.’
‘Vergeef mij. Er zijn lieden, die men alléén met hunne eigene wapenen bevechten kan. Gij hebt wel bedrog gebruikt tegen eene vrouw!’
‘Peste! dat ik daar niet op verdacht was!’

{==218==} {>>pagina-aanduiding<<}

‘Quandoque dormitat Homerus!’ antwoordde schilfern lagchende. ‘Gij zult wel de goedheid hebben te doen, wat ik van u vraag. Voor het overige spaart het u een geregtelijk verhoor....’
‘Dat is eene dwaasheid. Ik heb niets gedaan, dat vatbaar is voor openlijke vervolging; en toch,’ voegde hij er nadenkende bij, ‘met het vermogen van Lord glenhouse bewijst men alles! Evenwel, ik kan alles ontkennen.’
‘Gij handelt wijzer met vooruit toe te geven.’
‘Maar schriftelijk....men zou er misbruik van kunnen maken.’
‘Vrees daarvoor niet. De partijën bedekken de zaak liever met een' sluijer. Gij wisselt uwe bekentenis uit, tegen eene lijfrente van vijftien honderd pond. Gij begrijpt, Lady jefferies heeft dit noodig voor hare verzoening.’
‘Maar die verzoening zelve was onnoodig!’
‘Anderen gelooven het tegendeel. Zal ik u papier en inkt geven?’
‘Maar de bekentenis....’
‘Maar de vijftien honderd pond....’
‘Gij hebt gelijk. En nu ik er toch eenmaal in ben....In 's Hemels naam dan: waar hebt gij eene pen? ik weet er, die voor vijftien honderd pond nog iets anders zouden teekenen. Maar waarborg mij een' veiligen aftogt.’ Bij deze laatste woorden zag hij op, en bevond zich alléén, terwijl zich eene levendige woordenwisseling verhief in het kabinet achter hem, waar wij Lord glenhouse verborgen weten.
Ieder gevoelt het beter, dan wij het beschrijven kun-
{==219==} {>>pagina-aanduiding<<}
nen, welk een uur deze onderwijl had doorgeleefd. Hoe zich zijne gewaarwordingen hadden afgewisseld, als de baren eener hevig bewogene zee. Hoe die doffe, laauwe onverschilligheid voor eenen storm van hartstogten plaats maakte. Hoe groot een' strijd het hem kostte, om zijn woord te houden aan schilfern, om rustig te blijven, en den booswicht niet door zijne verschijning te verpletteren; hij behield toch die magt op zich zelven. Hij gevoelde, hoe noodig het was, tot de geheele ontwikkeling van het schandelijke weefsel; maar ook toen hem niets meer te weten overbleef, wilde hij zich niet langer geweld aandoen. Reeds schoof zijne hand het gordijn terug, toen schilfern, die niet opgehouden had zijne bewegingen gade te slaan, door den gazen nevel henen, zich ijlings naar hem toewendde, om eene al te hevige uitbarsting te voorkomen.
Toorn tegen den misdadiger was zeker, nevens de dankbaarheid aan den welberaden' ontdekker der misdaad, de gewaarwording, welke op dit oogenblik het luidst sprak; ook ontvielen hem beurtelings woorden van dank en van afschuw; ook drukte hij zijn' schranderen geneesheer met innigheid de handen, terwijl hij hem te gelijk trachtte weg te schuiven, om den verwoester van zijn geluk te naderen; doch schilfern hield hem met kracht terug.
‘Niet alzoo, Mylord! Die geweldige gramschap voert tot niets goeds. Ik heb dien man in dit net gewikkeld, omdat het tot uwe volle overtuiging noodig was, en omdat ik op uwe matiging rekende; ik heb het beloofd, dat gij er buiten zoudt zijn, en men moet zelfs woord houden aan eenen schurk!’

{==220==} {>>pagina-aanduiding<<}

‘Laat mij, schilfern! ik heb niets beloofd, en ik wil hem zien sterven voor mijne voeten: den moordenaar mijner ziel; den ellendige, die horatia het verderf heeft ingedreven.’
‘Zoo is het; maar het verstand moet u zeggen, dat gij niets tegen hem ondernemen moet; dat gij het niet moogt; geen aardsche regter geeft een vonnis tegen misdaden, als de zijnen; en het bitterste, wat gij hem zeggen kunt, zoude hem koel laten, en slechts mij beschamen. Ik mogt hem niet hier heen lokken door eene logen, om hem prijs te geven aan u.’
‘Diantre! l'honnête homme!’ lispelde rigotier, die alles hoorde, en die, voor den uitslag niet meer bevreesd, met drift aanving te schrijven.
‘Zal die duivel dan eeuwig ongestraft blijven?’ vroeg edward, hevig met den voet stampende.
‘Eeuwig? wie zegt u dat?’ hernam de Duitscher, met eene vaste stem en eenen ernstigen blik.
‘Ja, gij hebt wèl gezegd; bij misdadigers, als deze, leert men gelooven aan de vergelding der eeuwigheid.’
‘In den naam dan van Hem, die gezegd heeft: “Mij komt de wrake toe!” blijf hier terug, en laat het overige aan mij over,’ hernam schilfern, hem naar de sofa terug leidende.
‘Verwijder hem dan, ik heb geen verder bewijs noodig. Werp hem van mijn goud toe, wat u goeddunkt.’
‘Gij hebt het gehoord, Mijnheer!’ zeide de Doctor, naar rigotier toegaande. ‘Mylord bewilligt in mijne schikking, en ik zal zorgen, dat zij worde uitgevoerd.

{==221==} {>>pagina-aanduiding<<}
Ziedaar zes regels van Lady jefferies tot uwe zekerheid.’
‘En hier is het bewijs, dat gij wenscht.’
‘Mij dunkt, wij konden nu scheiden.’
‘Gaarne. Mijne gebiedenis aan de Lady en aan mijn' ci-devant élève, en uwe handelwijze met mij is zóó zeer die van iemand, die weet te leven, dat ik wel zou willen zeggen: au revoir!’


{==222==} {>>pagina-aanduiding<<}

X. Het einde.

Wij hebben den Graaf oloferno mancini te overijld verlaten, om niet met een paar woorden te zeggen, hoe hij zich heeft getroost, nadat het eerste paroxisme van hartstogt voorbij was. Hij begreep toen, dat zijn roman met horatia nooit een meer schitterend einde had kunnen nemen, en hij zag zich liever zijne trofée door een' regthebbende uit de handen gerukt, dan die in zijn bezit te houden, totdat de wereld haar zag verbleeken. Hij had de kieschheid, om een diep stilzwijgen te bewaren over de geschiedenis der Marchesa en over de reden van haar vertrek, en dat wierp eene romaneske tint over zijn leven, die hem zóózeer in de mode bragt, dat zijner ijdelheid niets meer te wenschen overbleef. De wond van zijn hart? Zijne liefde was een ruischend vuurwerk geweest. Zij was ontstoken, zij had geschitterd, en zij had opgehouden te zijn!

Op eenen weelderigen Octobermorgen rolde de reiséquipaadje van Mylord glenhouse uit Turin weg, in de rigting van Milaan. Er was daar binnen veel veranderd. Lord edward was niet meer alléén met eenen

{==223==} {>>pagina-aanduiding<<}
kamerdienaar. schilfern, zijn tweevoudige geneesheer zat naast hem. Lord glenhouse was ook niet meer de matte, lustelooze grijsaard, met den dood op de lippen en in het hart, met koude menschenhaat in de borst en somberen twijfel in het hoofd. Een flaauw blosje van herstelling kleurde zijn gelaat, welks bleekheid niet meer die vale loodkleur was. Zijne oogen schitterden van vrolijken levenslust, en er lag vertrouwen en hoop op zijn kalmer voorhoofd. Hij was met zijnen geneesheer in een levendig gesprek, toen zij voortreden langs eenen weg, waar zich rijke wijngaarden met perken van prachtige moerbeziënboomen afwisselden, en die heenvoerden naar een bevallig dorp van de heerlijkheid Vercelli, dat zij binnen reden.
‘Wij zouden wèl doen, hier af te stappen,’ sprak schilfern; ‘het eind, dat wij hebben af te leggen, is niet meer ver, en gij kunt bij de verrassing slechts winnen.’
Zóó deden zij. ‘Maar, mijn Vriend! gij waart dan wel in haar vertrouwen, om zóó tegen mij te kunnen zamenspannen.’
‘Zoo als ik u zeide. Sinds dien morgen, toen zij mij alles mededeelde, heeft Lady horatia geenen stap gedaan, die niet door mij was aangegeven, en dat was noodig. Twijfelaar, als gij waart! moesten het ongewone gemoedsbewegingen zijn, die u tot gelooven bragten? Ware zij, bij uw eerste woord aan uwe voeten gevallen, met de onverheelde waarheid op de lippen, gij hadt haar voor eene huichelaarster gehouden, en gij hadt haar bespot.’
‘Ja, waarlijk! het is zóó beter. Maar spreek mij

{==224==} {>>pagina-aanduiding<<}
van mijne dochter: is het wel waar, dat zij haar heeft laten opvoeden in landelijken eenvoud en in kinderlijk vroom geloof?’
‘Zóó is het. De arme dorpspastoor heeft haar opgevoed in stille deugd en in Godsvrucht. Uwe maria is weinig meer ontwikkeld, dan een gewoon landmeisje.’
‘Horatia! ik dank u. Ziet gij, schilfern! wij stemden overéén, zonder het te weten. Mijne dochter zal de smarten der overbeschaving niet kennen. Zij zal niet weten, hoe het goud de harten der menschen bederft. Zij zal gelooven in de menschen, en zij zal goede menschen zien. Zij zal bidden, en zij zal gelooven in het gebed, en zij zal gelukkig zijn.’
‘En hier is de pastorie,’ antwoordde schilfern, terwijl hij glenhouse een eenvoudig houten traliehek binnenvoerde, dat eenen ruimen bloemtuin omgaf.
Sneller, dan zijn arts, ijlde Lord edward voort, zóó onstuimig zelfs, dat hij de vrouw niet zag, die ter zijde af op eenen grasterp zat, en die bezig was de lange blonde haren te vlechten van een bloeijend meisje, dat zich in lossen eenvoud had nedergevlijd aan hare voeten.
Schilfern moest hem opmerkzaam maken.
Maar nu ook zag hij zijne dochter, zijne vrouw! toen was alles beslist.

1839






{==225==} {>>pagina-aanduiding<<}

Almagro.


{==227==} {>>pagina-aanduiding<<}

Almagro. I.

De eigenbaat is een stil, zich door bijten vasthechtend en voortznigend insekt; de ware egoïst zou de geheele wereld in eenen konzeniljemolen kunnen malen, en 't al om zijn gezigt of zijn kamizool rood te verwen.

jean paul.
LADY MARIA JEVERLESS aan DE HERTOGIN VAN C.

Eene vrouw, die moeder eener achttienjarige dochter is, en nog, daarenboven, Lord jeverless tot echtgenoot heeft, moet vaak genoegens en begeerten aan hare berekeningen opofferen.
De season is reeds aangevangen; alles ijlt naar Londen; twee luisterrijke assemblées zijn er reeds gegeven; entréekaartjes, voor de eerstkomende raouts, liggen vóór mij op mijn schrijfkistje, en toch vertoef ik nog met mijne anny, die beter danst dan menige eerste danseuse van de opera, wier élégante taille in onze

{==228==} {>>pagina-aanduiding<<}
côterie haars gelijken niet vindt, hier, op Chummore-Castle, bij den ouden St. really, die altijd buiten woont, sinds hij zijn prachtig hôtel in de hoofdstad, tot zijns zoons meerderjarigheid, aan Sir b. verhuurde.
Hij leeft daar echter niet eenzaam, zijne oudvaderlijke gastvrijheid en goed humeur maken, dat hij zijn ruim kasteel bijna altijd opgevuld ziet met gasten, die er komen, om onder de vrienden van den aanzienlijken Lord geteld te worden, of, omdat zij smaak vinden in hem zelven, of in degenen, die men er aantreft. Thans echter, nu de wintervermaken de meeste lieden naar de stad drijven, zoude het hier spoedig ledig geworden zijn, zoo niet onze gastheer aan een gedeelte van zijn gezelschap had voorgesteld, om te blijven tot den dag waarop zijn zoon meerderjarig wordt, daar hij dien met eenigen luister wenscht te vieren. Eenparig werd er besloten, niet te vertrekken; mijn gemaal echter uitgezonderd; hij, die zich hier niet vermaakte, niet inziende, dat hij ergens noodig kan zijn, waar hij zich niet vermaakt, verliet ons, en aan mij alleen bleef het dus opgedragen, om een sinds lang ontworpen huwelijksplan voor mijne dochter tot stand te brengen. Zie, dit is de oorzaak mijner afwezigheid van Londen, in eenen tijd, die zeker door hen, die mij geen goed hart toedragen, gebruikt zal worden, om de ontwerpen, welke hun eigenbelang medebrengt, voor te staan. Doch van dit alles thans niets; liever maak ik het u duidelijk, waarom ik u schrijf.
Ik heb eene verbindtenis op het oog tusschen mijne anny en den jongen erfgenaam van Chummore-Castle, Lord stephan, die zich thans, om eenige geschillen

{==229==} {>>pagina-aanduiding<<}
over zijns vaders bezittingen in Schotland, en wel bij u te, Edinburg, bevindt.
Men verwacht hem spoedig hier; doch op dit tijdstip zoude zijne tegenwoordigheid mijne plannen tegenwerken. De voortgang zijner zaken hangt af van uwen gemaal, tot wien hij zich zeker wenden zal; haal dezen dus over, om hem zoo vele zwarigheden in den weg te stellen, dat hij den langst mogelijken tijd dààr vertoeve; doe dit, jeany! gij zult u toch deze moeite wel willen geven voor de vriendin, die uwen echtgenoot verzekeren kan, dat gij den Minister a. nooit gekend hebt. Ik vermoed in stephan eene sinds lang gekoesterde liefde voor zijne nicht editha, den oogappel van den ouden St. really. Hoe zij over den Lord denkt, weet ik niet; maar zij zoude, in ieder geval, dwaas handelen, met zijne hand niet aan te nemen, zoo hij haar dezelve aanbood; en wat werd er dan van mijn ontwerp? Het toeval is mij reeds aanvankelijk te hulp gekomen. Een jeugdige Fransche Markies, die den ouden Heer voor eenige dagen het leven redde, bevindt zich hier, en geniet al de voorregten eens bloedverwants. Ik heb dien jongeling nog niet kunnen doorgronden; zijn voorkomen is belangwekkend, ernstig, zwaarmoedig zelfs; ofschoon klein en slank, is zijne houding fier, bijna voortreffelijk; zijne kleeding, zijne manieren, zijn blanketsel kenmerken den overdreven' modezot; hij is coquet op zijne handen, als eene jonge vrouw, die piano speelt, en toch merk ik somtijds sporen van gezond verstand, van juist oordeel, van geestkracht bij hem op, enkele malen aan eenen zweem van woestheid gepaard, die men bij den gewonen mode

{==230==} {>>pagina-aanduiding<<}
slaaf niet vindt. Bij mij staat het vast: hij is niet, wat hij schijnt; maar is hij beter, of slechter, dan hij zich voordoet? Nóg kan ik zulks niet beslissen; ook vraag ik weinig daarnaar; maar daarentegen komen mij uitnemend te stade zijn mij niet ontglipte hartstogt voor editha, St. really's ingenomenheid met hem, en de onverholen genegenheid van het meisje, dat, even romanesk als dweepachtig, zich met hare geheele ziel hecht aan den zonderlinge, dien ik geneigd zoude zijn eenen avontuurlijken jongeling te noemen, indien zijn rang en fortuin niet voldoende bekend waren. - Houdt gij dus slechts stephan voor als nog terug, dan vindt hij bij zijne wederkomst een' ander met zijne nicht verloofd, en mijne anny gereed, den teleurgestelde te troosten, met al de eigenaardige deelneming der onschuld....! Wat dunkt u, volgt hieruit niet, dat Jeverless en het naburige Chummore-Castle, door den tijd, denzelfden gebieder zullen toebehooren?
Ik wensch echter, dat deze zaak spoedig haar beslag krijge, want voor langen tijd kan ik mij niet van Londen verwijderd houden; gij weet, de vermaken zoek ik daar juist niet, om mij te vermaken; maar ik beschouw ze als middelen, om voorgestelde bedoelingen te bereiken, en zulke middelen moet men nooit verzuimen.
Gij zijt misschien nieuwsgierig, om te weten, hoe ons gezelschap hier is te zamen gesteld. Behalve de oude Lord, onze gastheer, wien niets kenmerkt, dan zijne opgeruimde welwillendheid, zijne nicht en de Fransche Markies xavère desméranges, van wien ik u hier boven sprak, bevinden er zich nog twee Dames: Lady

{==231==} {>>pagina-aanduiding<<}
louise a. (de tante van uwen Minister) en Miss belmore: beiden beteekenen niet veel; doch het mannelijk personeel is des te beter bezet: wij hebben hier een' der Lords van de Admiraliteit, glossonby, die zoo goed weet te vertellen; den eerwaardigen Doctor w., een schrander Godgeleerde en gelijktijdig een beschaafd, gezellig mensch; voorts den Squire charles, een jong Kapitein, en een paar weinig beduidende dandy's, die niet weinig verlegen zijn met hunne contenance; tegenover xavère, welke hen soms door zijne onovertrefbare verlijning en tact, tot wanhoop brengt. Kunnen zij hem reeds dáárin niet volgen, verbeeld u dan, hoe zij hem aangapen, als zijn scherpe geest, in stoute vlugt, zich boven alles verheft, en hij zijne denkbeelden onder woorden brengt, die men poëzij zoude kunnen noemen. Gij begrijpt, hoe ik mij hiermede vermaak, vooral, wanneer ik zie, hoe editha den jongeling met hooge bewondering aanstaart, en St. really geheel oog en oor is, om op te vangen, wat hij wel niet begrijpt, doch hem ongevoelig wegsleept.
Thans vaarwel, jeany! ik heb meer geschreven, dan ik mij had voorgesteld; meer, welligt, dan u amuseren kan. Sla daarom vrij over, wat u in mijne letteren onbelangrijk voorkomt, behalve mijne bede omtrent Lord stephan; gij bewijst hiermede eene dienst aan iemand, die zelfs, na genotene weldaden, zich gaarne dankbaar betoont.
Nog iets: uwe zuster sarah schrijft wel eens aan mijne dochter, de laatste moet volstrekt onkundig blijven van mijn ontwerp, het te kennen zoude haar een air-gauche geven, en juist die naïve losheid benemen,

{==232==} {>>pagina-aanduiding<<}
waarmede ik manoeuvreeren wil; sarah wete dus niets!
Zeg alles, wat aangenaam is aan uwen echtgenoot van
Uwe
maria.

De Inzage van dezen brief stelt ons in staat, om met eenige kennis van deszelfs tijdelijke bewoners, en de betrekking, waarin zij tot elkander staan, Chummore-Castle binnen te treden. Wij vinden dáár al de door Lady jeverless opgenoemde personen in de ruime gezelschapszaal rondom de theetafel bijeen, eenige dagen na het afzenden van gemelde letteren.
Lady editha schenkt de thee, met die ongemaakte bevalligheid, welke zelfs in hare geringste bewegingen doorstraalt. Bij den eersten oogopslag zal niemand haar schoon noemen, vooral dán niet, wanneer men haar vergelijkt met de schitterende anny, die aan hare zijde zit; maar er ligt, bij eene meer opzettelijke beschouwing van dat liefelijk gelaat, eene mengeling van zachtheid en diep gevoel, iets zoo onwederstaanbaar roerends over hetzelve verspreid, dat men zelfs, te midden van volmaakt regelmatige schoonheden, den blik telkens. weder tot haar zoude wenden, even als iemand, die, lang op flikkerend vuurwerk gestaard hebbende, met smachtend verlangen het oog naar verfrisschend groen rigt. Hare gestalte is slank en rijzig; doch haar eenigzins gebogen hals, op welks ‘blaauw geäderde sneeuw’ de rijke bruine lokken, bij iedere beweging van het hoofd, heen en weder spelen, ontneemt aan hare hou-
{==233==} {>>pagina-aanduiding<<}
ding die stijfheid, welke in de sierlijke trotsche gestalte vaak tegenstaat. Na haar valt ons al dadelijk de gastheer zelf in het oog; zijn vergenoegd gelaat, waarop minzaamheid en goedheid uitblinken, draagt de duidelijkste blijken, hoe hij, met zich zelven en anderen tevreden, niets bäaamt of wenscht, dan vrede en vreugde rondom zich te zien heerschen. Zijne kleine ronde oogen, zijn noch de weêrkäatsende spiegels van zielskracht, noch van scherp vernuft, en men leest in iederen weinig beteekenenden trek van zijn kalm en helder gelaat: ‘deze was de gunsteling der fortuin; geen hartstogt belette hem, hare gaven rustig te genieten, en geen haat of eerzucht verstoorde ooit zijnen zielsvrede.’
Niet alzoo schijnt het met den jongen man, die, aan zijne zijde staande, half zijne aandacht leent aan het gesprek der Heeren, en te gelijker tijd aan de eene of andere der Dames kleine diensten bewijst, of aardigheden zegt, die door geene derzelve geheel met onverschilligheid worden aangehoord. Hij maakt geen gebruik van den voor hem geplaatsten stoel, waarschijnlijk om aan de kwikzilverachtige beweegbaarheid van zijnen landaard ruimeren teugel te kunnen vieren; want hij is de jeugdige Fransche petit-maître, de Markies xavère desméranges. Nooit had een meer uitdrukvol en toch zich zelven tegensprekend voorkomen de belangstellende blikken der vrouwen uitgelokt. Geen man zelfs kon dezen man onopgemerkt voorbij zien, hoezeer men weldra de meesten hunner zich, uit onwil of minachting, ziet afwenden van dien persoon, tot wien zij zich eerst aangetrokken gevoelden; zulk eene ongemeen stuitende verwijfdheid paart hij met de geestkracht en de door-
{==234==} {>>pagina-aanduiding<<}
dringende schranderheid, die uit zijne zielvolle blaauwe oogen schitteren, en die uit elken trek van zijn gelaat spreken. Dat gelaat is merkwaardig, door deszelfs zonderlinge vereeniging van stoutheid en bijna vrouwelijke zachtheid, door de onmiskenbare sporen van onstuimige hartstogten, aan de zorgelooste ongedwongenheid van manieren vereenigd. Er moet toch in dien scherpen satyrieken grimlach, waarmede hij soms een antwoord geeft, of vermijdt, meer liggen, dan gewoon Fransch vernuft; ja, die grimlach schijnt vaak een pijnlijk verloochenen van diep inwendig lijden. Zóó naauwlettend had echter, tot hiertoe, niemand der aanwezigen den jongeling gadegeslagen. De mannen, beurtelings betooverd door de fijne wijsgeerige of letterkundige aanmerkingen, welke hij zich ontvallen laat, als parels, wier waarde hij zelf niet scheen te kennen, en dan weder terug geschrikt door zijne spotachtige kleingeestigheid, houden hem bij afwisseling voor eene
mannelijke armida, of een' onverklaarbaren modezot, wien het behaagt, den zonderlinge te spelen. De vrouwen zien, naar zijne luim het medebrengt, óf in hem het origineel van schillers Fiesko, óf dat van het laatste modeplaatje. De Hertogin van jeverless, die hare kleine, diepliggende oogen bespiedend nu eens op den Markies, dan weder op editha laat rusten, schijnt een warm aandeel te nemen in de gesprekken, welke, door dezen of genen der aanwezigen, geregeld worden voortgezet, of met korte volzinnen afgebroken gevoerd. Luisteren ook wij eene wijl naar dezelve, Lezers!
‘Neen, in vollen ernst, xavère!’ zeide Sir charles, een aangevangen onderhoud met den Markies

{==235==} {>>pagina-aanduiding<<}
voortzettende, ‘men is hem nu op het spoor; dé Morning-post zegt het ten minste!’
‘Werkelijk!’ antwoordde deze mét een flaauw grimlachje, ‘men zal zich dus weder spoedig tegen hem uitrusten?’
‘Niet zoo terstond; men heeft nog geene zekerheid genoeg, werwaarts men zich wenden zal; er is reeds zoo menige goede kiel bij die avontuurlijke togten verloren gegaan, dat het Gouvernement thans zeker omzigtiger zal zijn, dan voorheen, toen men meende, dat een goed bemand fregat meer dan voldoende was, om dien ongeoorloofden zeeheld op ééns de neerlaag te geven; vele verliezen hebben het van dien waan terug gebragt.’
‘Werdt gij nimmer tegen hem uitgezonden?’ vróeg hem de gastheer.
‘Neen, Mylord! maar daar ik op dit oogenblik buiten dienst ben, en er met den vrede zoo weinig te doen valt, zal ik er stellig mijn werk van maken, om ten minste thans in aanmerking te komen; en al vertrouwt men mij slechts het commando van het kleinste brikje, dan wil ik toch eens het genoegen hebben, met dien zoo veel gerucht makenden man en zijne jongens eene kaatspartij te spelen, waarbij gloeijende kogels de ballen zullen zijn.’
‘Wien bedreigt gij toch met zulk eene vurige begroeting?’ vroeg Lady jeverless.
‘Almagro en zijne bende, Mevrouw!’
‘Die kruistogt zal ten minste niet wederregtelijk zijn,’ merkte de eerwaarde Doktor w. aan; ‘de nieuwspapieren zijn van tijd tot tijd opgevuld met berigten van

{==236==} {>>pagina-aanduiding<<}
vreedzame koopvaardijschepen, door die lieden aangerand, en men gruwt van de ongehoorde wreedheden, welke het ongelukkige scheepsvolk door hen wordt aangedaan.’
‘Enkel verdichtsels, praatjes!’ mompelde Lord glossonby; doch de Doktor vervolgde:
‘Het is dezen man niet genoeg, den geheelen Atlantischen Oceaan tot het tooneel zijner vermetele daden te kiezen; ook rondom onze kust, ja bijna gelijktijdig op verschillende plaatsen derzelve, voert hij ze uit, zoodat men zelfs in verzoeking komt, om te gelooven, dat er twee, drie almagro's rondzwerven. - Op dien togt krijgt gij mijnen besten zegen mede, dappere charles!’
‘En den mijnen,’ sprak St. really; ‘ik haat niets zoo zeer als hen, die in vollen vrede anderen de ellenden des oorlogs op den hals halen.’
‘Gij haat uwe eigene natie?’ vroeg de Markies onschuldig, en zonk weder in het gepeins terug, waarin hij, sedert den aanvang van dit gesprek, verzonken was.
De oude Lord schudde, verlegen lagchend, het hoofd.
‘Maar wanneer men dien vreesselijken man gevangen neemt, wat zal er dan van hem worden?’ merkte de onnoozele Miss belmore aan.
‘Men zal hem ophangen,’ was het antwoord van den jongen Kapitein.
‘Wien geldt dit uw ophangen,’ riep toen desméranges met eene stem, die zóó hooggebiedend klonk, dat charles onthutst drie schreden terug trad; op dit oogenblik trok zijn gelaat zich krampachtig te zamen, zijne schoone oogen schoten vlammen, en door den lig-
{==237==} {>>pagina-aanduiding<<}
ten blos van kunstrood heen, waaronder gewoonlijk zijne bleekheid verborgen ligt, werd het karmozijn des toorns zigtbaar.
‘Bij den Hemel, Markies!’ hernam kort hierop charles, ‘waaraan dacht gij dan toch eigenlijk, toen gij ons dien uitroep toevoerdet?’
‘Aan de ravenzwarte haren van Miss anny,’ hernam xavère, terwijl hij zijne fijne zijdeachtige blonde lokken met kennelijk zelfbehagen wegschoof, en zijn geheel wezen weder die uitdrukking van zachtheid en lijdzame weerloosheid aannam, die hetzelve gewoonlijk kenmerkt. ‘En,’ vervolgde hij, terwijl zijne stem weder dien liefelijk welluidenden toon gaf, die zoo geheel voor hem inneemt, ‘ik betreur het, dat ook zij niet beter weet partij te trekken van eene zoo rijke gaaf der Natuur.’
‘Op welke wijze beter dan nu?’ vroeg Lady jeverless, terwijl anny hare zwarte oogen uitvorschend naar den spreker wendde.
‘Zie de golvende lokken van Lady editha, hoe zij daar op dat vlekkeloos albast met zinbetooverend gewiegel heendansen, als donkere elfen in het zachte maanlicht; hoe schoon! Hoe geheel beantwoordt dit kapsel aan het regte doel der Natuur, die wilde, dat zij in sierlijke kronkelingen zouden nedervallen: dit alleen is de hoogste volmaking der kunst, want zij vereenigt het naive der oorspronkelijke vorming met het bijgevoegde sieraad der uitvinding.’
‘Ik wist waarlijk niet, dat er zoo diepe zin lag in mijne wijze van het haar te dragen,’ viel editha, hoog blozend, hem in de rede.

{==238==} {>>pagina-aanduiding<<}

‘Gij, overige Dames!’ ging xavère voort, met eenen ernst, die sommige Heeren deed schateren van lagchen, ‘gij geeft uwe lokken daarentegen eene geheel tegennatuurlijke rigting; met magt van sterke koordjes ontwent gij ze iedere golving, stelt ze in de onmogelijkheid, om haren rijkdom ten toon te spreiden, en doet hare éénige fraaiheid bestaan in die stijve netheid, welke volstrekt met de wetten van het ware schoon strijdt, en dat alles, omdat sommige Parijsche toongeefsters het in den zin kregen, den wansmaak der Chinezen na te volgen (1). Waarom koos men zich niet liever de Hottentotsche schoonheden ten voorbeeld? die ten minste dragen het haar nog in bevallige vlechten over schouders en rug.’
‘Zonderling, hoogst zonderling!’ riepen eenige der mannen, toen de Markies, na dit gezegd te hebben, snel een geëmailleerd gouden doosje uit zijnen zak haalde, daaruit eenige pastilles nam, en die met losse handigheid in het theestoofje wierp, terwijl hij er, tot de Dames gewend, bijvoegde: ‘het zijn echte Turksche, waarschijnlijk voor schoone odalisken vervaardigd; laten zij hier branden als een verzoenend reukoffer voor de vrijheid, die ik nam, met in eene voorbijgaande luim eene mode af te keuren, die ook door u werd aangenomen.’
‘Mogt gij een stamelaar worden, verwijfde Franschman!’ riep een der dandy's half luid.
De Markies hoorde dit, doch boog zich slechts, met zijnen gewonen grimlach.

{==239==} {>>pagina-aanduiding<<}

‘Maar zeg ons dan toch, wat soort van mensch gij eigenlijk zijt, desméranges?’ dus ving de eerwaarde Doctor w. aan. ‘Terwijl wij in allen ernst met u redeneren over berigten uit onze nieuwspapieren, vervalt gij in een gepeins, waaruit gij niet ontwaakt, dan om bij een onverschillig woord, dat op u geene de minste betrekking had, vuur te vatten, en eene houding aan te nemen, als een acteur, die den verbolgen' Krijgsgod voorstelt; en eer men nog van zijne verwondering bekomen is, eer men u beduiden kan, wat men bedoelde, heft gij een half ironische, half filosophische bespiegeling aan over de haarlokken der vrouwen...’
‘En wat het sterkste is,’ zeide Sir charles, ‘hij berispt het in haar, dat zij de mode volgen; en ik houd mij overtuigd, dat geene van haar er eene zoo ernstige studie van maakt, als hij zelf, en ik geloof vast, dat geene Dame zoo lang voor den spiegel bezig is, als de Markies.’
‘Niet zonder reden; het is niet ieder gegeven, den das te kunnen omdoen, volgens alle regelen van het volmaakte code van den Baron de l'empesé; maar hij, die de geschiktheid tot het bereiken dier hooge volkomenheid in zich gevoelt, moet tijd noch moeite sparen, om die te bereiken. Maar, à-propos! van dassen, nu herinner ik mij, charles! waarom het mij, bij uw onhoffelijk ophangen, zoo angstig werd; mijne verbeeldingskracht stelde mij op ééns in de plaats van zulk eenen patient, en het denkbeeld alleen van eenen hennipen strop te verwisselen voor de cravate à la Byron, of den col Oudinot; het verschrikkelijk wanstaltige van een blaauw aangezigt deed mij huiveren, en in u

{==240==} {>>pagina-aanduiding<<}
meende ik reeds op mij zelven den uitvoerder te zien van zulk eenen ondichterlijken dood, toen ik mij, door de uitroepingen van de omringenden, tot de gelukkige wezenlijkheid zag terug gebragt. Is u deze inlichting voldoende?’ ging hij voort, terwijl hij hem zijne fraaije, blanke, van schitterende ringen voorziene hand toestak. De Engelschman gaf hem de zijne.
‘Uwe hand is pijnlijk ruw, gij gebruikt zeker niet Rowlands Kalijdor, noch de Cosmétique pâte d'amande van mayer.’
‘Loop naar den duivel, armzalige weekeling!’ bromde de Kapitein tusschen de tanden, en begaf zich naar eenen anderen kant der zaal. Xavère grimlachte op nieuw, als iemand, die met zich zelven tevreden is, en wendde zich weder tot de Dames.
‘Schoone editha! welken dood zoudt gij voor mij kiezen, indien ik jong moest sterven?’
‘Gij....ster....ven,’ stamelde het meisje met verbleekte lippen, en zat daar roerloos, als gebeeldhouwd marmer.
‘Den dood der hopelooze liefde heeft men u zeker niet toegedacht,’ merkte Lady jeverless, op editha's ontroering doelende, spottend aan.
‘De meest poëtische, dien ik ken,’ sprak anny, ‘is het sterven voor eene geliefde.’
‘Ja, bij God! die dood is schoon! o ware die mij voorbehouden!’ zuchtte de Markies, en liet daarop terstond volgen:
‘Editha! ik heb soms grillige invallen, niet waar? vergeeft gij mij een dwaas woord, dat u schrik aanjoeg?’
De jonkvrouw had zich inmiddels hersteld; stilzwij-
{==241==} {>>pagina-aanduiding<<}
gend reikte zij den jongeling de hand; zij had meer gezegd, dan deze had durven hopen.
Toen zag de Hertogin met zegepralende blikken op hare anny neder.
St. really, wien deze afgebrokene gesprekken begonnen te vermoeijen, daar hij ze noch begreep, noch er smaak in vond, deed nu het voorstel, om te spelen. Dit werd algemeen goed gevonden. De kleine verwarring, die er ontstond, toen de speeltafels geplaatst werden, nam de Markies te baat, om onbemerkt de zaal te verlaten. Naauwelijks had hij een afgelegen kabinet, dat slechts spaarzaam verlicht was, bereikt, of hij zonk op den eerst bijstaanden armstoel neder, in dien staat van uitputting en matheid, welke op eene te sterke spanning van ligchaams- of geestvermogens volgt, en barstte los in den luiden klaagtoon der wanhoop:
‘Van hier moet ik, weg, verre weg van hier; de rol, die ik hier te spelen heb, voert tot razernij: dat eeuwig afleiden van elken argwaan; dat geweldig bedwingen van elken hartstogt, is mij eene namelooze foltering; het walgt mij de nar te zijn van wezens, die ik, door het enkel noemen van mijnen naam, als popeltwijgen kon doen sidderen. Wee mij! mijne ligchaamskracht te moeten verbergen onder de mom der lafste bloohartigheid,’ ging hij na eene pauze voort. knarste op de tanden, bolde de vuisten, die werktuigelijk iets zochten te verpletteren, en akelig verwrongen zich zijne gelaatstrekken; ‘dit leven is doodstrijd, deze schijnkalmte is hel! Voort dan van hier, voort, naar den ruimen oceaan, waar geest en ligchaam zich vrij

{==242==} {>>pagina-aanduiding<<}
gevoelen, waar elke hartstogt uitbruischen, elke stoute opwelling zich lucht geven mag; voort! naar hen, die zonder mij zijn, wat het ligchaam is zonder den arm, de ziel, zonder hare rede; maar....editha verlaten, haar, de engel, die mij bemint, die het mij zegt met die blikken vol onschuld, (hier werd zijne stem weemoedig, en tranen stroomden over zijn gelaat); den moed der zelfbeheersching niet te hebben voor haar, om haar bijzijn te genieten: neen, neen, editha! voor u is mij elke verloochening spel; zoo lang mijn verstand nog twee denkbeelden aan één kan schakelen, wil ik u beminnen en hier blijven.’ Bij de laatste volzinnen was hij kalmer geworden; met vastheid stond hij op, wischte zich het laatste spoor der smarte weg, trad voor eenen spiegel, leide versch rood op, en met een' grimlach op de lippen kwam hij weder in de zaal, waar hij zich met de anderen aan de kansen van winst en verlies op eene wijze overgaf, die niets van zijnen gemoedsstrijd verraadde.


{==243==} {>>pagina-aanduiding<<}

II.


Adieu, plaisant pays de France! 
O - ma patrie, 
La plus chérie, 
Qui a nourri ma jeune enfance. 
 
marie stuart. 

Mijne lezers zullen mij zeker dank weten, dat ik hun bekend make met de vroegere betrekkingen van eenige der ingevoerde personen. Lord St. really's levensbaan was tot hiertoe te effen geweest, om er iets belangrijks van te kunnen zeggen. Zijn zoon, stephan, de éénige, doch late spruit uit een gelukkig huwelijk, vergoedde hem het gemis zijner gade, toen deze hem ontviel. Miss cecilia, zijne zuster, editha's moeder, was de éénige doorn op zijn pad geweest. Zich voegende naar den wil harer ouders, had zij een' aanzienlijk Schotsch edelman hare hand geschonken, met terughouding van haar hart. De onbedachtzame gemaal voerde haar kort na hun huwelijk naar Parijs, waar de schoone Engelsche, door geene achting voor den onbeminden echtgenoot teruggehouden, aan het dartele Hof van napoleon meer naam maakte, dan der eerbare vrouw betaamt. Ook had er een jaar na de geboorte hunner dochter tusschen de beide echtgenooten een tooneel plaats, waarvan eene opzienbarende scheiding het gevolg was. Met eene kleine jaarwedde, het over-
{==244==} {>>pagina-aanduiding<<}
schot van haar verspild vermogen, zag zich Mylady conmore genoodzaakt in eene kleine landstad eene schuilplaats te zoeken tegen den bitteren spot harer vorige kennissen, en de schande, die hare misstappen aankleefde, het hart overkropt van wroeging, en den ouderendwang vloekende, die de eerste aanleiding tot haar jammer geweest was. De beleedigde, doch zelf medeschuldige gemaal, liet nimmer iets van zich hooren, en slechts bij gerucht vernam Mylady, dat hij dienst genomen had bij het keizerlijk leger, en tot den staf behoorde. Op haar tiende jaar plaatste hij editha, door tusschenkomst van de Markiezin desméranges, welke hij aan het Hof had leeren kennen, op het
instituut van Madame campan; dit was het éénige, wat de vader ooit voor zijn kind deed. De moeder stemde gaarne toe in die scheiding van editha; zij vreesde voor de toenemende ontwikkeling van het meisje, dat voorzeker vragen zoude doen, die zij immer onbeantwoord moest laten, of die haar eenen schaamteblos zouden aanjagen: o welk eene smart voor eene moeder, te moeten terugbeven voor de verstandsontwikkeling van haar kind! Ziedaar de vreesselijkste straf voor geschonden huwelijkstrouw.
Het kasteel Desméranges lag niet ver van het pensionnat, en de goedhartige Markiezin bezocht editha somwijlen. Zij had zelve geene kinderen, en het zachte, aanvallige meisje, eene weeze, ofschoon in het bezit harer beide ouderen, werd spoedig hare lieveling. Zij nam haar met zich, zoo dikwijls de regelen van het instituut zulks veroorloofden; zoo werd editha de speelgenoote van xavère, den jongsten voorzoon van

{==245==} {>>pagina-aanduiding<<}
den Markies, die slechts twee jaren ouder was dan zij. De wilde vrolijke knaap wist zich geheel naar den zachten aard van het meisje te schikken; het was opmerkelijk om te zien, hoe hij, bij hare aankomst, zijne woeste spelen verliet, kegels of fleuret wegwierp, om met haar te teekenen, kleine schikkingen in den tuin te maken, of de bewoners der volière te voederen. Somtijds ook zetteden zij zich op een grasperk neder, en dan vertelde de knaap geschiedenissen, meestal onzamenhangende voortbrengsels van zijne wilde verbeeldingskracht; doch dan rustten de oogen van het meisje met angstvolle nieuwsgierigheid op den vurigen verhaler; zij wilde niet, dat hij eindigen zoude, en was toch niet gerust voor hij ophield. Was die genoegelijke tijd weder voorbij gesneld, en maakte zich de verveling van editha, hetzij op haar dortoir of in de schooluren, meester, dan behoefde zij zich slechts den schoonen knaap met zijne vreesselijke vertelsels te herinneren, om zich niet meer te vervelen. Na drie jaren stierf hare moeder; Lord St. really, wiens gade toen mede reeds overleden was, der liefde gedachtig, die hij zijne ongelukkige zuster immer had blijven toedragen, wilde zich nu haar kind aantrekken. Sir conmore stond hem zijn verzoek, om het meisje als zijne dochter aan te nemen, gereedelijk toe, en zoo werd editha door een' vertrouwd persoon van het instituut afgehaald, en op Chummore-Castle tot haren oom gevoerd.
Het scheiden van de goede Markiezin, en vooral van xavère, viel het zich meer en meer ontwikkelende weesje smartelijk. ‘Eens zal ik u zeker wederzien, editha!’ zeide de vijftienjarige knaap, toen zij elkan-
{==246==} {>>pagina-aanduiding<<}
der schreijend vaarwel kusten, en het meisje grimlachte tusschen hare tranen.
De goedhartige oom deed al wat in zijne magt was, om zijne schoone nicht het verblijf bij hem aangenaam te maken; hij voorkwam hare wenschen, ja zij werd zóó zeer zijne lieveling, dat hij vaak haar toestond, wat hij zijnen zoon weigerde; het kon dus ook wel niet anders, of zij moest langzamerhand hare betrekkingen in Frankrijk vergeten, hoezeer de herinnering aan xavère het langste levendig bleef; toen zij echter in den jongeren, maar reeds vroegtijdig ontwikkelden stephan eenen meer bedaarden en even onvermoeiden speelmakker vond; toen hij haar, met onuitputtelijk geduld, de moeijelijke klanken van zijne moedertaal leerde uitspreken; toen verflaauwde dezelve al meer en meer, en het was dus niet vreemd, dat de jonkvrouw in den Franschen vreemdeling, die zich tien jaren daarna als Markies desméranges aan haren oom liet voorstellen, den knaap xavère niet meer herkende. Spoedig zoude echter de oude vertrouwelijkheid tusschen hen herleefd zijn; want editha hing weldra meer dan vroeger, met gevoelvolle dweepende blikken, aan den hoogst bevalligen jongeling; maar de Markies zelf, ofschoon zigtbaar naar hare genegenheid strevende, en die door herinnering aan vroegere dagen opwekkende, scheen de gelegenheid tot verklaring zijner gevoelens eerder te ontwijken, dan te zoeken, en met onrustbarenden weemoed of somberen onwil stiet hij dikwijls de gulle voorkomenheid van het meisje terug. De Graaf St. really had den jongeling, die met eenen aanbevelingsbrief van eenen bekenden bankier tot hem gekomen was, met zijne gewone gast-
{==247==} {>>pagina-aanduiding<<}
vrijheid ontvangen; maar bij het vernemen, dat het diezelfde xavère was, van wien zijne nicht vroeger zoo gaarne sprak, dat zijne reis naar Engeland ook voornamelijk ten doel had, de Engelsche speelgenoote weder te
zien, had hij huis en hart beide voor hem open, en stelde zich niet tevreden, voordat de Markies hem beloofde, ten minste tot de terugkomst van zijnen zoon, bij hem te vertoeven.
Een zonderling voorval gaf xavère nog nadere regten op diens welwillendheid. St. really was een dier hechte grijsaards, welke zich nog zoo gaarne veel op hunne ligchaamskracht laten voorstaan. De vossenjagt was eene zijner geliefkoosde uitspanningen gebleven, hoezeer men weet, dat deze de jagers en het gejaagde even zeer vermoeit. De oude Heer had, op eene dier jagten door hem gegeven, zich zóódanig uitgeput, dat het hem onmogelijk werd den stoet te volgen, zoodat hij zich aldra op eene afgelegene plek geheel alleen bevond, en zich afgemat moest nederzetten. Twee dier straatroovers, welke in Engeland de wegen soms onveilig maken, waren hem ongemerkt nagevolgd, en hadden dit oogenblik verbeid. Den vermoeiden grijsaard de pistool op de borst te zetten en uit te plunderen, was voor hen het werk van weinige minuten; doch de goudbeurs en de kleine kostbaarheden van dezen vergenoegden die schurken niet; zij hadden beter buit verwacht, eene portefeuille met banknoten of iets dergelijks. Nu wilden zij den geroofde ook nog het slagtoffer maken van hunne teleurstelling. Om zich door geen pistoolschot te verraden, besloten zij hem met zijn eigen jagtmes den gorgel te doorsnijden. De on-
{==248==} {>>pagina-aanduiding<<}
gelukkige, te zwak om tegenstand te bieden, hield zich voor reddeloos verloren, toen het vervolgen van eenig wild desméranges in zijne nabijheid bragt. Een enkele blik zeide hem alles. Met bedaarden moed wierp hij zich op de roovers. Ondanks zijne fijn gevormde gestalte, moest hij toch eene buitenwone spierkracht bezitten, want beide die forsche mannen lieten op zijn' aanval hun opzet varen, en dachten slechts aan de vlugt. Terwijl de Markies den eenen bij de borst greep, en met kracht tegen den grond slingerde, wilde zich de andere snelvoets verwijderen; doch met behendige vlugheid had xavère eene hunner pistolen gegrepen, en mikte
daarmede zóó juist, dat de vlugtende roover, in de halswervelen getroffen, suizelend nedertuimelde en dood ter aarde viel. De andere had het oogenblik, waarin zijn aanvaller de aandacht op de pistool rigtte, waargenomen, was opgestaan en voortgeijld, zonder naar zijnen makker om te zien.
De geschokte grijsaard dankte zijnen redder met eenen handdruk en eenen blik, die meer zeide dan duizend woorden. Op den jongeling leunende, bereikte hij eindelijk de plaats nabij een vossenhol, waar zich spoedig meerdere jagers verzamelden; men bragt hem eenige verfrissching toe, en daarop keerde hij, onder eenig geleide en van den Markies vergezeld, naar Chummore-Castle terug. Van toen af door de hartelijkste erkentenis aan den vreemdeling verbonden, behandelde hij dezen als een' tweeden zoon, terwijl het hem bijna griefde, dat diens onafhankelijke fortuin hem de mogelijkheid benam, om den Markies eenig duurzaam bewijs van zijne vriendschap te geven. Wat editha gevoelde, be-
{==249==} {>>pagina-aanduiding<<}
hoeft geene beschrijving; met hoogen blos en vochtig oog bood zij xavère de schoone hand, en in den kus, dien de jongeling er met beschroomde bevende lippen op drukte, lag voor hem de schoonste belooning; dit las men duidelijk op zijn van reine vreugde blinkend wezen. Meer vreemd was het, dat hij de toespelingen der terugkeerende jagtgenooten en van St. really zelven, op zijnen moed en buitengemeene sterkte, met ligtzinnige scherts terugwees, of ze, onder zijne gewone kunstige vermomming van magtelooze verwijfdheid, ontweek.


{==250==} {>>pagina-aanduiding<<}

III.


- - - Al wat er in 't vermogen 
Van blinde laegen is, en van verbloemde logen, 
Van arge schallikheidt, van dubbeltongsheidt stont, 
Van haetlyk veinzen, van deurtraptheid meenigh vondt, 
 
p.c. hooft, Geeraerdt van Velzen. 

De bewoners van Chummore-Castle hadden zich aan het ontbijt vereenigd. Een bediende bragt den heer des huizes een pakket brieven.
‘Aha! Mylord glossonby! voor u; ook eenen voor u, Lady jeverless! zoo, eindelijk dan iets van stephan; het ware beter, dat hij zelf kwam. Edinburg schijnt hem te bevallen, hij toeft er zeker langer dan noodig is; verschoont mij, Dames! het is tijding van mijnen zoon,’...en daarop zette hij zich in eene vensterbank, om dien brief te lezen; Lady jeverless had ook den haren ingezien; eene onverschillige kennis schreef haar nieuwtjes van den dag. Ook glossonby las wat aan hem gerigt was, en schudde daarbij ernstig en verdrietig het hoofd.
‘Stephan komt nog heden terug, lieve editha!’ sprak de gastheer, den brief weder toevouwende, tot zijne nicht; ‘ik heb den besten jongen ten onregte beschuldigd; hij heeft alles aangewend, om de zaken te schikken: nu, ik had hem daartoe ook de ruimste volmagt gegeven; maar men heeft hem door zulke ontelbare kleine hinderpalen gedwarsboomd, dat hij ein-
{==251==} {>>pagina-aanduiding<<}
delijk ongeduldig geworden is, vooral nu, daar men ten slotte zijne minderjarigheid tot voorwendsel genomen heeft: nota bene! hij heeft tienmaal beter inzigt in de zaak dan ik, en aan die meerderjarigheid ontbreken slechts weinige weken. Dat eeuwige tegenstribbelen moede, heeft hij alles aan eenen bekwamen regtsgeleerde in handen gegeven, en een paar uren na het afzenden van den brief de terugreis reeds aangenomen. Hij kon zijn verlangen naar ons niet langer onderdrukken, editha! tot driemaal toe herhaalt hij zulks.’
‘Waarlijk, Oom! het verheugt mij regt, dat hij terug komt,’ sprak het meisje, maar verbleekte eenigzins bij den uitvorschenden blik, dien xavère op haar wierp. Wat er op dat oogenblik in het hart van Lady jeverless omging, die haar fijn geweven net als spinrag meende te zien verbreken, laat ik mijne lezers gissen; zeker is het, dat deze intriguante vrouw haar spel nog niet verloren gaf; zij was gewoon over zwarigheden te zegepralen, en geen middel te ontzien om tot haar doel te komen. Snel kwam het in haar op, dat zij, nog slechts éénen dag voor zich hebbende, dien gebruiken moest, om door list of onweerstaanbaren drang op St. really zelven te werken; zij wilde den ouden man als het ware overrompelen en hem den tijd tot nadenken onmogelijk maken; en toen zich na het ontbijt, dat stiller en spoediger afliep dan gewoonlijk, elk der gasten verwijderd had, en ook editha eenige huisselijke bezigheden ging regelen, was zij als in verstrooijing blijven zitten, en bevond zich met den gastheer alleen.

{==252==} {>>pagina-aanduiding<<}

‘Wij zullen hier op Chummore-Castle dan nog eene verloving vieren?’ sprak zij, hem aanziende.
‘Waarlijk, Mylady! zal uwe dochter huwen?’
‘Mijne anny! een kind!’
‘Wat bedoelt gij dan, Lady maria? gij weet, ik zie gaarne vreugde rondom mij; zóó iets zoude mij hier regt welkom zijn.’
‘Beste St. really! gij weet dan inderdaad niets; ik dacht, dat gij van alles kennis droegt!’
‘Waarvan zoude ik dan toch bewust zijn? gij spreekt enkel raadsels!’
‘Ik spreek van de liefde uwer nicht voor den Markies, welke voor niemand meer een geheim is.’
‘Editha! zoude zij den Markies beminnen, en weet gij dat zeker, Mevrouw? het is zonderling, dat ik zulks van een' ander hooren moet.’
‘Hebt gij alleen dan niets gezien, beste Vriend! Wij alle dachten, dat de jonge lieden met uwe toestemming handelden.’
‘Zij handelen dus reeds; dat is toch, op mijne eer, te sterk. Neen, dat is niet mogelijk; editha zoude voor mij zoo iets niet verbergen; neen, dat kan niet waar zijn; gij wilt mij toetsen, Mylady! misschien wel op verzoek van xavère zelven!’
‘En indien dit zoo ware?’
‘Indien hij het meisje bemint, als mijne goede nicht hem lief heeft, dan zoude ik....maar waarom heeft desméranges zich dan niet ronduit verklaard? Hij weet, dat ik zijn vriend, zijn schuldenaar ben, dat ik zoo gaarne iets tot zijn geluk zou willen doen; waarom, ik herhaal het, niet regt voor de zaak uitgekomen?’

{==253==} {>>pagina-aanduiding<<}

‘Hij is een vreemdeling, vreest misschien uwe vooringenomenheid tegen eene natie, onder welke uwe zuster ongelukkig werd. Hij heeft edele grondbeginselen; zijne kieschheid schroomt misschien, den schijn aan te nemen, van de regten der gastvrijheid te misbruiken, of te groote vordering te doen van uwe dankbaarheid; in het kort, wat weet ik, welke duizende redenen een' romanesk jongeling kan hebben, om voor zulk eene verklaring aan eenen oom terug te schrikken? maar zeker is het, onbetwistbaar zeker, dat hij uwe nicht met gloeijenden hartstogt bemint.’
‘Gij kondet waarlijk gelijk hebben; en nu ik bedenk, hoe zij reeds als kinderen met elkander speelden, nu wordt het mij duidelijk, dat zij de vroegere betrekking weder zullen hebben aangeknoopt; ja, Mevrouw! thans wordt mij alles helder; maar nu, nu moeten zij ook met elkander gelukkig worden. Doch....(voegde hij er bedenkelijk bij) wat te doen, indien de Markies nog altijd blijft aarzelen?’
‘Dat is het juist; de eer der jonge Lady zoude er bij lijden; met de openhartigheid der onschuld geeft zij zich geene moeite, om te verbergen, wat zij voor xavere gevoelt, en allen, die zich hier bevinden, verwachten met mij uw openlijk voorstellen van den jongeling als haren verloofde; vertrekt nu deze over vier dagen naar Londen, zonder zich te hebben verklaard: welk eene stof voor de kwaadsprekende tongen der hoofdstad! Welke beleedigende gevolgtrekkingen kan de kwaadwillende achterdocht hieruit opmaken!’
‘Om Gods wil, Mevrouw! hoe kan ik dit keeren? gij ziet mij in vertwijfeling, in doodelijke onrust, raad mij dan toch!’

{==254==} {>>pagina-aanduiding<<}

‘Gij zelf moet hem voorkomen; gij kunt, ja moet in dezen den eersten stap doen.’
‘Ik kan hem mijne nicht toch niet in de armen werpen?’
‘Waarom niet? als gij zeker weet, dat dit de éénige wijze is, waarop gij haar geluk bevestigen, en den man, die u het leven redde, uwe dankbaarheid toonen kunt.’
‘Maar Mevrouw! hij is grillig, ongestadig, heeft soms zeer sombere luimen: zoude mijne zachte editha wel op den duur gelukkig met hem kunnen zijn?’
‘Eene vrouw als editha houdt haren gemaal altijd in eene goede luim; in ernst, zij zal hem weten te leiden.’
‘Zoude het hem bekend zijn, dat zij niets bezit, en ik, daar ik eenen zoon heb, niets kan medegeven, dan een' zeer bepaalden bruidschat?’
‘Hij kan het weten; daarenboven is hij onmetelijk rijk, en, gij hebt het nog kortelings uit zijn gedrag jegens dien armen pachter gezien, tot verkwistens toe edelmoedig. Wie zóó zijn goud wegwerpt, vraagt naar geenen bruidschat.’
‘Ik weet hier niets meer tegen in te brengen, en geef mij gewonnen; maar hoe vang ik het aan, hoe vind ik eene geschikte gelegenheid?’
‘Die zal zich ligt voordoen, ik belast mij daarmede en zal u wel waarschuwen.’
Voldaan over haar wèlgelukt plan, verwijderde zich de Hertogin, met het vaste voornemen, nog heden eene gelegenheid te doen ontstaan, om St. really bij zijn woord te houden. Ten einde nog eenigen tijd bij zich zelve te kunnen overleggen, wat te doen, begaf zij zich

{==255==} {>>pagina-aanduiding<<}
niet naar hare kamer, waar zich anny en hare kamenier bevonden; maar trad het park binnen.
Het geluid van eene zachte stem overtuigde haar, dat zij er zich niet alléén bevond; zij zag op. In de, tot een geschikt verblijf ingerigte oranjerie, te midden der prachtige gewassen, uit zachtere hemelstreken daar heen gevoerd, zat editha, met den rug naar het glas gewend, en nevens haar op een tabouret de Markies, met het hoofd op den regterarm geleund, die op hare zitplaats rustte. Hij scheen iets voor te lezen, waarnaar de maagd met geboeide aandacht luisterde. De Hertogin, verheugd over eene omstandigheid, die haar oogmerk bevorderen kon, hield zich niet op, om hunne lectuur te bespieden; driftig liep zij terug, het toeval begunstigde haar verder. St. really, dien zij zocht, door het heldere weder uitgelokt, kwam haar te gemoet.
‘Mylord!’ sprak zij, ‘volg mij thans, overtuig u, en oordeel zelf wat u te doen staat.’ Daarop den verwonderde bij de hand vattende, geleidde zij hem, terwijl zij hem door een teeken het zwijgen aanbeval, tot voor eene der glazen deuren van de oranjerie, die niet geheel gesloten was. Nóg zaten daar beide: de jonkvrouw met stille verrukking in het oog; de jonge man aan de poëzy, die hij voordroeg, door zijne welluidende stem en juiste uitdrukking, eene onnavolgbare kracht en zoetvloeijendheid bijzettende. De la martine's Jocelyn hield hen bezig; bij de regels:

Mon coeur me l'avait dit: toute ame est soeur d'une Ame,

waarvan de Hertogin en hij, die haar vergezelde, nog het einde hoorden, wierp hij het boek weg.

{==256==} {>>pagina-aanduiding<<}

‘Editha! editha! ik kan niet meer!’ riep hij opstaande uit. ‘Meisje! gij weet het niet, gij kunt het niet weten, wat het mij kost, die woorden voor u te herhalen; nooit, nooit mag ik ze tot u rigten; neen, zóó ver zal mijne eigenliefde mij niet vervoeren; neen, ik heb het regt niet, mijne duistere toekomst te huwen aan den helderen hemel uwer onschuld;’ hij hield zich de handen voor de oogen, terwijl hij deze woorden uitsprak, op doffen toon en als tot zich zelven gerigt; ook verstond St. really ze niet. Editha was mede opgestaan; zacht smeekend trok zij hem de handen van het gezigt weg; met teederen drang bragt zij hem weder tot zich.
‘Mijn xavere! o waarom zoo augstvol somber, waarom verwijdert gij u immer, als ik mij zóó gelukkig gevoel in uw bijzijn? ben ik dan niet meer de speelgenoote uwer kindschheid? weet gij dan niet, dat uw lot te deelen mijn hoogste geluk zoude zijn? was het treurig, ik zou met u lijden, en het verzachten; was het vrolijk, wij zouden te zamen genieten: voorheen deelden wij het speelgoed, de vrucht, die men ons gaf; voorheen schreiden wij te zamen over kinderlijke teleurstellingen - thans mag editha uwen kommer, uwe zorg niet kennen, niet verligten!’
‘Beminnelijk schepsel! ga niet voort!’ riep hij bijna in wanhoop. ‘Ik heb zielskracht zoo goed als een ander, maar stel haar niet op meer dan menschelijke proef; ik weet mij zelven te overwinnen, maar hier zoude een God bezwijken.’ Hij had beide hare handen gevat, de zijnen waren ijskoud, en toch parelde er zweet op zijn voorhoofd, welks mat wit, akelig afstak

{==257==} {>>pagina-aanduiding<<}
bij den gloed zijner wangen; zijne oogen waren droog, en zijn gansche ligchaam sidderde. ‘Editha! dit zij een vaarwel voor de eeuwigheid!’ riep hij op ééns, rukte zich met onstuimige kracht los, en wilde zich verwijderen. Bewogen trad St. really hem in den weg; door de openstaande deur onbemerkt binnen gekomen, kon hij den strijd der jonge lieden niet langer aanzien; geschokt door een tooneel, welks regten zin hij niet begreep, hield hij alles voor de gewone opgewondenheid van gelieven, die gelooven, dat men hunnen hartstogt zal tegenstreven.
Nu voerde hij zelf de Jonkvrouw tot den Markies. ‘Jongman! ik weet geene betere belooning voor hetgeen gij mij deedt. Lieve editha! schenk hem uwe hand, aan u draag ik voortaan mijne dankbaarheid op.’ Verrast, opgetogen, doch hoog blozende en eenigzins beschaamd, naderde hem het meisje, door den oom geleid; hare tegemoetkoming werd echter niet beantwoord. Strak voor zich neêrziende, stond desmérauges dáár, als begreep hij zijn geluk niet, als wilde hij het niet begrijpen. Teleurgesteld wendde editha zich af, om hare ontroering en haar schaamrood te verbergen.
‘Spreek dan toch, Mijnheer! uw stilzwijgen wordt beleedigend,’ riep de Hertogin; ‘bedenk, dat niet ten tweedemaal zulk een....’
Nu vatte St. really, eerst van verbazing sprakeloos, het woord op.
‘Hoe, Markies! gij verwerpt mijne nicht; gij slaat haar af, wier bezit gij zoo even uw hoogste geluk noemdet? uwe reden daarvoor, Mijnheer! wat wildet gij

{==258==} {>>pagina-aanduiding<<}
met hare liefde, zonder hare hand? in rang en geboorte is zij u ten minste gelijk; het is waar, zij brengt u geene schatten aan, maar...’
‘O mijn God! mijn God! dat is te sterk; ik zwicht,’ riep nu xavère uit, een' strijd met zich zelven afbrekende; ‘mensch! wat spreekt gij van schatten, van ijdelen rang, wat zeggen die, bij deze engel!’ Toen op editha toegaande, vervolgde hij: ‘U willen zij mij schenken, parel van onschuld en zachtheid! u aan mij! en gij wilt de mijne zijn? Ja, nu ben ik uwer waardig; zulk een geschenk komt alleen van de hand der Godheid, en zij, zij heiligt ons, door hare gaven;’ en nu in verrukking de armen naar het meisje uitbreidende, sloot hij haar aan zich, met eene krampachtige, woeste vreugde, die zelfs de beminnende geliefde ontzette, eene vreugde slechts te vergelijken met zijnen vroegeren hevigen kamp. Daarop zich tot St. really wendende, sprak hij meer bedaard:
‘Edele Grijsaard! dank, oneindigen dank! geloof mij, ik zoude nooit den moed gehad hebben, haar van u af te vragen; vergeef mij mijn zwijgen, uw voorstel was zoo plotseling, ik was als verpletterd onder dit onverwacht geluk. Editha! gij stelt uw volgend lot in mijne handen; vloek, eeuwige schande treffe mij, zoo ik daarmede ooit roekeloos spele! Editha! o geloof mij, gij zult gelukkig zijn, zoo als nog geene vrouw het was.’
Met vergenoegden glimlach over de verrukking van den jongen man, deelde St. really hem zijne plannen mede, terwijl zij door het park voortgingen; editha met blijmoedige vertrouwelijkheid op xavère's arm

{==259==} {>>pagina-aanduiding<<}
leunende, de Hertogin zegepralende en bijna deelende in hun geluk. De menschen zijn doorgaans niet slechter, dan hun eigenbelang het vordert; met genoegen dus zag zij hare gissingen bevestigd, want op gissingen toch alleen was hare intrigue gegrond.
‘Het is mijn voornemen, xavère!’ zeide de Lord, ‘nog heden uwe verloving te vieren. Ik wil mij zelven de vreugde niet ontzeggen, mijnen goeden stephan bij zijne terugkomst te verrassen met een vrolijk feest ter eere van editha, die hij als zijne zuster liefheeft. (Hier bloosde Lady jeverless onwillekeurig van zelfvoldoening, waarin zich echter eenige schaamte mengde over de verrassing, welke zij eigenlijk den jongeling had voorbereid.) ‘Ik zal,’ vervolgde de oude Heer, ‘den Sheriff van Chummore onze zaken laten in orde brengen; vergeet niet over een paar uren in mijn kabinet te komen, waar wij met hem de contracten regelen zullen.’
Hoe de gelieven dien dag doorbragten, behoeft geene beschrijving, en toch vond de Hertogin, toen het schemerlicht begon te vallen, en alles onder editha's ordenende hand een feestelijk aanzien verkreeg, den jongen Markies, in somber gepeins op eene sofa, in een minder gebruikt vertrek.
‘Hoe nu, Mijnheer desmérauges!’ riep zij, ‘is dit eene houding voor een' aanstaanden bruidegom? Ik dacht u heden in een' aanhoudenden roes van vrolijkheid te zien! Ik had voor ons vermaak van dezen avond zoo zeer op u gerekend.’
‘Mevrouw! het geluk is iets ernstigs; sterk moet het hart zijn dat deszelfs gewigt kan dragen; slechts langzaam

{==260==} {>>pagina-aanduiding<<}
leert het zich er aan gewennen, en de stille hymne van den overgelukkige ontaardt niet in den woesten lach der schaterende vreugd; toch zal ik mij heden tot iedere scherts leenen,’ voegde hij er verpligtend bij, ‘en ik beloof u, Mevrouw! gij zult over mij voldaan zijn.’ Hierop kwam een bediende berigten, dat zij bij het gezelschap gewacht werden.


{==261==} {>>pagina-aanduiding<<}

IV.


Daar week de jok, de scherts niet van zijn' mond, 
Maar razend was zijn vreugd, en woest zijn lach, 
En bitterheid zijn luim..... 
 
n. beets. 

Met echt burgemeesterlijke deftigheid trad twee uren later de Sheriff van Chummore de vrolijk verlichte zaal binnen, waar wij personen bij een vinden, die wij reeds kennen.
Lord St. really verklaarde nu zijnen gasten de reden van dit bezoek, en kon niet nalaten, toen hij de verwondering, die de meesten hunner aan den dag legden, gadesloeg, bij zich zelven op te merken, dat de Lady zich toch wel eenigzins konde vergist hebben in hare meening van de bekendheid der neiging zijner jonge nicht.
‘Ik had zoo gaarne mijn' zoon bij deze plegtigheid tegenwoordig gezien,’ vervolgde hij verdrietig, ‘ik had hem reeds met den middag verwacht; doch daar hij nog altijd weg blijft, mag ik het van u, Mijnheer de Sheriff! niet vergen, op eene zoo onzekere terugkomst te wachten; laat ons dus tot de onderteekening overgaan: gij hebt het contract zeker gesteld, zoo als de Markies en ik u verzochten, dat in te rigten?’
‘Alles in volmaakte orde, Mylord! uwe Lordschap en deze geeerde getuigen gelieven slechts aan te hooren.’ Nu volgden de gewone ceremoniën, die bij eene ver-
{==262==} {>>pagina-aanduiding<<}
loving plaats hebben. Met zachten glimlach en nedergeslagene oogen nam editha van haren geliefde de pen aan, die hij haar ernstig en zigtbaar bewogen aanbood.
Gelukwenschingen van allerlei aard, op deftigen of schertsenden toon met welsprekendheid, of haperend uitgebragt, werden door alle aanwezigen tot het aanstaande paar en den Heer des huizes gerigt. Vrolijk gingen spoedig daarna de bokalen rond, ter eere van het feest, en de tintelende wijnen deden ook welhaast vele oogen tintelen van opgewektheid en vreugd. De Markies hield zijn woord, aan Lady jeverless gegeven.
Hij bezielde en verlevendigde alles door zijn vernuft, geestige vrolijkheid en het vuur zijner gesprekken; hij gaf zich als het ware ter prooi aan de scherts der Heeren en de plagerijen der Dames; doch een scherp opmerker zoude gedwongenheid gezien hebben in die vurige, wilde blijdschap, waarmede hij zich zelven opwond, of trachtte te bedwelmen, en onrust onder die losse spotachtigheid verborgen.
‘Dat zal eerst vrolijke dagen geven op Chummore-Castle,’ sprak Lord glossonby, ‘en nu spijt het mij dubbel, dat ik morgen reeds vertrekken moet.’
‘Hoe, gij verbreekt uw gegeven woord?’ vroeg de Gastheer.
‘Pligt gaat voor genoegen; ik kreeg dezen ochtend berigten uit Londen, die mij dáár terug roepen; er is voor ons drukte ophanden: de kustbewoners van Wight verbeelden zich, verdachte schepen te hebben gezien, die het Kanaal opstevenden, en men wil, dat de Admiraliteit zich daaraan zal laten gelegen zijn; ik ben regt

{==263==} {>>pagina-aanduiding<<}
knorrig over dezen inval, te meer, daar de geheele zaak tegen mijn gevoelen strijdt.’
‘Zijt gij er dan tegen, Mylord! dat men voor onzo veiligheid zorgt?’ merkte een der dandy's aan.
‘Niet, indien zij wezenlijk bedreigd werd; maar de meeste dier geruchten zijn overdreven, en berusten op geenen anderen grond, dan op de onrust van onze kooplieden, die, om hunne vrachtschepen onverlet te bewaren, Londen wel in eene groote werf zouden willen verkeeren, en die het volk gaarne wenschten te overtuigen, dat de zeeroovers den Theems opzeilen, en Sheerness nemen zullen; en zoo er werkelijk waarheid aan is, zal het waarschijnlijk almagro gelden, en ik moet bekennen, dat ik ongaarne tot zijnen val medewerk; ik heb verpligting aan hem.’
‘Verpligting aan eenen zeeroover!’ riep Lady louise uit; ‘o, Mijnheer! dan hebt gij hem zeker gezien; zeg ons toch, hoe hij er uitziet.’
‘O, doe dat, Mylord! beschrijf ons dien man: is hij groot of klein? barsch of vrolijk?’ vroegen verscheidene Dames gelijktijdig.
‘Ach, Dames! uwe nieuwsgierigheid te bevredigen, valt niemand zoo gemakkelijk als mij,’ sprak de Markies snel, en als wilde hij Lord glossonby voorkomen, ‘gij weet toch, hij is mijn landgenoot, ook heb ik hem meermalen gezien.’
‘O spoedig, en wáár dan?’ riep men van alle kanten.
‘Onder anderen in het Salon de Coiffure van bernet, mijn' kapper; en ik verzeker u, dat zijn kapsel, zijne houding en geheel zijn uiterlijk de meeste gelij-
{==264==} {>>pagina-aanduiding<<}
kenis heeft met de mijne; ziet mij oplettend aan, Dames! wat dunkt u?’
‘Dat heet ik ten ontijde spotten!’
‘Is het aardig van u, ons zoo te leur te stellen?’
‘Neen, dat gelooven wij volstrekt niet,’ waren de algemeene uitroepen der vrouwen.
Er waren toen Heeren, die met spotachtig medelijden op de kleine, tengere gestalte des jongelings nederzagen, en elkander half hoorbaar influisterden:
‘Welke onbegrijpelijke aanmatigingen van dien fat, ons te willen wijsmaken, dat hij, de verwijfdste aller Fransche modeheertjes, hetzelfde voorkomen heeft als die man, van wiens moed en ligchaamskracht men de verbazendste geruchten hoort!’
‘Bespottelijk! bespottelijk!’ klonk het van alle kanten luid.
Editha lachte niet mede; het griefde haar, dat haar bruidegom zich tot het voorwerp van algemeenen lachlust maakte.
‘Als de Dames mij hadden laten uitspreken,’ hernam nu Lord glossonby geërgerd, ‘dan had ik haar zeker de teleurstelling bespaard, en aan u, Markies! de moeite, om op het uiterlijk van eenen held aanspraak te maken. Hoor, gij zijt een geestig, regt bevallig Edelman, begaafd met vele voorregten, die anderen missen; maar gij moet het ons niet ten kwade duiden, dat wij in u geenen almagro kunnen zien.’
‘Welnu dan, het zij zoo, als gij niet wilt! ik erken mijne minderheid; eene wereld van leeuwen zoude niet kunnen bestaan, er moeten ook schoothondjes wezen, niet waar, Lady louise? ook vossen, is het niet zoo,

{==265==} {>>pagina-aanduiding<<}
Hertogin? - Ach, Mylord glossonby! ik viel u slechts in de rede, om al die schoone oogen te gelijk van verbazing op mij te zien staren; maar waarlijk, gij hebt mij ook nieuwsgierig gemaakt, om te weten, hoe gij met dien man in kennis kwaamt.’
‘Reeds gisteren wilde ik dat verhalen; doch ik zag uwe spotzieke luim, en ik waagde daaraan mijnen held, noch mij zelven; indien gij mij thans beloven wilt, die gedurende mijn verhaal te beteugelen, dan wil ik gaarne aan uwen wensch voldoen.’
‘Een verzoek sleclits! Sir!’ hernam xavere, ‘gedenk de les van voltaire: de ne pas ensanglanter la scène, en ontstel de verbeelding der vrouwen niet te zeer met voorstellingen van scherpe entermessen en knallend geschut.’
‘Wees gerust Markies! men zal niemand een' angstigen droom aanjagen!’
Eenig geschuifel met stoelen en voetbankjes, de gewone voorbereiding van oplettende aandacht, greep nu plaats; en Lord glossonby ving dus aan, bij de herstelde stilte:
‘Na een zesjarig verblijf in eene onzer West-Indische Kolonies, zag ik mij tot eene oyerhaaste terugreis naar Engeland gedwongen. Staatkundige redenen noodzaakten mij deze reis geheim te houden, waarom ik besloot, die niet met eenig Lands-fregat te doen, maar een klein koopvaardijscheepje af te huren, welks kapitein eene handelszaak zoude voorwenden. Het was een ligt, rank vaartuig, dat ons bij gunstigen wind eene snelle overvaart scheen te beloven. Alles ging ook uitmuntend; reeds meenden wij flaauwelijk de kusten van Ierland te

{==266==} {>>pagina-aanduiding<<}
bespeuren, toen onze tegenspoed aanving; er stak een hevige storm op. Een slecht bemand koopvaardijbrikje is eene gemakkelijke prooi van woedende elementen; wel spanden wij allen onze uiterste krachten in, doch onze pogingen baatten niets; wij leden schipbreuk, naar gissing niet ver van de kust. Ik zal u het jammer van eene schipbreuk thans niet beschrijven, van eene schipbreuk bij nacht, in donker, in eenen orkaan, wanneer, na de laatste vergeefsche inspanning, de hoop u begeeft, en wanhoop u aangrijpt, als alle banden van maatschappelijken pligt en ondergeschiktheid worden losgerukt, en zelfbehoud de éénige schrikkelijke leus is; schrikkelijk, omdat elk middel haar welkom is, en zij alles, wat haar in den weg staat, als hinderpalen beschouwt, die zij zonder medelijden of verschooning wegstoot en verplet. Zóó ging het hier. Elk greep met dezelfde woeste drift naar de éénige sloep; voor de sterksten en behendigsten alleen was daarin plaats, de anderen werden terug gedrongen. Die worsteling was mij te akelig; ik wilde de wanorde niet vermeerderen, en besloot op het wrak te blijven, te meer, daar het mij onmogelijk scheen, dat eene zoo overladene boot, bij de hooggaande zeeën, de kust zoude kunnen bereiken. Ik had regt gegist; zij is verloren gegaan. Toen ik mij nu met mijne vier lotgenooten alleen bevond, moet ik erkennen, dat mij alle moed ontzonk. Was de kans op behoud voor die wegvarenden gering, ons verderf scheen onvermijdelijk zeker. Een vreesselijke doodsangst greep mij aan, spande zamen met mijne ligchaamsvermoeijenis, verwarde mijne denkbeelden en stortte mij in eene diepe onmagt. Ik moet lang in dien toestand gebleven zijn; want toen ik tot mij zelve kwam,

{==267==} {>>pagina-aanduiding<<}
lag ik in eene boot te midden van vreemde menschen, van welke er één zich over mij heen bukte, en mij eenen verfrisschenden teug aanbood. Haastig greep ik daarnaar, want ik smachtte van dorst; in dien tusschentijd had hij zich op eenigen afstand geplaatst, zijnen hoed met breede randen, diep in de oogen gedrukt, en zijne gestalte verborgen onder de plooijen van eenen ruimen mantel. Ik herstelde mij meer en meer, en zag, hoe de morgen reeds schemerde, de wind bedaard was en ons wrak niet meer te zien. Ook mijne togtgenooten bevonden zich hier, blijkbaar in geenen beteren toestand, dan ik zelf. De vreemden, die ons omringden, waren forsche, krachtvolle zeelieden, met harde en trotsche gelaatstrekken. Behalve de man met den mantel, dien ik voor eenen bevelhebber hield, daar zijne korte, fluisterend uitgesprokene aanmerkingen als bevelen gevolgd werden, waren zij zes in getal; hunne kleeding was niét die van gewone matrozen, maar eenigzins romanesk, hoewel niet onbevallig. De fantastische tooi, de pistolen en dolken in hunne gordels, en bovenal hunne norsche blikken deden mij spoedig gissen, wat ik naderhand bevond waarheid te zijn: het waren zeeroovers. Doch die zeeroovers waren mijne redders; zij hadden zich in eenen storm gewaagd, om ons van het zinkende wrak te verlossen, en ik gevoelde mij gedrongen, hun mijnen dank toe te brengen. Ik had hen eene soort van verbasterd Fransch hooren spreken, ik wendde mij dus in die taal tot een' hunner, den persoon, die mij in het eerst had bijgebragt, tot wien ik mij ook het meest voelde aangetrokken. Eene dankbetuiging ontving geen antwoord; eene onverschillige vraag had geen beter ge-
{==268==} {>>pagina-aanduiding<<}
volg; toch hield ik aan. In korte bewoordingen maakte ik hem deelgenoot van de dringende zaak, die mij naar Engeland riep; zeide hem, dat misschien mijne eer en betrekking van mijne tijdige aankomst te London afhing; en eindelijk, dat mijne redding zelve mij
onverschillig was, zoo ik er niet in slaagde, spoedig aan wal gezet te worden. ‘De mogelijkheid bestaat,’ was het korte antwoord, ‘ik alleen kan niet beslissen, of men u helpen zal;’ daarna fluisterde hij een' der mannen iets in, en er werd niets meer gesproken. Spoedig ook waren wij het schip genaderd. Het was een sierlijk fregat, welks geheele bouworde en tuigagie er op ingerigt scheen, om het tot een' vlug zeiler te maken. Uit de geschutgaten gaapten ons duchtige kanonnen aan. Op het dek gekomen, zagen wij ons omringd van meerdere mannen, gekleed als de bootroeijers, onder welke zich eenige bevonden, die, bij al de kenteekens van een ongeregeld leven, toch dat onuitwischbaar iets hadden, dat vroegeren beteren stand verried. De man met den mantel ging ter zijde, na iets zacht gezegd te hebben; daarop maakte men ons plaats, en geleidde ons tusschen deks, waar men ons rum, brood en vleesch vóórzette. Deze verkwikking hadden wij hoog noodig. De jongman, die ons van dit alles voorzag, was vriendelijker, dan al de overigen. Ik vroeg hem, aan wien wij eigenlijk onze redding te danken hadden, en op welk schip wij ons bevonden?
‘Kapitein almagro of zijne lieden zijn uwe redders; gij zijt op het fregat les Représailles.’ Ik behoefde niets meer te vragen; die naam, ook in West-Indië befaamd, deed mij verbleeken; van dien man

{==269==} {>>pagina-aanduiding<<}
wachtte ik niets goeds. Toch bood ik den jongman, tot dank voor zijn berigt, mijn horologie aan.
‘Van u mogen wij niets aannemen,’ sprak hij, en wees het terug. Juist kwam men mij zeggen, dat de Kapitein mij zien wilde; ik volgde den man, die mij snel naar de kajuit voerde, waarin eene zoo weelderige smaakvolle pracht heerschte, als in het boudoir eener vrouw naar de mode. Bijzonderheden kan ik u niet opnoemen; want hij, dien ik er vond, boeide mijne geheele aandacht. Het was almagro. Fiere moed en ondernemingszucht schitterden uit zijne zwarte oogen, en las men duidelijk in de trotsche houding en forsch gespierde gestalte. Op het hooge voorhoofd door de zon verbrand stak het gitzwarte haar niet onbevallig af. Iets ruws en wilds was echter onmiskenbaar in de harde trekken van dat krijgshaftig gelaat; kortom, het was de zeeroover, zoo als ieders verbeeldingskracht zich dien zoude schilderen. Hij noodigde mij in het Fransch tot zitten. Nooit rustte ik, zelfs niet in de salons van schatrijke dandy's, op molliger sofa, en het bevreemde mij, dat zulk een man aan zulk eene weelde had kunnen denken. Hij deed mij eenige vragen. Ik zeide hem, wat ik reeds vroeger verhaald heb, en bood hem met zoo veel kieschheid, als mij mogelijk was, mijne portefeuille met banknoten, (die ik vóór de schipbrenk tusschen mijn vest geknoopt en zoo behouden bad) als een aanvankelijk bewijs mijner dankbaarheid, aan.
‘Mijnheer!’ sprak hij fier, ‘dit aanbod is overtollig; waart gij onze gevangene, dan behoorde uwe bezitting ons; maar gij werd door ons gered. Wij zijn

{==270==} {>>pagina-aanduiding<<}
geene Engelschen: wij helpen de lieden niet, om ze uit te plunderen. Behoud het uwe.’ Na eene pauze (die ik door geen scherp antwoord afbrak, want ik ben geen julius caesar, en ik gevoelde mij te zeer afhankelijk van zijne hulp, om mij beleedigd te toonen) vervolgde hij: ‘als men u te Kinsale aan land zette, zou dat u van nut kunnen zijn. Tot den overtogt naar Bristol vindt gij dáár ligt gelegenheid. Wat dunkt u?’
Ik verzekerde hem, dat ik niets meer wenschte, zoo dit geschieden kon.
‘Welnu dan, gij zult geholpen worden. Met het vallen van den avond zal men het ondernemen. Tot zóó lang blijft gij onze gast. De zeelieden van uw schip blijven vrijwillig bij ons.’
Ik wilde hem mijnen dank betuigen.
‘Beloof mij als man van eer, geen misbruik te zullen maken van uwe bekendheid met onzen koers, en van deze ontmoeting eene maand lang te zwijgen: ziedaar het éénige, wat ik van u vorder.’ Ik beloofde het. Daarop gebruikte hij een zilveren fluitje, en zeide tot den binnentredenden Negerjongen, in prachtig Turksch kostuum gekleed: ‘jago! laat het dezen Heer aan niets ontbreken.’ Toen boog hij zich als tot afscheid, en ik volgde Jago, die mij in een geschikt verblijf bragt, waar hij mij met stiptheid bediende, en van al het noodige voorzag. Van de inrigting des vaartuigs zag ik verder niets. jago, die Engelsch sprak, verzocht mij, mijn verblijf niet te verlaten, en toen het avond werd, geleidde hij mij snel langs eenen uitgehangen' trap in de sloep, die mij wachtte. Het was stikdonker op het water; ik herkende niemand der zich daarin

{==271==} {>>pagina-aanduiding<<}
bevindenden, dan den kapitein, wiens forsche stem zich enkele malen liet hooren. Behoedzaam, doch snel roeide men in een diep stilzwijgen voort; mijne lieden kennende, wachtte ik mij wel dat af te breken. Het was een hoogst gevaarvolle togt, die vaart met eene boot naar de kust van Ierland; doch ik bemerkte aan enkele woorden, welke almagro, met den man, die aan het roer zat wisselde, dat zij al de gevaren van denzelven vooruit berekend hadden. Den stuurman vooral, in wien ik later den man met den mantel herkende, wiens weergalooze ervaring en overleg slechts met zijne behendigheid te vergelijken was, dankten wij het, dat wij, tegen het aanbreken van den dag, in de baai van Kinsale, bijna in het gezigt dier stad, landden. Ik kon het niet van mij verkrijgen, die menschen, welke zich op nieuw voor mij in levensgevaar gesteld hadden, te verlaten, zonder hun eenig bewijs van mijne dankbaarheid te geven. Ik wist dat almagro zelf mij zoude afwijzen; daarom bood ik den stuurman mijnen ring aan (het haar mijner moeder was er in gevlochten). ‘Mijnheer!’ zeide ik, ‘de arme schipbreukeling vermag nu niets, om uwe edelmoedigheid te vergelden; maar door uwe hulp herneem ik in mijn vaderland eenen rang en invloed, dien gij misschien eens zoudt kunnen noodig hebben. Zend dan dezen ring terug aan john duncan (later werd ik glossonby door den dood mijns broeders), en hij zal er zich eenen duren pligt van maken, u zijne dankbaarheid te toonen.’ Deze wees mij niet af, hij drukte mij hartelijk de hand; ‘de weg naar Kinsale ligt regts af,’ sprak hij in gebroken Engelsch, en sprong schielijk in de sloep, die daarop van wal

{==272==} {>>pagina-aanduiding<<}
stak. Ik bereikte gelukkig de stad, vond spoedig gelegenheid om naar Bristol over te steken; mijne zaken te Londen schikten zich ligt, en gij ziet mij Lord van de Admiraliteit, door de edele hulpvaardigheid van eenen zeeroover.’
Toen glossonby geëindigd had, ontstond er eene diepe stilte; het verhaal had aller aandacht geboeid; de Markies had somwijlen gebloosd, geglimlacht, doch, volgens belofte aan den verhaler, niet in de rede gevallen; nu echter zeide hij:
‘Dankbaarheid van eenen Engelschen groote, aan zulke lieden, is iets ongehoords! Wat zoudt gij doen, Mylord! indien zij op de proef gesteld werd?’
‘Ik zoude ophouden man van eer te zijn, zoo ik dan terug trad, Jongeling! ik zoude dan trachten, mijnen pligt met mijn gevoel te vereenigen; maar op welke wijze, dat blijft mijn geheim.’
‘De glazen vol geschonken, mijne Heeren!’ riep St. really, ‘ik heb eenen toast. Glossonby! hartelijk dank voor uw verhaal, ik stel de gezondheid in van almagro!’
‘Op het welzijn van almagro!’ klonk het in het rond.
‘Twee mannen dronken niet mede, Sir charles, die zijn glas onbemerkt ter zijde zette, en de bruidegom, die het zijne met eene ligte buiging even ophief.
‘Ik ben veel te wijdloopig geweest,’ merkte Lord john aan, ‘het is zeer laat geworden, en ik moet morgen vroeg vertrekken.’ - ‘Beste Vriend! dank voor uwe gastvrijheid.’
Dit was het sein tot scheiden, en elk begaf zich naar zijne afzonderlijke kamer.

{==273==} {>>pagina-aanduiding<<}

Xavere, die editha's hand gevat had, geleidde haar zwijgend naar het balkon van het middenvenster; hier drukte hij zijn gloeijend voorhoofd tegen hare borst. - ‘Gun mij dit oogenblik, Geliefde! daar binnen, bij die menschen, kan ik mijn gevoel geen lucht geven, en onverschillige woorden tot u te rigten, daar een nameloos geluk mijn hart overstelpt, daar ik duizel, bij de ééne, alles omvattende gedachte: “zij is uwe bruid,” ware mij heiligschennis. Mijne bruid! gij? ja er bestaat eene Godheid, ja ook voor mij is er eene vergiffenis, nu eene engel minzaam, heiligend, aan mijne zijde treedt; gij zult mij iets van uwe zielrust mededeelen, en ik....ik word een beter mensch!’
‘Gij zijt goed, xavère!’ fluisterde het meisje, en drukte hare lippen op zijn voorhoofd.
‘Neen, editha! neen; in mijn leven zijn dagen van zonde en van schande; oogenblikken, waaraan ik thans slechts met afgrijzen denk, oogenblikken, die ik, met bloedige tranen van bitter berouw, zoo gaarne uit het yerledene zou willen wegwisschen; verguizing, grievende vernedering ruiden mij tegen mijne medemenschen op, en de maatschappij, die met een koel en streng: “terug” een harer stiefkinderen van zich stoot, weet niet, welk eenen schat zij met zijn verbrijzeld hart wegwerpt; wat die geest had kunnen volbrengen, zoo zij hem eenen werkkring hadde aangewezen! maar dat is alles nu voorbij, geheel voorbij; ik scheid mij af van het verledene; in uwe nabijheid is mij alles anders, alles wèl; ik ben dan bijna deugdzaam: geef mij uwen zegen, en de toekomst, ô! ik beloof het u plegtig, met gebogen knieën, opregt,

{==274==} {>>pagina-aanduiding<<}
waarachtig als in het gebed, de toekomst zal veel, zeer veel goed maken.’
Hij lag daar geknield; de bruid, die in dit alles slechts eene overdrevene spijt meende te moeten zien over voorgaande jeugdige loszinnigheden, waarvan haar verstand hem niet geheel vrijsprak, verstond zijne bedoeling niet, noch konde die verstaan; maar toegevende aan den onwederstaanbaren drang zijner hartstogtelijkheid, leide zij zegenend hare hand op hem; toen stond hij op, zag haar dankend, overgelukkig, in het onschuldig oog, dat vol vertrouwen op hem rustte, en verwijderde zich snel, als wilde hij door geen woord, door geene afleiding der zinnen, het reine genot der ziel ontheiligen.
Eerst later overviel hem eene gedachte, die hij huiverend, met somberen ernst, in deze korte woorden uitdrukte: ‘Zoo slechts de toekomst mij niet oproept, om boete te doen voor het verledene!’


{==275==} {>>pagina-aanduiding<<}

V.


Morgen, morgen, zorglijk woord! 
Damp, waarop wij zullen bouwen! 
Hoe bedriegt gij 't blind vertronwen! 
Met wat wenschen ijlt gij voort! 
 
h. tollens, cz. 

De Markies bragt een gedeelte van den nacht met overwegingen door, die zeker van geenen weinig beduidenden aard waren; want hij vergat zich zelfs zóó zeer, dat hij enkele volzinnen overluid uitriep, die gansch niet voor de kalmte van zijn gemoed getuigden.
‘O editha! zachtaardige Bruid! mij zoo ongedacht in de armen gevoerd, nooit zoude ik zóó wreed een spel met uw geluk gewaagd hebben, zoo niet die vreemden mij uw bezit hadden opgedrongen, zoo ik voegzaam had kunnen terugtreden!...
Doch wat weêrhoudt mij, de banden te breken, die mij aan menschen verbinden, welke aanhoudend mijnen naam bezoedelen met het bloed der weerloozen, dat zij vergieten? Ellendigen! ik u tot schild dienen, waaronder gij uwe nuttelooze gruwelen pleegt? ver van mij voortaan elke gemeenschap met u; Hemel! was dat mijne bedoeling, toen ik u om mij heen verzamelde? Neen, neen! gij hebt mij nooit begrepen.’
Daarna vervolgde hij weemoedig: ‘Toch waren zij aan mij gehecht, die ruwe zonen van den oceaan; toch

{==276==} {>>pagina-aanduiding<<}
trotseerden zij, zeven jaren lang, elk gevaar blijmoedig met mij; de éénige wet, die zij begrepen, was mijn wil; geene andere maatschappij kenden zij, dan den kring, dien ik hun schiep; geene zegepraal, dan mijnen glimlach!
‘Gold het hier slechts mijn geluk, mijne rust alleen, dan nog verliet ik hen niet; maar dat zachte wezen, dat mij zoo innig lief heeft, voor hetwelk voortaan zonder mij het leven vreugdeloos is, dat van mij de zaligheid wacht, welke ik haar beloofde, die engel aan hen op te offeren, neen, dat heb ik hun niet gezworen, neen! dáárop hebben zij geen regt.’
Nu zette hij zich met vastberadenheid aan het schrijven. ‘Geen zwak woord moet hun verraden wat mij dit besluit kost,’ zeide hij. Twee brieven lagen er 's morgens op zijne schrijftafel. Één derzelve was gerigt aan zijnen bankier te Calais, en behelsde slechts finaneiëele schikkingen; de tweede, aan zekere jubarre, was vervat in een convert van den volgenden inhoud.
‘De Représailles kruist in het Kanaal; doe inliggenden aan uwen broeder toekomen; het is van het hoogste belang, dat hij dien snel ontvange. Een visscher of loods zal misschien, voor hoog loon, de bezorging op zich nemen, hebt gij goud noodig, beschik vrij bij mijnen bankier.’ Dit couvert droeg ten opschrift: ‘Madame evqra jubarre, herbergierster in het Gouden Anker, te Calais.’ - Men gist ligt den inhoud van den brief aan dien broeder; dat dezelve onderteekend was: ‘almagro,’ zal niemand mijner Lezers verwonderen; elk hunner heeft gewis reeds sedert lang in den Markies dien gevreesden zeeroover ontdekt; deze verrassing behoorde ook niet tot mijn plan.

{==277==} {>>pagina-aanduiding<<}

Ook editha vond op het dons in het eerst geene rust; de zonderlingheid van haren verloofde, de sombere wending, die hij soms aan zijne gesprekken gaf, als hij met haar alleen was, beangstigden haar. ‘Stephan komt morgen,’ dacht zij eindelijk, ‘hij zal mij raad geven, hoe ik mijn.' xavère in zulke oogenblikken vervrolijken kan;’ en daarop sliep de schuldelooze in.
Weder was het ochtend. Lord glossonby was reeds vertrokken, en nu kondigde eene ongemeene drukte onder de bedienden den gasten aan, dat er op nieuw bezoek kwam. Het was een zeer welkome gast, de zoon des huizes zelf. De oude Heer ging hem tot op het voorplein te gemoet, zóó zeer was zijn verlangen, door de ondervondene teleurstelling, gescherpt. Ook editha, die den Markies als het ware met zich voerde, volgde haren oom; de overigen wachtten hem meer bedaard af in het salon. Hoe verwenschte niet Lady jeverless de welvoegelijkheid, die haar noodzaakte, ook dáár te blijven! Stephan, uit de reiscalèche gesprongen, zag in het eerst slechts zijnen vader. Hem omhelsd hebbende, wilde hij hem den arm bieden om voort te gaan, toen ook editha, die haren bruidegom had losgelaten, snel naar hem toeliep, en hem met al de ongedwongene blijdschap eener zuster welkom heette. Met verrukking sloot hij haar in zijne armen. ‘Editha! gij wordt immer schooner,’ riep hij.
‘O stephan! kom spoedig met ons, ik heb u veel, zeer veel te vertellen; en gij ook, xavère! wees nu eens regt vrolijk: stephan is terug, nu is onze vreugd volkomen!’ En het meisje haren neef bij de hand nemende, trok hem haastig met zich naar de zaal. St.

{==278==} {>>pagina-aanduiding<<}
really op xavère's arm geleund, volgde haar; de laatste ontrustte zich niet over de blijdschap, welke zijne bruid aan den dag legde. Hij kende het vrouwelijk hart te wèl, om niet, juist in dat vrijmoedig aan den dag leggen van haar gevoel, de ontkenning van iedere andere dan zusterlijke neiging te zien.
Nadat alle wellevendheidsgroeten tusschen den jongen Lord en de gasten gewisseld waren, vroeg de eerste, die opgemerkt had, hoe editha glimlagchend en blozend met den Markies fluisterde, op eenen eenigzins gemelijk trotschen toon. ‘En...wie is Mijnheer?’ terwijl hij xavère aanzag.
‘De man, aan wien ik mijn leven te danken heb, van wien ik u reeds schreef, dien ik u het eerst had behooren voor te stellen: xavère, Markies desmérauges! - Mijnheer! Lord stephan folkstead, mijn zoon.’ De jongelingen bogen tegen elkander: de Franschman vriendelijk, ongedwongen; de Engelschman stijf en minder vrij.
‘Ook behoort hij bijna tot de familie; dat vergeet gij, Oom!’ zeide nu editha: ‘beste Neef! zie ook in den Markies mijn' verloofde sedert gisteren.’
‘Sedert gisteren?’ herhaalde stephan's verflaauwende stem, en zijne handen strekten zich uit, om zich aan iets vast te houden; men begreep die beweging niet, en de jongeling stortte ter aarde met de doodskleur op het gelaat.
Doodelijk ontsteld, bemoeide St. really zich te vergeefs hem op te heffen; xavère nam den bezwijmde in den arm, terwijl men hem spoedig hulp kwam toebrengen. Lady jeverless, die van alle aanwezigen

{==279==} {>>pagina-aanduiding<<}
(buiten den Markies) alleen hare tegenwoordigheid van geest behouden had, deed hen opmerken, dat de bijkomende, rust zoude noodig hebben; men verwijderde zich; ook xavère leidde zijne editha, die zeer ontroerd was, naar een ander vertrek. Toen stephan geheel tot zich zelven kwam, was hij met zijnen jammerenden vader en de Hertogin alléén. Er volgde toen een gesprek, waarin de jongeling, na de eerste ontboezeming zijner klagten, bij de ophelderingen, die hem door zijnen vader en de listige vrouw gegeven werden, de geheele edelaardigheid zijner inborst bloot leide. Hij wilde het editha verzwijgen, wat hij voor haar gevoelde, om haar geluk niet te vergallen; maar hij verzocht ook, ja hij eischte zelfs, dat het huwelijk ten spoedigste zoude plaats hebben. ‘Ik ben gewoon mijne rede over mijne hartstogten te doen heerschen,’ sprak hij; ‘doch de spanning, waarin ik verkeeren zal, totdat alles zal zijn afgeloopen, moet....niet te lang aanhouden, dit....gevoel ik....voltrek dan reeds morgen die laatste plegtigheid, en Iaat die vreemdeling haar dan in Gods naam medevoeren!’ Voorts verhaalde hij zijnen vader, hoe hij na het verzenden van zijnen brief nog eenen dag was opgehouden door de Hertogin van C., daar zij hem beloofde bij haren gemaal, op wien zij veel invloed had, op het schikken zijner zaken aan te dringen, indien hij hare luisterrijke soirée wilde bijwonen; dat hij, ongeloovig lagchende, had toegegeven, en evenwel zijne hoop vervuld en hare belofte bevestigd had gezien. Dit nu had zijne afreize éénen dag vertraagd, en hem later eene zoo treurige welkomst voorbereid.

{==280==} {>>pagina-aanduiding<<}

‘Het is schandelijk,’ zeide St. really, dat men in Schotland zóó met het regt handelt! Maar voor ons is dáár gelukkig nu alles afgedaan.’
‘Ja alles is afgedaan,’ zuchtte zijn zoon, en verliet met gebogen hoofd het vertrek.
Bij de gasten werd voor stephan's flaauwte een voorwendsel gezocht, waaraan elk schijnbaar geloofde, terwijl ieder zich intusschen voorbehield, zijne eigene gissingen te maken. Editha raadde de waarheid; men zag het aan de schroomvallige deelneming, die zij haren neef betoonde. St. really nam xavère ter zijde: dat deze alles begrepen had, behoeven wij naauwelijks te zeggen; hij stemde dus in het voorstel van den Lord, om reeds morgen zijn huwelijk te voltrekken, en nam op zich, ook zijne bruid daarin te doen bewilligen.
‘Chummore-castle zoude ruim genoeg voor ons allen geweest zijn,’ vervolgde de oude man eenigzins verlegen; ‘het zoude mijn hoogste genoegen hebben uitgemaakt, u met uwe vrouw hier bij mij te houden; doch....gij begrijpt mij, mijn zoon....’
‘Wij vertrekken na de plegtigheid. Ik had reeds lang een hôtel te Londen gehuurd en ingerigt; de genoegens van uw kasteel hebben mij alleen belet, er gebruik van te maken. Het is een verblijf, dat zelfs uwer editha niet geheel onwaardig is; bovendien kan zij er in verschikken wat zij niet goedvindt: zal ik u daar somtijds zien, waardige Vriend?’
Het antwoord was hartelijk en toestemmend. Xavère zoude nu zijne bruid voorbereiden; eerst echter begaf hij zich naar zijn vertrek, waar hij zijnen kamerdienaar tot zich riep.

{==281==} {>>pagina-aanduiding<<}

‘Norritch! gij vertrekt spoorslags naar Londen, en bezorgt deze brieven.’
‘Ook dezen, Monseigneur?’ vroeg de man, glimlagchende naar het adres aan Dame evora ziende.
‘Ook dezen, norritch! gij begeeft u vervolgcns naar mijn hôtel, raadpleegt met Mistress hannah, of de inrigting daarvan nog iets te wenschen overlaat, en zorgt, dat er niets ontbreke van hetgeen tot het comfort eener dame behoort; verder ziet gij toe, dat de vrouwen der Markiezin goed gehuisvest kunnen worden, en dat alles naauwkeurig en met spoed geschiede, want morgen komen wij: daar is bankpapier voor de kosten, ik wil geene verantwoording, ga!’
‘Monseigneur zal tevreden zijn,’ zeide norritch, met eene buiging vertrekkende.
Het overige van dezen dag heerschten er eene ongewone terughouding en dwang onder het gladde vernis der welvoegelijkheid; zelfs tusschen de elkander liefhebbende personen. Edel gedroeg zich stephan; hij verpijnde zijne zielskwelling zóó zeer, dat hij Miss anny, die aan tafel naast hem geplaatst was, aardigheden zeide over hare schoonheid, hoewel hij eigenlijk niet regt wist, of hij haar over bruine of blaauwe oogen prijzen moest. desmérauges was kiesch genoeg, om elke bijzondere toenadering tot editha, waarop zijne aanstaande betrekking hem regt gaf, te vermijden; doch ditmaal schertste hij niet, en dit maakte alles dof. Lady jeverless deed anny zingen; maar ziende, dat de jonge Lord eerst toen zich in zijne eigene gedachten verdiepte, gaf zij het voor dezen keer op, om hare dochter te laten schitteren. St. really kon zich niet begrijpen, hoe een

{==282==} {>>pagina-aanduiding<<}
dag, waarvan zij zich een feest had voorgesteld, zoo stijf en treurig konde afloopen. Ook editha was stil en in zich zelve gekeerd; dien ochtend had zij xavère, toen hij haar tot hunnen verhaasten echt overhaalde, haren wensch te kennen gegeven, dat hij iets van zijne overdrevene fatachtigheid mogt afleggen; en toen had hij haar geantwoord: ‘ook gij, editha! hebt mij onder dit grove masker dan niet herkend? stel u gerust, te Londen, in ons huis bij u, leg ik het af, om niets te zijn, dan uw gelukkige gemaal!’ - ‘Doch waartoe een masker?’ had zij het gewaagd te vragen; ‘vooral zulk een, dat u wezenlijk minder doet zijn?’ - ‘Vraag mij niets,’ had hij gezegd, ‘bij uw en mijn geluk, smeek ik u, berust in uwe onwetendheid; er zijn mannenzielen, waarin geene vrouw straffeloos het oog mag slaan,’ en daarop had hij hare hand gekust, en haar alleen gelaten. Zij dacht nu over deze woorden na, en was niet volkomen gelukkig.
Stil en vreugdeloos liep des anderen daags de trouwplegtigheid af, die in de kapel van Chummore-Castle gevierd werd; de eerwaarde Doctor W. zegende die in met eene welsprekende toespraak. Daar bruid en bruidegom in eenvoudig reisgewaad waren, had ook niemand der aanwezigen iets bijzonders voor zijn toilet kunnen doen; de zoon des huizes was onpasselijk op zijne kamer gebleven; Sir charles, de getuige voor den bruidegom, was bijna diens vijand; St. really zuchtte over editha's vertrek en den jammer zijns zoons; met één woord, alles was akelig, stijf, onheilspellend, en toen eindelijk desmérauges, na een kort afscheid van hunne betrekkingen, zijne vrouw naar zijn rijtuig geleidde, was het, alsof het den overblijvenden minder

{==283==} {>>pagina-aanduiding<<}
drukkend werd, en men zich toen eerst aan eenige ongedwongenheid konde overgeven. Wat editha, wat xavère, op dezen rid naar de hoofdstad, in hun binnenste gevoelden, laat ik aan den oordeelkundigen Lezer en de gevoelvolle Lezeres zelve te denken over. Al het andere moest voor hen wegvallen, bij het ééne denkbeeld, dat beider hoogste wensch nu bevredigd was.


{==284==} {>>pagina-aanduiding<<}

VI.


Want dunrzaam zielsgeluk bloeit zonder vrede niet 
 
van der hoop, Hugo en Elvire. 

Zeven dagen van echtelijk geluk waren er voor xavère verloopen; zeven dagen, waarin editha al de zaligheden smaakte, die hij haar beloofd, en waarop zij gehoopt had. Nooit was er kiescher, beminnelijker echtgenoot; nooit voorkwam een gemaal zóó de minste gedachte der aangebedene gade; zelfs in de geringste kleinigheden, waardoor de grovere man zoo ligt een fijnvoelend vrouwenhart wondt, betoonde hij haar eene achting, eene oplettendheid, die zelfs eenen onbeminde verdragelijk zoude gemaakt hebben; en toch lag er in dit alles iets, alsof hij van haar eene vergiffenis te verdienen had, en soms was er in zijne liefkozingen iets onstuimigs en wilds, waarvoor de teedere vrouw terugschrikte. Na die eerste week volgden er nachten, waarin hij niet sliep. Elk, die slapelooze nachten, door ziels- of ligchaamskwelling, kent, verbeelde zich die, maar denke er bij aan een ontwaakt geweten, dat eerst zacht fluisterend, maar daarna al luider en luider tot u roept, u zelfs in de armen der vurig beminde gade geene rust laat; verbeelde zich die, maar van iemand met eene bloedschuld beladen, die zich dáár, in het donker, zijne daden duidelijker dan anders voor oogen stelt; verbeelde zich die,

{==285==} {>>pagina-aanduiding<<}
onder het troosteloos huiveren voor de toekomst, onder doodsangst voor ontdekking: dat waren de slapelooze nachten van den zeeroover.
Hij voorkwam ze soms met behulp van een verdoovend vocht, dat hij onbemerkt innam; maar akelig, benaauwd waren dan zijne droomen, zoodat de ontstelde editha genoodzaakt was, hem met moeite te wekken, en dan vaak brandende tranen voelde nederdroppelen op den arm, waarmede zij hem liefdevol omvatte. - Wel gevoelde zij zich gelukkig in en door zijne liefde; maar het kon haar geen geheim meer zijn, dat vroegere schuld hem pijnlijke wroegingen veroorzaakte: welke? dit waagde zij nooit hem te vragen; reeds sidderde zij voor hem in oogenblikken van hartstogtelijke liefde: wat moest het niet zijn, zoo een onbescheiden uitvorschen hem tot toorn ontvlamde! Zij was vrouw in den echten zin des woords; zij aanbad haren echtgenoot tot in zijne gebreken; zij plooide zich naar elk zijner grilligheden, met eene inschikkelijkheid, met eene opgeruimdheid, als waren die invallen ook juist hare wenschen; echter gebeurde er weldra iets, dat haar bijzonder ontzette.
Desmérauges had uit Frankrijk eenen zeer fraaijen New-Foundlandschen hond medegebragt, waarin hij zóó veel belang stelde, dat hij hem nimmer aan het Londensch straatgewoel waagde. Een der bedienden, iets aan het strand te verrigten hebbende, had denzelven tegen zijn bevel met zich genomen. Een matroos, die de Waterloo-Bridge afkwam, scheen dat dier te herkennen, noemde het bij zijn eigen naam, Naoma, waarop het kwispelstaartende naar den zeeman toeliep,

{==286==} {>>pagina-aanduiding<<}
en van liefkozingen niet te weêrhouden was. Dit verwonderde den bediende zóó zeer, dat hij niet kon nalaten het zijnen heer te vertellen, ondanks de berisping, die hij daarvoor te vreezen had.
‘En vroeg die man u naar mij?’ zeide deze, terwijl hij zich omkeerde.
‘Hij wilde iets zeggen; doch ik haastte mij om met Naoma voort te komen.’
‘Waarschijnlijk de Fransche matroos, van wien ik het dier kocht,’ sprak xavère, en verwijderde zich.
Spoedig kwam hij terug met eene pistool, ging naar een binnenplein, waar hij den hond tot zich riep, die hem vrolijk te gemoet sprong, plaatste zich op eenigen afstand, en schoot op het fraaije beest, dat zieltogend nederviel. De bediende, die daarbij tegenwoordig was, sidderde, en zag angstig voor zich zelven naar eene schuilplaats om. ‘Ik wil geen' hond deelen met een' ander,’ sprak de Markies, den anderen scherp aanziende; ‘begraaf Naoma, en zie toe, voortaan mijne bevelen beter na te komen.’
Editha bevond zich juist in een vertrek van de eerste verdieping, dat op die binnenplaats uitzag: zij stond voor het venster, en had alles gezien. Een kwartier daarna kwam xavère bij haar. Hij wilde haar liefkozend naderen; zij wendde het hoofd af.
‘Editha! gij zijt toornig,’ riep hij smartelijk, ‘gij wilt mij niet aanzien; gij onttrekt u aan mijne omhelzing! om 's Hemels wil! spreek, wat heb ik tegen u misdaan?’
‘Waar is Naoma?’ vroeg zij met gesmoorde stem; hij bemerkte, dat zij geschreid had.

{==287==} {>>pagina-aanduiding<<}

Hij zag voor zich neder, en zweeg; tegenover zijne vrouw begaf hem die kunst van zich te vermommen, waardoor hij zich altijd redde.
‘Xavère! gij weet het, ik eerbiedig u, zelfs in uwe luimen; maar beslis gij zelf, is deze geoorloofd? Een weerloos dier, van welks trouw en gehechtheid gij mij zoo menig blijk hebt verhaald, dat u met vriendschapsbewijzen nadert, opzettelijk neder te schieten? Gij weet niet, gij kunt niet weten, hoe dat schot ook mij wondde! Is het goed van u, uwe editha zóó te beangstigen?’
‘Zijn dood was noodzakelijk, mijne Beste! voor mijn welzijn, voor het uwe, moest hij...sterven. Naoma was....dol..., ten minste, ik geloofde dat...toen, (hier drong hij eenen traan terug) toen hij mij...naderde. Neen, editha! o! geloof alles van mij, slechts niet, dat ik u zoude willen grieven; neen, voorwaar, mijne bedoeling was beter, was geheel anders!’ Daarop zich herstellende, vervolgde hij, zacht vleijend: ‘Mag ik dien traan niet wegwisschen? Wilt gij mij uwe hand niet toereiken ten teeken van verzoening?’ De jonge vrouw zuchtte; zij begreep, dat het beter ware den schijn aan te nemen van eene onwaarheid te gelooven, dan door aanmerkingen, die toch nutteloos waren, den echtgenoot te verbitteren. Met nedergeslagene oogen gaf zij hem hare hand, hij liet die niet spoedig los, maar trok haar aan zijne borst, en was zóó teeder, zóó beminnelijk, zóó welsprekend, dat hij er in slaagde, haar het tooneel van den ochtend te doen vergeten.
Aan den avond van dienzelfden dag kwam norritch den Markies, die zich toen alléén bevond, berigten, dat

{==288==} {>>pagina-aanduiding<<}
een onbekend liverei-bediende den heer des huizes wenschte te spreken.
‘Breng hem hier, norritch!’
Daarop trad er een man binnen, met eenigzins gekromden rug en slechten gang, bij wiens eerste aanzien xavère zóó hevig ontstelde, dat hij zijnen zakdoek voor zijn gelaat hield, om een plotseling verbleeken te verbergen.
Het was dan dáár dat vreesselijke oogenblik, waartegen zijn angstig voorgevoel hem gewaarschuwd had; dit was dan het verledene, dat zijne regten op de toekomst zoude doen gelden.
Toch was hij zich zelven genoegzaam meester, om zijnen kamerdienaar met eenen wenk weg te zenden, en zich met schijnbare bedaardheid in eenen armstoel te zetten met den rug naar den man toegekeerd.
Deze naderde hem toen vrijmoedig en vrolijk.
‘God zij gedankt, Kapitein! dat ik u wederzie; wat zegt gij van mijne uitrusting? zoudt gij mij herkend hebben?’
‘Uwe vermomming is goed, estalte! doch waarom waagt gij u te Londen, hoe komt gij hier?’
‘Ik kom uwe bevelen vragen, Kapitein!’
‘Ik heb er geene te geven; doch spreek zachter, en noem mij zóó niet: moet men ons hier dan kennen?’
‘Mijnheer! zult gij mij dan niet zeggen, wanneer en waar wij u wachten moeten?’
‘Ik keer niet tot ulieden terug!.....Gij ziet mij aan, als verstondt gij mij niet; heeft juearre mijnen brief niet ontvangen?’
‘Evora heeft er ons een' doen toekomen; maar,

{==289==} {>>pagina-aanduiding<<}
Heer! wij begrijpen dien niet, wij kunnen niet gelooven, dat u dat ernst was.’
‘Heilige, onveranderlijke ernst, zoo waar....’
‘Om Gods wil, spreek dat woord niet uit, het mogt dan onherroepelijk zijn,’ riep de vreemde met angst. ‘Neen, dat meent gij zelf niet, neen! zóó trouweloos (vergeef mij het woord, Kapitein!) zóó trouweloos zal almagro hen niet verlaten, die zeven jaren lang elken strijd met hem streden, en strop noch hel vreesden in zijne dienst.’
‘Dat is geen verlaten, gij hebt mij niet meer noodig; met de Représailles schonk ik u alles, wat dáár het mijne was; ik bood ieder uwer, die aan land komen en rustig leven wilde, daartoe de middelen aan, en voor die blijven wilden, liet ik jubarre: wat wenscht gij meer?’
‘Wie onzer wil nu meer aan land leven, zoo lang er nog één plekje bevaarbare zee is! Een fraaije Kapitein, die Spanjaard! dapper moge hij zijn, maar hij weet niets van het roer, en door zijne onbesuisde drift ruit hij de manschap tegen zich op. Neen, waarachtig, Mijnheer! gij moet ons niet in den steek laten, er is orde noch gezag onder ons: de een wil jubarre niet gehoorzamen, en de andere verdedigt hem met de sabel in de vuist; als er één hevige storm opsteekt, zijn wij verloren, want er zal niets geregeld gedaan worden, wij hebben geen' goeden stuurman, en het is eene hagchelijke vaart over die ondiepten en klippen, terwijl daarenboven, zoo als gij schrijft, de Engelschen ons zullen najagen, en de Franschen reeds onzen laatsten prijs genomen hebben, waarmede roger noord-op ge-
{==290==} {>>pagina-aanduiding<<}
zeild was. Gij ziet, in hoe hoogen nood wij zijn. Daar wij u verwachtten, hebben wij ons moedig in deze wateren gewaagd; maar er is ook niemand dan gij, die er ons uit kan brengen.’
De Markies, die tot hiertoe met een afgewend hoofd gezeten had, was opgestaan. Met klimmende belangstelling had hij alles aangehoord; toch toonde hij eene schijnbare onverschilligheid.
‘Gij hebt rastaff, een' even goed' stuurman, als ik zelf.’
‘Rastaff!....Weet gij dan niet?’....
‘Wat zou ik weten?’
‘Dat ze hem opgehangen hebben, opgehangen als een' hond, die verwenschte Engelschen!’
‘Mijn' rastaff, mijn' weldoener! zulk een' schandelijken dood! o God! dat schreit om wraak,’ riep xavère, die zijne vorige koelheid vergat.
‘Ja, Mijnheer! hij wilde aan land gaan, om u op te sporen: zijne sloep werd door eene Engelsche brik genomen, en een baardeloos offcier liet hem van de ra wapperen, omdat hij op geene zijner vragen wilde antwoorden. Een uit de boot, die daarna ontsnapte, deelde het ons mede.’
Almagro liep eenige malen, in gedachten verdiept, het vertrek op en neder; toen hervatte hij:
‘Estalte! zijt gij alléén hier?’
‘Jubarre en de overigen zonden mij alléén af; ik heb om hier te komen, dienst genomen op eene Hollandsche kof, die den Theems opvoer. Wel was ik zeker, dat ik u hier vinden zou, maar ik wist niet hoe: daar ik noch den naam, dien gij aangenomen

{==291==} {>>pagina-aanduiding<<}
hadt, noch de wijk, waar gij woondet, kende. Drie dagen lang doorkruiste ik deze stad, waarin men ligter verdwaalt, dan in een Amerikaansch bosch; dezen ochtend sukkelde ik moedeloos over die groote brug, toen ik uw' getrouwen hond, uw' Naoma bemerkte.’
‘O, mijn vermoeden! het was dan toch te laat!’ riep almagro op eenen smartelijken toon, zich ter zijde wendende.
‘Men riep hem wel terug, maar ik volgde van verre, en toen ik goed hoogte genomen had, wachtte ik tot de avond viel, verkleedde mij, zoo als gij ziet, en kwam tot u.’
‘Keer naar uwe makkers terug; zeg hun, dat ik hier eenigen invloed heb, en zal weten te voorkomen, dat men u in de eerste dagen vervolgt; maar wend u van de kust af, en neem koers naar het zuiden: ik zal voor u doen wat ik kan; maar, bij den Hemel! ik volg u niet!’
‘Wat geven wij om de Engelschen, wat raakt ons hunne vervolging? Zoo gij bij ons zijt, lagchen wij met alles; u alleen verlangen wij, niets meer!’ riep estalte met vuur. ‘Almagro! ook voor uw eigen belang, hoor mij nog éénmaal aan,’ vervolgde hij ernstig. ‘Er zijn onder ons mannen, die wel op u alleen hun vertrouwen stellen, maar die u niet beminnen, zoo als ik, die door u van het scalpeermes der Irokezen verlost werd. Deze nu hebben gezworen u terug te zien, of u met zich te doen vallen; zij zijn vast besloten, zich bij de eerste gelegenheid de beste over te geven, en door eene volledige verklaring, van al wat zij omtrent u weten, hun zelven vrijspraak te be-
{==292==} {>>pagina-aanduiding<<}
zorgen, en zich op u te wreken. Lafhartige handlangers der zoogenaamde Geregtigheid zullen u dan in uw eigen huis willen grijpen: waar is dan de plek, die u veiligheid biedt? De groote prijs, op uw hoofd gesteld, kan door iedere vrouw verdiend worden; want niemand zal meer misleid zijn door uwe schijnbare zwakheid, en de minste huurknecht kent dan de trekken van uw edel gelaat, zoo goed als zijne eigene. Hoor mijne waarschuwing, denk aan rastaff!’
‘Mensch! denkt gij, dat ik den dood vrees? Kom, ik zal het uitroepen voor het oor mijner eigene bedienden: wie uwer begeert de 500 guinea's? ik ben almagro!’ Hij begaf zich met verhaasten stap naar de deur. ‘Veel liever nog dit, dan mij op nieuw in uwe gemeenschap te verlagen!’
Maar estalte hield hem met kracht terug; snel vatte hij zijnen arm, en riep uit:
‘Bij God! niet verder! zóó was het niet gemeend. Nooit waren wij uwer waardig; doch waarom nu minder dan toen? Zoo gij het echter wilt, als dit uw laatste woord is, dan ga ik; dan weet ik een zeker middel, om hunne plannen te verijdelen: maar als er dan een reddeloos wrak op de kust komt aandrijven, als dat wrak uwe Represailles is, wanneer van al de getrouwen, die gaarne voor u stierven, niet één behouden wordt, dan hoop ik, dat uw geluk aan land zal kunnen opwegen tegen hunnen ellendigen dood; dat gij zelf zult kunnen vergeten, hoe gij de eerste waart, die de eenvoudige Normandische boeren smaak deed vinden in dat leven, waarvan gij thans een' afschuw hebt; hoe gij weigerdet hen nog éénmaal bij te staan, nu ze in nood

{==293==} {>>pagina-aanduiding<<}
zijn! dan wensch ik om uwentwil, dat er een God zij, die zich even gemakkelijk laat bedriegen, als de menschen hier, die het u voor deugd aanrekent, dat gij ons zóó verliet. Vaarwel dan, almagro! vrees niets voor uwe eer, noch uw leven: is er eene eeuwigheid, dan zien wij elkander weder.’
Het moge niet te vreemd schijnen, dat estalte zoo sprak; voor den geestelijken stand opgeleid, had hij zich aan deszelfs strenge regelen niet kunnen gewennen, was nog vóór zijne wijding ontvlugt, al dieper en dieper gezonken, eindelijk tot almagro's dienst overgegaan, en had ook in deze nog eenen flaauwen schijn van vroegere beschaving bewaard.
Bij al zijne sterkte van geest en bedaard overleg in oogenblikken van gevaar, was desmérauges een dier karakters, welke zich door eenen eersten indruk, die hen gevoelig treft, laten wegslepen; het kwam hem nu voor, dat hij werkelijk even lafhartig als ondankbaar zoude handelen, zoo hij zich en zijn geluk niet aan die menschen opofferde; ook nu woelden pligten tegen pligten in zijn hart; ook nu scheen hem de moeijelijkste de meest gebiedende, en weder nam hij een besluit, welks uitvoering zijne gansche zielskracht vereischte, maar dat hem tevens diep rampzalig maken moest. Terwijl estalte sprak, was hij op eene sofa nedergevallen, en zijn veelbeteekenend gelaat was toen de spiegel der meest tegenstrijdige hartstogten: doch toen deze geëindigd had, stond hij nogmaals op, maar nu met eene vaste, ernstige houding. Het was almagro, en niets van den Markies was er meer overig, toen hij met zijne doordringende krachtige stem, hoewel niet op luiden toon, zeide:

{==294==} {>>pagina-aanduiding<<}

‘Estalte! dat was eene schrikkelijke wanorde, waarvan gij spraakt; weet, ik zal streng gerigt houden, als ik onder ulieden terugkeer.’
‘Gij keert dus tot ons terug?’ riep deze in vervoering, stortte aan zijne voeten, en omvatte zijne knieën; ‘dank, eeuwigen dank voor uw besluit: ja, ik wist het, dat gij nog onze almagro waart.’
Almagro hief hem op.
‘Ik wilde u beproeven; over u ben ik tevreden, estalte! maar die gruwelen, waarvan men hier spreekt; maar dat oproer tegen jubarre.....’
‘Kapitein!’ sprak de andere, het hoofd buigende, als gevoelde hij schaamte, ‘zoo als gij handelt, zal het goed zijn; maar ik mag een lafaard heten, zoo van alles de grootste schuld niet bij jubarre ligt.’
‘Wij zullen zien. - Op welke hoogte kan de Représailles thans zijn?’
‘Omstreeks de punt van Pevensey.’
‘Goed. Om niemand op mijn spoor te leiden, vertrek ik nog dezen nacht naar Dovers, van dààr heimelijk en snel naar Hastings, waar gij mij wachten zult.’
‘Digt bij de kust heb ik kennis aangeknoopt met eenen visscher; indien het u goeddunkt, zal die ons aan boord brengen.’
‘Voortreffelijk. Thans kunt gij gaan, houd u niet langer te Londen op.’
Hij schelde en sprak:
‘Norritch! doe dien man uitgeleide,’ en tot estalte: ‘Vriend! zeg uwen meester, dat ik komen zal.’
Beiden verlieten hierop het vertrek.

{==295==} {>>pagina-aanduiding<<}

‘Ik moet nog heden naar Dovers,’ zeide de Markies tot zijnen kamerdienaar, toen deze terugkwam. ‘Laat mijne reis-calèche omstreeks middernacht voorkomen. Zorg gij voor al wat noodig kan zijn. Zeg der Markiezin, dat ik dezen avond bezigheden heb, doch zwijg haar van mijne reis; geef mij nu schrijfgereedschap, en vertrek.’
Al deze bevelen gaf hij met de kalmte van iemand, die elk eigenbelang ter zijde gezet, elke eigene hoop opgegeven, elk levensgeluk vaarwel gezegd heeft; doch thans alléén gebleven, brak de lang weêrhouden vloed zijner smartelijke aandoeningen los; nu eens drukte hij het hoofd in de zachte kussen der sofa, en gesmoorde zuchten wisselden dan af met het nokkend snikken der wanhoop; dan weder liep hij als een krankzinnige het vertrek rond, met wild starende oogen, met ongelijke, wankelende schreden, als iemand, die door bedwelming niet ziet; elk voorwerp, dat hem aan zijne gade herinnerde, of dat zij gebruikt had, met woestheid aangrijpende of vurig kussende, doch zelfs onder dit alles zich onthoudende van luide klagten, welke haar hadden kunnen verraden, wat er in zijn hart omging. De pendule sloeg half elf.
‘De tijd gaat snel voort,’ riep hij, vatte eene carafe met water, die daar stond, dronk twee glazen achtereenvolgens in éénen teug ledig, en zette zich tot schrijven.
Veel en lang schreef hij, nu eens met vldgge, vaste trekken, dan weder afgebroken, daar lang weêrhouden tranen op het papier nedervielen, en hier en daar het geschrevene uitwischten; eindelijk, toen die moeijelijke

{==296==} {>>pagina-aanduiding<<}
taak volbragt was, - want blijkbaar kostte hem dit schrijven veel, - nam hij uit zijne cassette eene portefeuille, die hij bij zich stak; juist kwam Norritch hem waarschuwen, dat alles gereed was, en het rijtuig hem wachtte.
‘Is mijne vrouw reeds in haar vertrek?’
‘Hannah verzekerde mij zoo even, dat de Markiezin gerust sliep.’
‘Goed; wacht mij hier met den mantel.’
Almagro spoedde zich voort, en trad omzigtig tot vóór het ledekant, waarop zijne engelachtige gade rustte. Het was de sluimering der onschuld in het volle genot der gezondheid; die zachte blos, die glimlach rondom dien frisschen mond, dat kalme voorhoofd, dit alles, die voorbeduidselen van eenen vrolijken droom, zoude zelfs een' onverschillige, die iets wist van hetgeen haar treffen moest, weemoedig gemaakt hebben; wat moest het niet zijn voor hem, die daar vóór haar stond, met de volle bewustheid van den slag, welken hij haar ging toebrengen.
Hij stond dáár, en waagde het niet hare hand te vatten, want de zijne was ijskoud, en die kille aanraking zoude haar gewekt hebben; hij dacht niets, want het suisde hem in de hersenen; hij sprak niets, want zijne tong was als verlamd en gezwollen; hij wilde knielen, maar zijne ledematen waren verstijfd. Almagro's wil was hier toch sterker dan zijne bewerktuiging; hij zegevierde over zijn ligchaam en over zijn gevoel, drukte zijne bleeke lippen zacht op hare lokken, sneed behendig eene enkele daarvan af, sloot haastig weder de gordijn digt, en wierp een pakketje op haar toilet;

{==297==} {>>pagina-aanduiding<<}
deze beweging deed hem toevallig eenen blik slaan in den spiegel; hij schrikte terug voor zijn eigen gelaat, zóó verwrongen waren zijne trekken. Hij waggelde de kamer uit, nam snel den arm van norritch, die hem te gemoet ging, en was weldra met dezen in het rijtuig, dat als met kogelvaart naar Dovers voortrolde.


{==298==} {>>pagina-aanduiding<<}

VII.


Al was uw echtgenoot schorluyn of opperdief, 
Hij moet u dierbaar zijn, het is uw weerde lief! 
 
j. cats. 

Niet regt opgeruimd, dat xavère haar eenen geheelen avond alleen had kunnen laten, doch te goed begrijpende, wat bij hem het woord bezigheden beteekende, om hem te durven storen, had zich editha des avonds ter rust begeven; toen zij ontwaakte, was het haar eerste gedachte hem spoedig haren morgengroet te brengen, te gelijk met een zacht verwijt over zijne ongezelligheid; zij stond op, schelde hare kamenier en zette zich voor haren kapspiegel. - Daar valt haar oog op een pakketje, als eenen brief toegemaakt, het adres luidt aan haar; zij herkent de hand; zij schrikt! wat kan het zijn, dat xavère haar melden wil, en niet mondeling mededeelt! Bevend ziet zij het papier in, de letters dansen haar voor de oogen, zij laat het onzalige schrift vallen, en zit als vernietigd dáár; de kamenier komt, zij ziet de ontroering der Markiezin, en biedt haar eenige bedarende droppels aan. De jonge vrouw verliest niet geheel hare bezinning, zij wenkt het meisje haar te verlaten, hervat daarna het lezen, en brengt, onder tranen en hevige aandoeningen, den volgenden brief ten einde:

{==299==} {>>pagina-aanduiding<<}

‘De geheele Engelsche zeemagt durf ik trotseren; maar ik heb geen' moed, om tot u, mijne editha! als gij mij aanziet met dien reinen blik vol vertrouwen, te zeggen, dat....ik u schandelijk bedroog; ik heb geen moed, om uwen vrolijken glimlach voor mijne oogen te zien wegkrimpen in den stuiptrek der smart, als gij weten zult wie uw gemaal was; en toch moet gij mij kennen, kennen in al de bijzonderheden van mijn vreesselijk leven: want zie, ik ben Almagro, de zeeroover, over wien uwe landgenooten een drievoudig wee! hebben uitgeroepen, de man, aan wien gij zelve misschien nooit zonder afschuw hebt kunnen denken, over wiens daden gij, Engel van zachtheid! misschien wel eens eene stille verzuchting tot God hebt gezonden. Vrouw van mijn hart, eénige lichtstraal in mijne duisternis! vloek mij niet, niet voor gij alles weet. Dwing u tot kalmte; zie hoe ik zonder hartstogt schrijf; volg mijne zelfbeheersching na; veroordeel, veracht mij niet, vóór gij gezien hebt, hoe ik werd, wat ik thans ben.
Kort na uw vertrek naar Engeland, stierf de Markiezin desmérauges, mijns vaders tweede gemalin. Haar dood bragt eenige verandering in ons huis te weeg. Mijn broeder philippe, nu meerderjarig geworden, eischte zijn moederlijk erfdeel en vestigde zich te Parijs. Ook mijn vader, die reeds bij haar leven zelden te Desmérauges vertoefde, kwam er nu bijna nooit meer; hij liet er mij volkomen meester van al mijne handelingen, die ook door mijnen gouverneur (gij herinnert u hem, dien wij le bon abbé noemden) in niets beperkt werden. In mijn hart liet

{==300==} {>>pagina-aanduiding<<}
het afsterven dier vrouw eene ledigheid na, welke door niets werd aangevuld. Wel had ik aan haar het leven niet te danken; maar zij was voor mij de teederste moeder geweest, en niemand verving hare plaats. De Markies, dit zag ik duidelijk, beminde mij niet; bij mijne liefkozingen stiet hij mij van zich en wierp mij een geschenk toe: hij zorgde slechts, dat ik ieder mijner grillen voldoen konde; maar met stugheid wees hij mij af, als ik hem danken wilde. Mijn bijzijn scheen hem een last te wezen; ook ontvlood ik hem even gaarne, als hij mij van zich zond. De abt, een geleerde en man van letteren, vond het gemakkelijker mij aan mij zelven over te laten, om zich ongestoord aan eigene studiën te kunnen wijden, dan te trachten mijnen onstuimigen gemoedsaard te leiden, of mijn hart, dat uiterst gevoelig en nog voor iedere leiding vatbaar was, te verbeteren en voor het goede te vormen. Evenwel deed hij iets voor mij: ziende, dat ik eenigen aanleg tot de wetenschappen had, onderwees hij mij in de oude en nieuwe talen, vormde mijnen smaak en mijn oordeel, deed mij de onderscheidene schoonheden der schrijvers opmerken, maar bekommerde zich noch over de grondbeginselen, welke zij predikten, noch over den indruk, dien ze op mijn prikkelbaar gemoed maakten: hij liet de keuze mijner lectuur geheel aan mij zelven over. Wat was natuurlijker, dan dat ik bij mijne zucht om alles te kennen en te doorgronden, bij mijne vurige, ligt ontvlambare verbeeldingskracht, juist zulke schriften koos, welke die nog meer opwonden! Op mijne jaren, met eenen smaak als de mijne, moesten voltaire's scherpzin-
{==301==} {>>pagina-aanduiding<<}
nige spotternijen mij bevallen, zelfs waar hij in sierlijke taal het heilige aanrandde; en weldra was ik ook met hem van gevoelen, dat er eigenlijk niets voor heilig te houden was; toch las ik fénélon en bossuet, met eerbiedig genoegen, doch mijn eerbied gold slechts hunnen stijl, hunne
omkleeding: slechts wierp ik, bij eene eerste lezing, parny's schandschriften weg, geleid door datzelfde gevoel voor het schoone, dat naderhand mijn ongeluk hielp voltooijen; want daar ik het zelfs op de geringste zaken toepaste, werd in alles, uiterlijk schoon mij eene behoefte, en slechts wat aangenaam tot de zinnen sprak, streelde mij. Van dààr eenen afkeer van al wat wansmaak of ruwheid uitdrukte; van dààr eene uitgezochte verfijning in de zorg voor ligchamelijke schoonheid en welstand; van dààr eene doodelijke walging tegen armoede, welke ik toen slechts uit het onbehagelijke schouwspel van bedelende landloopers kende. - De abt, die zag, hoe ik mij al meer en meer vertroetelde, spotte eens met mij op eenen dag, dat wij het worstelen van een paar sterke boerenknapen aanstaarden. “Hier zoudt gij hebben moeten vlugten, xavère!” zeide hij, want gij mist de waardigste “schoonheid des jongelings, ligchaamskracht.”
Ik bloosde; maar van toen af oefende ik mijne krachten, en overwon zelfs mijnen tegenzin, om mij met mijne minderen te vermengen. Dit ontwarende, bezorgde de abt mij een' leermeester voor de gymnastiek; ik vond weldra smaak in elke oefening; ik verhardde mij tegen pijn en vermoeijenis, en spoedig was er niemand meer onder mijne vorige makkers, die zich met mij durfde meten. Toen ontwaakte in mij de

{==302==} {>>pagina-aanduiding<<}
zucht naar stoute bedrijven: ik wilde een hannibal, een alcibiades, een bayard worden. Aan deze zucht paarden zich soms wonderlijke invallen (zóó noemde ze mijn leermeester) van edelmoedigheid, van weekhartigheid, van romanesk gevoel. - Daar niemand deze gewaarwordingen beantwoordde of zelfs begreep, ontstond hierdoor in mijn hart eene bitterheid tegen de menschen, welke in weemoed verkeerde als ik aan u dacht, aan mijne kleine Engelsche vriendin, die mij nooit uitlachte. Zóó verliepen er twee jaren, toen wij berigt kregen, dat mijn vader te Parijs plotseling aan eene beroerte gestorven was. Ik ijlde derwaarts, de abt vergezelde mij. Het testament wordt geopend, mijn broeder is er bij tegenwoordig; daar lezen wij, hoe mijn vader zijn vermogen en titel vermaakte aan philippe, zijn' éénigen zoon uit een wettig huwelijk met de Gravin d'almé. Ik was onterfd - maar meer dan dit. Eene bijlage, bij dien uitersten wil gevoegd, brandmerkt mij als een onwettig kind van den Markies en een landmeisje, dat onder hare schande bezweek. Voor den bastaard had men verder niets gedaan; geen troostwoord balsemde de pijnlijke wond; er was niet eens aan gedacht, dat hij regt had den naam zijner moeder te kennen. IJskoud onverschillig zag philippe mij aan. “Mijnheer!” sprak hij, “gij zult, hoop ik, kiesch genoeg zijn, niet langer eenen naam te voeren, die alleen mij toekomt: hoe zult gij u voortaan noemen?”
“Jefta! noem mij jefta; nietswaardige Egoist!” riep ik, in woede uitbarstende, verliet Parijs, en

{==303==} {>>pagina-aanduiding<<}
snelde naar Desmérauges. Hier ontving ik eenen brief van philippe's zaakwaarnemer, die mij onbewimpeld kennen deed, dat ik het kasteel terstond moest verlaten, en medevoeren kon, wat de Markies mij eenmaal gegeven had; maar dat ik, na zoo lang wederregtelijk in mijns broeders regten gedeeld te hebben, wel niet meer van hem vorderen kon.
Ik was dan arm! arm!.....ik, die voor het woord armoede gebeefd had....arm! ik, die gewend was al de verfijning der weelde als behoefte te heschouwen; ik was een bastaard: ik, die trotsch geweest was op mijne geboorte; wiens hart klopte bij de daden mijner voorouderen; die den schijn eener vernedering zelfs nooit had kunnen dulden! De abt, dien ik nog ééns wederzag, maande mij aan, mijne talenten te gebruiken. Talenten! kundigheden! ja, ik wist van alles wat, maar ik had niets grondig geleerd, wat van toepassing kon zijn op het maatschappelijk leven: slechts smaak, slechts opwellingen hadden mij geleid bij mijne studien; aan het nuttige, bruikbare en noodzakelijke had ik nooit gedacht. Geen geloof aan hooger leiding boezemde mij vertrouwen in, geene grondbeginsels sterkten mij! ik moest tot wanhoop vervallen, ik wilde mij in de Seine werpen. Eene vriendenhand hield mij terug, het was rastaff, een wiskundige uit de hoofdstad, die mij vroeger in de sterre-, meet- en natuurkunde onderwezen had, want deze wetenschappen hadden altijd voor mij eene groote aantrekkelijkheid; hij had mij lief gekregen om mijne zucht tot kennis; hij bood mij een verblijf bij zich aan; ik liet mij door hem leiden. Tot mijn ongeluk was rastaff een

{==304==} {>>pagina-aanduiding<<}
goedhartig, maar zeer ligtzinnig mensch, een speler, die nachten bij nachten aan de pharo-tafel doorbragt, hij voerde mij dáár met zich; ik leerde Parijs kennen! maar Parijs in hare afschuwelijkste gedaante, in hare schaamtelooze ondeugd; ik vergat mijne eigene ellende in dien tuimel der vermaken; er heerschte in die verblijven eene kwistigheid, een overvloed, welke mij nog den schijn vóórtooverde van eenen rijkdom, waaraan ik gewoon was. Zóó kon het toch niet blijven, verstand en oordeel zeiden het mij. Ik deed pogingen om geplaatst worden dwaze hoop van eenen jongeling, die de wereld niet kent! zonder aanbeveling, zonder naam, vond ik overal slechts ijskoude harten en gesloten ooren, terugwijzing, vernedering, minachting! Na zulke eene ontmoeting was ik radeloos van spijt. Ik wilde nog eene laatste poging wagen: een man, dien ik als den gemeenzamen vriend mijns vaders gekend had, werd Minister; bij hem vervoegde ik mij, en bad hem om eenen toenmaals onbezetten post, die met mijne bijzondere geschiktheid strookte. “Met genoegen, lieve Markies desmérauges!” sprak hij: “men zal er u zelfs spoedig eenen beteren aanwijzen.” Ik zeide hem, dat ik dien naam niet meer droeg. Drie dagen daarna was de post aan een' ander begeven. Buiten mij zelven van teleurstelling en toorn, vloog ik naar den Minister. “Jong mensch!” zeide hij toen, “men begeeft zulk een ambt niet aan jongelieden zonder naam en zonder familie.” Ik kon niet meer van woede; ik gaf mijne verontwaardiging en verachting in de hartstogtelijkste bewoordingen lucht, en sprak bedreigingen

{==305==} {>>pagina-aanduiding<<}
uit, die den staatsman werkelijk voor mijne razende drift deden sidderen; hij riep zijne bedienden, liet mij door deze de deur wijzen, en nog denzelfden dag kreeg ik bevel Parijs te verlaten. Ik was krankzinnig van spijt, ik verachtte de maatschappelijke orde, die, omdat mijn vader zich eenmaal vergat, mijne moeder ligtzinnig geweest was, mij als een vreemd monster van zich stootte; ik wilde, ik moest mij wreken! Te huis komende, vond ik rastaff niet meer; hij was voor zijne schuldeischers gevlugt. Ik begaf mij naar een speelhuis; nog éénmaal wilde ik mijn geluk beproeven; ik waagde de opbrengst van al mijne boeken en kostbaarheden. Ik won veel, zeer veel, werkelijk eene fortuin! Een man met eene trotsche houding en een' gloeijenden blik stond naast mij. “Gij zult een' kamerdienaar noodig hebben,” sprak hij met bitteren lach, “ik heb niets meer, neem mij aan.” Dat sneed mij door de ziel. “Wij zullen zamen deelen,” zeide ik, “gaan wij van hier!” Die man heette jubarre; het was een Spanjaard van goeden huize, die veel deel genomen had aan de staatkundige woelingen, en eindelijk zijn vaderland had moeten verlaten, met bitteren wrok in zijn hart tegen hen, die hij als de oorzaak van deszelfs rampen beschouwde. Ook hij had aan de speeltafel eene overprikkeling gezocht tegen zijn leedgevoel; ik leide hem mijnen toestand bloot, hij mogt mij niet meer verlaten. Ik bezat een vermogen, maar dit was mij niet langer genoeg; mijn lust tot wraak voor het ondergane was niet verkoeld; toch begeerde ik geene lage wraak; in mijne ziel gloeide de zucht,

{==306==} {>>pagina-aanduiding<<}
om mijn vaderland te toonen, wat het in mij verloor: ik wilde iets groots worden, iets uitstekends onder de menschen, waarvan men zeggen zou: hij was een Franschman; maar Frankrijk verstiet hem! O! die onbestemde zucht naar daden, zonder een bepaald doel, zonder eenen goeden gids, die haar leidt, is de gevaarlijkste klip voor een jeugdig hart, vooral dán, als ongeregelde hartstogten en zinnelijkheid het opwinden en met haar heulen. Te midden dier weifeling vielen mij byron's Werken in handen; ik las zijnen Zeeroover - en mijne keuze was bepaald! Ik reisde met jubarre naar Normandië; een toeval deed mij rastaff wedervinden; nu konde ik mij dankbaar toonen; ook hij bleef bij mij. Mijn vader had bezittingen in Noord-Normandië gehad, waar mijn broeder en ik met den abt vroeger enkele zomermaanden ons verblijf gehouden hadden; de jonge boeren waren mijne makkers geweest, ik had hen somwijlen beschermd tegen philippe's heerschzucht, zij beminden mij. Ik zag hen weder, het waren forsche jongelingen geworden; nu beriep ik mij op hunne gehechtheid aan mij, liet hun iets van mijne plannen zien, sprak hun van mijne wraak, en zij volgden mij. Editha! het denkbeeld, dat ik het was, die hen wegsleepte uit den kring hunner familiën, is mij het folterendste uit geheel mijn zondig leven. Ook van Desmérauges kwamen er eenigen tot mij. Uit Parijs bragt jubarre mij, na eene geheime reize, jonge lieden en mannen, die zich, door de hoop op stoutmoedige ondernemingen, lieten verleiden, of die een vermorst leven in eenen roes van

{==307==} {>>pagina-aanduiding<<}
woeste daden wilden eindigen. In het kort, ik bevond mij spoedig aan het hoofd eener talrijke manschap; ik besteedde een gedeelte van mijn vermogen tot den aankoop van een wèluitgerust vaartuig, waarin ik alles bijeenbragt, wat eene uitgezochte weelde konde uitdenken, wist een' bekwaam' loods over te halen, mij voor eenigen tijd te volgen, en stak in zee. Het was echter mijn doel niet een gewoon zeeroover te worden: ik wilde slechts Frankrijk in deszelfs handel en koloniën verontrusten: ik wilde van mij doen spreken. Jubarre hitste mij op tegen Engeland. Ik noemde mij almagro, en mijn schip Les Représailles. Die namen moesten beide natiën doen sidderen. Ik gevoelde echter mijne verantwoordelijkheid volkomen. Tot hiertoe hadden onstuimige driften en opwellingen mij voortgedreven; ik begreep, dat zelfbeheersching en koelbloedigheid alléén mij op den duur meester konden doen blijven van menschen als die, over welke ik te bevelen had. Zoo onderwierp ik mijne hartstogten, zelfs mijn gevoel, aan mijne rede en aan mijn verstand. Ik deed den mijnen opmerken, dat ééne enkele fout, ééne onberadene daad, ons aller verderf met zich konde slepen; dat éénheid in wil en handeling alleen ons behouden kon. Zoo gewende ik hen aan stiptheid en onbepaalde gehoorzaamheid. Met ernst leide ik mij met rastaff toe op de zeevaartkunde; ik slaagde in alles zóó goed, dat wij den loods spoedig ontberen konden. Ik zeg u dit slechts, om u te doen zien, hoe het mij mogelijk geweest is zeven jaren lang zulk een leven met zulke menschen vol te houden.

{==308==} {>>pagina-aanduiding<<}

De schrikkelijke bijzonderheden dier zeven jaren zal ik voorbijgaan; dat zelfbehoud mij dikwijls verder deed gaan, dan ik wilde of berekenen kon, is het natuurlijk gevolg, en zelfs de straf, eener eerste misdaad. Ik heb alle landen bezocht, alle zeeën doorkruist, met elke natie onderhandeld, want ik zelf, door mijn uiterlijk voorkomen het minste achterdocht wekkend, vertoonde mij onder allerlei vermommingen, om koopwaren te verhandelen en de mijnen van het noodige te voorzien. Zoo gebeurde het ook, dat ik mij door glossonry, toen wij hem hielpen, niet willende laten herkennen, jubarre in mijnen naam met hem liet spreken, en zelf vermomd zijne sloep bestuurde. - Ik werd in korten tijd onmetelijk rijk; ik bezit schatten, die ik mij thans schaam! Ik huiver, als ik mij dien doorleefden tijd herinner. Eene ontmoeting moet ik u nog verhalen, daar zij eene groote verandering in mijne gemoedsstemming te weeg bragt. Met eenen Hollandschen koopvaarder, dien wij namen, kwam, onder anderen, in mijne magt een dier jeugdige Protestantsche geestelijken, die zich aan de uitbreiding hunner kerkleer, aan gene zijde des oceaans, geheel en al toewijden. Zijn edel voorkomen beviel mij, ik onderhield mij meermalen met hem. Hij giste mijne zielsgesteldheid; met krachtige welsprekendheid, die van zijne eigene, innige overtuiging blijken droeg, sprak hij mij van eene almagtige Godheid, van eene opstanding, van eene verlossing der zonde. Eene leer, die een' weerloos jongeling moed gaf, om tot zulk een' mensch als ik, omringd van wezens, die met hel en dood spotteden, met zulk eenen ernst te spre-
{==309==} {>>pagina-aanduiding<<}
ken, moest meer dan fabel, meer dan hersenschim zijn. Deze ééne gedachte deed meer bij mij af, dan twintig leerredenen het zouden gedaan hebben. Ik spotte niet langer met voltaire, ik twijfelde niet meer met byron; in mijn binnenste erkende ik, maar met huivering, het bestaan van een'
regtvaardig, alziend God!
Ik geleidde selmer (zoo heette die geestelijke) veilig naar zijne bestemming. Het griefde mij hem te moeten missen; maar valsche schaamte weerhield mij hem te doen blijken, wat hij in mij te weeg gebragt had; dán zeker ware hij nog gebleven en had zijn werk voltooid. Met zachter gevoelens kwam in mij ook het verlangen naar mijn vaderland terug. Ik gaf jubarre met rastaff voor eenigen tijd het bevel over, en zag Parijs weder. Als Engelsch dandy kreeg ik toegang tot elk salon, tot elk boudoir. Ik vernam naar mijnen Minister. Hij was als zoodanig gevallen, en had dien val niet overleefd. Ik zag thans veel anders in; ik vergaf mijnen broeder; ik nam de menschen zoo als ze waren; ik wist, dat eigenbelang alleen het roersel hunner meeste daden was; ik achtle hen te laag voor elke andere wraak dan bittere spot; ik was bijtend scherp jegens de Grooten, die mij nu zochten; ik tergde hen door allerlei dwaasheden; maar ik was rijk en men verdroeg mij!
Een toeval wikkelde mij als seconde in een tweegevecht. Ik zag de tegenpartij, het was philippe. Hij vreesde den dood: ik wilde voor hem bemiddelen; dan te vergeefs! zij schoten: mijn nieuwe kennis moest vlugten, philippe was doodelijk gewond. Ik

{==310==} {>>pagina-aanduiding<<}
bragt hem naar zijne woning, en bleef bij hem. Wij hadden den tijd, om elkander te herkennen; ik verzekerde hem van mijne vergiffenis, en verliet hem. Twee dagen daarna word ik opgeroepen als wettige erfgenaam van den rang en het vermogen van den overledenen philippe, Markies van desmérauges. In een afzonderlijk geschrift meldde mij mijn broeder, dat hij in de papieren mijns vaders de duidelijkste bewijzen gezien had van diens voornemen, om zijn testament meer tot mijn voordeel te veranderen, waarin hij alleen door zijnen plotselingen dood verhinderd was geworden. Berouw over het afsterven van zijn slagtoffer, had mijn' vader genoopt zich haar kind aan te trekken; maar hij beschouwde hetzelve als een eeuwig verwijt, als eene zichtbare wroeging, en dáárom zag hij mij ongaarne bij zich: door geld had hij alles willen goedmaken; dan, de dood trad tusschen beide, en ik werd onterfd.
Philippe stierf ongehuwd; hij stelde mij in het bezit van zijn vermogen, en verzocht mij den naam van ons beider vader aan te nemen, waarop ik ná hem het meeste regt had. Thans herkende ik de leiding der Voorzienigheid, zoo als selmer mij die voorgesteld had: waarom had ik niet vroeger in vertrouwen op haar berust, Zij had dan alles ten goede beschikt; ik had de schepper van mijn eigen lot willen zijn, en juist dáárdoor alle aanspraak op geluk verloren, nu het daar tastbaar vóór mij lag! Weinig bekoorde mij het geld, maar de naam was mij welkom; ik liet mij als Markies desmérauges wettigen, en nu ontwaakte in mij op nieuw de gedachte aan u,

{==311==} {>>pagina-aanduiding<<}
editha! Almagro had uw heerlijk beeld nooit met zijne onreine idealen willen vermengen; maar xavère desmérauges wilde u wederzien. Zoo kwam ik naar Londen, naar Chummore-Castle. Het overige weet gij; mijn toenmalige strijd, mijn angst, mijn ontwijken, zullen u thans overtuigen, dat, hoezeer ik ook uwer onwaardig ben, het nooit mijn voornemen was u mede te slepen in mijnen afgrond, zoo niet uw oom en die Hertogin mij het terugtreden onmogelijk gemaakt hadden. Toen het zóó ver gekomen was, moest ik zwijgen; om uwer rust wille moest ik u alles verbergen; ook sidderde ik bij het enkele denkbeeld van zulk eene verklaring aan u. Onuitsprekelijk zalig was ik in uw bezit, hoezeer de vrees voor de toekomst mij beangstigde. Jubarre wist, dat ik mij in Engeland ophield; wel kende hij mijnen naam niet, maar eene ontdekking was mogelijk; hierbij kwamen knagingen van een geweten, dat wakker werd, nu geene beslommering het in slaap hield: van dáár die onrust, die angstvolle nachten, die ijsselijke droomen, zelfs in uwe armen; van dáár die sombere luimen, welke gij met zulk eene engelachtige zachtheid verdroegt!
Door Naöma is, zoo als ik terstond vreesde, een mijner lieden mij op mijn spoor gekomen; mijn schip en de door mij verleiden zijn in hoogen nood, en door mij alléén te redden; de zwaarste, maar gebiedendste pligt dwingt mij hen ter hulp te snellen. Ik heb u verlaten, editha! mij moet gij nooit wederzien; gij moet verder geene gemeenschap hebben met eenen verworpeling zoo als ik; ik ontsla u plegtig van elke verpligting jegens mij als echtgenoot: de zeeroover almagro was het nooit!

{==312==} {>>pagina-aanduiding<<}

Eéne bede heb ik aan u, het is de laatste van uwen gemaal, de laatste van hem, die voor u dood is: Geef u niet aan wanhoop over; laat de eerste opwelling van smart u niet overmeesteren; het was door zóó te handelen, dat ik diep rampzalig werd. De naam desmérauges is onbevlekt, mijn geheim gewaarborgd; van almagro zal men nooit meer hooren. Aan het vermogen, dat ik u nalaat, kleeft geene smet; het is de nalatenschap mijns broeders, die ik van mijne overige schatten afscheidde. Mijn testament zult gij vinden. Weldra verneemt gij, dat de Markies xavère desmerauges te Dovers door een toeval is omgekomen; gij blijft zijne geachte weduwe, maar beween zijnen dood niet; want almagro leeft.
Editha! thans vaarwel! in uwen slaap wil ik u nog éénmaal wederzien! vergeef het mij, zoo gij kunt, dat ik te uwen koste eenen blik sloeg in eenen hemel van huisselijk geluk, dien ik nu voor eeuwig verlies. Editha! voor u is er een liefderijk God! Hij sterke u; - bid gij voor mij!’
De schroomvalligste vrouwen, die bij den schijn van nakend onheil sidderen, leggen vaak, als het haar plotseling overvalt en hare teederste betrekkingen geldt, eene zeldzame geestkracht aan den dag: neen, dán vallen zij niet schreijend neder; niet in magtelooze klagten verspillen zij dan haren tijd; snel bevatten zij den omvang van het ongeluk, en is er mogelijkheid tot hulp, dan kiezen zij ijlings een middel daartoe; dan weet haar moed van geen wijken, hare geestdrift van geen verflaauwen, en zij volvoeren haar ontwerp, trots elken hinderpaal.

{==313==} {>>pagina-aanduiding<<}

Zóó ook deed de vrouw van den zeeroover. Zij verzegelde het pakket van almagro, en zond het met het volgend briefje aan glossonby:

‘Mylord!’

‘Gij hebt als man van eer beloofd eene grootmoedige hulpvaardigheid te vergelden. - Voor den innigst beminden echtgenoot smeekt u eene treurende gade.
Lees, oordeel en handel naar de inspraak van uw hart; ik vertrouw mij geheel aan uwe edelmoedigheid.’
Binnen een half uur was ook zij op den weg naar Dovers.


{==314==} {>>pagina-aanduiding<<}

VIII.

Gij hebt dat tijdstip van den dag des nevels beneveld, waarin de mensch zoo zeer de morgenstond behoeft, - de jeugd!



jean paul.
Op Chummore-Castle had sedert editha's huwelijk alles een ander aanzien gekregen. De gasten waren de de eene vóór, de ander ná vertrokken, en onder deze Sir charles, met het oogmerk om het hem opgedragen bevel over een fregat op zich te nemen. Het werd St. really, die aan vrolijkheid gewoon was, al meer en meer ledig, en toen nu ook Lady jeverless hem van hare op handen zijnde afreize sprak, werd hij geheel mismoedig.
‘Ik heb behoefte aan vrouwelijke hulp en gezelschap,’ riep hij uit; ‘editha's lieftalligheid vind ik bijna in anny weder, haar gelukt het zelfs stephan te doen glimlagchen; verleng toch uw verblijf nog voor eenigen tijd, opdat ik van lieverlede aan deze stilte gewoon worde!’
‘Mijn goede Vriend! meent gij dan, dat mijn echtgenoot dezen winter alléén de honneurs van ons huis kan ophouden? Reeds te lang onthield ik mijne anny de genoegens, die haar in de hoofdstad wachten; verbeeld u, het is eerst het tweede jaar, dat zij er in deelen zal, en daarenboven....ik ben moeder, mijne dochter is op dien leeftijd, waarin ik voor haar aan ernstiger be-
{==315==} {>>pagina-aanduiding<<}
langen moet denken; de winterbijeenkomsten zijn gunstig tot zekere kennismakingen, zij is in den vollen bloei harer schoonheid; eene schitterende partij kan haar niet ontgaan: met één woord, ik wensch haar uit te huwen.’
St. really bedacht zich. - ‘Eene schitterende partij,’ zeide hij als bij zich zelven, en daarop luider, met zelfvoldoening, alsof hem die gedachte niet door haar was ingegeven, - ‘Mevrouw! daar valt mij iets in. Zoude niet mijn stephan?....door den vader zijner moeder is hij reeds bij mijn leven Lord van Folkstead; Chummore-Castle met al mijne bezittingen behooren hem alléén na mijnen dood; hij wordt pair van het Rijk, ik kon hem bij zijn huwelijk mijn hôtel te Londen medegegeven. Wat dunkt u? Indien gij wildet, zoo uwe anny hem konde beminnen, als stephan zelf zijnen ouden vader genoegen wilde geven....Zou ik op uwe toestemming mogen hopen?’
‘Uw voorstel is zoo onverwacht, zoo plotseling,’ antwoordde zij, zich volkomen meester blijvende; ‘ook kan ik niet alleen beslissen, de Hertog van jeverless is vader. Daarenboven uw zoon, met zijne teleurgestelde neiging voor uwe nicht, konde zwarigheid maken, en mijne dochter moet, zonder aandrang van derden, uit vrije keus gezocht worden, anders bewillig ik in niets. Toch zal ik uw voorstel overwegen, en anny toetsen. Spreek gij uwen zoon van uwen wensch, dat hij zich rondborstig verklare, hoe hij er over denkt, dan kunnen wij verder zien.’
‘Gij blijft dus nog tot zóó lang hier?’
‘In beide gevallen verpligt de étiquette mij ons te verwijderen. Zoo echter,’ voegde zij er glimlagchende

{==316==} {>>pagina-aanduiding<<}
bij, ‘alles naar uwen wensch uitvalt, zoude men met het huwelijk eenigen voortgang kunnen maken, en gij ziet weldra eene liefhebbende dochter in uw huis terug.’
Verrukt drukte St. really haar de hand, alsof zij het was, die zijn hoogste verlangen vervulde.
Omtrent stephan dienen wij echter iets te zeggen eer wij verder gaan. De ongelukkige jongeling meende zijn lijden to overwinnen, door het op to kroppen en te verbergen. Hij redeneerde, drong elke opwelling van smart en elken stillen traan terug, en gaf zich eenen schijn van opgeruimdheid, die hem veel kostte. Ook leed zijne gezondheid zigtbaar onder die pogingen. Een onnatuurlijk schoon rood kleurde zijne wangen; helderder dan gewoonlijk schitterden zijne oogen; een blaauwachtig wit verspreidde zich rondom zijnen mond, een zachte kuch brak enkele malen zijn spreken af. Hij zag met een zeker weemoedig welgevallen op anny's streven, om hem te vervrolijken; want het lieve meisje had inderdaad medelijden met den schoonen, treurenden jongeling, die nooit bitter, nooit onvriendelijk was, bij de kennelijke zielskwelling, waaronder hij gebukt ging. Van zijnen kant had stephan een gedeelte van het plan der Hertogin doorgrond, en toen zijn vader hem een huwelijk met de jonge Miss voorstelde, glimlachte hij flaauw en antwoordde:
‘Uit liefde kan ik niet huwen, maar ik voorzie voor u een' zeer eenzamen ouderdom, zoo....zoo ik geene echtgenoot kies; anny is goedhartig en vrolijk, zij zal u eene goede dochter zijn; het leven is niet lang genoeg om éénen pligt opzettelijk ongedaan te laten: ik

{==317==} {>>pagina-aanduiding<<}
geef uwen wensch gehoor; vooraf echter wil ik de Hertogin spreken.’
Dat gesprek vond plaats. In hetzelve zeide sthephan onder anderen: - ‘Gij zult dan uwe dochter, Lady folkstead, Gravin van St. really, zien; maar beseft gij, indien het dan waar is, dat zij mij bemint, de treurige dagen, die haar wachten, aan de zijde van een' ziekelijken echtgenoot? waagt gij haar aan de gevaren van een' vroegtijdigen weduwstaat?’
‘Laat die sombere gedachten varen: gij zult vrolijker gemaal zijn, dan gij nu denkt!’
‘Ik heb u gewaarschuwd, Mevrouw!’ zeide hij ernstig.
Des anderen daags volgde anny hare moeder naar Londen, de verlovingsring van Lord folkstead schitterde aan haren vinger, en zij bloosde van genoegen bij het denken aan de vrolijke bruidsdagen, die haar wachtten, en de feesten, waarvan zij de Koningin zoude zijn.


{==318==} {>>pagina-aanduiding<<}

IX.


Zoo kwam oprechte trouw en zuyvre vriendschap boven! 
 
vondel. Gijsbrecht van Amstel. 

Het was avond. Almagro bevond zich op zijne kamer in een logement te Dovers; hij moest dien eigen' nacht zijn geheim verdwijnen bewerkstelligen, alles had hij daartoe voorbereid. Door het venster van zijn vertrek zoude hij ontvlugten; een gedeelte zijner kleeding zoude men aan den oever vinden; eene zonderlinge melancholie, die hij getoond had, moest de lieden in het vermoeden versterken, dat de jonge Markies in ijlhoofdigheid zijn graf in de golven had gezocht. Hij had, als het ware, afscheid genomen van het maatschappelijk leven, en gaf zich nu, voor het eerst geheel vrij over aan de bitterheid zijner aandoeningen en het hartverscheurend gevoel van zijnen toestand. Wel lag er op zijn gelaat eene ongewone bleekheid, thans door geen blanketsel bedekt; maar de satyrieke glimlach, welke anders iets al te bijtends had, was geweken. De blonde lokken hingen verward over zijn voorhoofd, waarin het lijden eene groeve vormde, die iets meer mannelijks aan zijn uitzigt gaf. Hij was schoon in zijne smart, en toch schrikkelijk om aan te zien; wij hebben hem reeds te vaak in zulke oogenblikken bespied, om hem ons nu niet te kunnen voorstellen; slechts moet ik

{==319==} {>>pagina-aanduiding<<}
doen opmerken, dat thans wanhoop en zelfverachting de hoop vervangen had, die hem te voren somwijlen in zachter stemming bragt.
‘Ik wil bidden!’ riep hij, ‘ja, dat zou rust geven, zoo ik het konde; maar, zal selmer's God, de God van editha, zal het ééne heilige Wezen mijne jammerkreten aanhooren? zal het geene heiligschennis zijn, zoo ik tot Hem roep?....van vergeving sprak ook selmer!....Vergiffenis voor den berouwhebbende,’ riep hij uit, en stortte zich biddend neder, ‘vergiffenis, o God! wiens hand ik erken; alles, alles heb ik verloren, elke ellende draag ik gewillig als eene billijke straf; ik wensch niets meer van dit leven, niets dan het behoud dier ongelukkigen! en voor mij slechts eens geene wroeging meer, slechts rust in de eeuwigheid...!’ Hij rigtte het hoofd op, en naast hem stond editha, zijne getrouwe gade, die hem luid snikkend in de armen viel. Zijne eerste aandoening was blijdschap; eene blijdschap, die hem in hare omhelzing schier van vreugde deed bezwijmen; doch zijne verrukking verkoelde tot ontzetting, toen hij bedacht, dat hare komst zijne vorige zelfoverwinning nutteloos maakte, hem verhinderen zoude zijn voorgenomen plan te volbrengen, en den toestand der op hem wachtenden al meer en meer hagchelijk zoude doen worden.
‘Vrouw!’ riep hij, ‘gij vergeeft mij dus alles; gij haat mij dan niet om hetgeen ik u toebragt? maar neen, editha's zacht gemoed kan niet haten; slechts vergeven en beminnen kan zij, die weder als eenen seraf der verzoening aan mijne zijde treedt; maar bedenk het, gij besmet u door dit bewijs uwer liefde: want, en uwe liefde én uwe achting ben ik onwaardig.’

{==320==} {>>pagina-aanduiding<<}

‘Alles zijt gij mij waardig, xavère! almagro! desmérauges! wat vraag ik wie gij zijt of hoe gij heet? ik zie in u niets dan den dierbaarsten echtgenoot, den ongelukkigsten mensch, den schuldige vol berouw! Gij rekende niet genoeg op mijne liefde,’ vervolgde zij teeder; ‘gij kende uwe editha niet, toen gij dacht, dat zij aan uw verzoek zoude voldoen.’
‘Er ligt zegen voor mij in uwe woorden; maar, ik verberg het u niet, uwe komst vervult mij met schrik. Ik had gewenscht een grievend afscheidstooneel te voorkomen: zal het scheiden niet dubbel smartelijk zijn, nu ik weder den troost van uw bijzijn genoot? Nu drukt mij eene nieuwe zorg: hoe zie ik u veilig weder te Londen? ik moet nog dezen nacht van hier; mijn pligt roept mij, gij weet het. Is norritch bij u, hebt gij goed geleide?’
‘Ik ontmoette norritch op weg, ik zond hem af met tijding naar onzen oom; maar, xavère! ik behoef geen geleide, ik keer niet terug, ik verlaat u niet meer!’
‘Edele Gade! hoe treft mij uwe trouw; doch geloof mij, dáár, waar ik ga, kunt gij mij niet volgen.’
‘Ook ik heb pligten,’ zeide zij met vastheid; ‘ik scheid mij niet van mijn' echtgenoot.’
‘Editha! weet gij wat het is, dat leven, hetwelk gij met mij deelen wilt?’ sprak hij, zijne innige ontroering verhelende: ‘dat leven is een kamp met woedende elementen, en nog ontembaarder menschen; dat leven is een telkens vernieuwd doodsgevaar, met vervolging aan alle zijden, vervolging tot in de verste zeeen; dan klimt de nood, geene herbergzame haven lacht u

{==321==} {>>pagina-aanduiding<<}
aan, geene vriendelijke vrijplaats noodigt u in het verschiet; het laatste levensmiddel is uitgedeeld, de laatste droppel water is toegemeten: nóg geene uitkomst, nóg geen uitzigt op hulp! Dan zetten zich allen moedeloos in het rond bij elkander; met brandende oogen, met verdroogde tong, met ingevallen wangen zitten zij dáár; dan gaan de beslissende steenen, onder akelig zwijgen, van hand tot hand; één ongelukkige worp bestemt één' van hen, om door zijn ligchaam het ellendig leven der overigen nog voor eenigen tijd te rekken: die worp, editha! kon mij, kon u treffen!’ Onwillekeurig sidderde hier zijne stem; maar zijne echtgenoot zag hem gelaten aan.
‘De menschen, onder welke gij leven zoudt,’ ging hij voort, ‘zijn niet als die, welke gij kent, maar woest, wraakzuchtig, onhandelbaar, menschen, wier wellustige blik uwe zuivere zedigheid ontwijden zou; mannen, gelijkende naar de spookgedaanten uwer angstigste droomen! Neen, gij moogt u niet zoo wegwerpen, uwen adem niet vermengen met den hunnen, die verpest is. Algoede Hemel! ik gruw bij de enkele gedachte....mijne vrome editha onder hen, onder zeeroovers!’
‘Welnu,’ zeide zij moedig, ‘ik ben de vrouw van een' zeeroover; ik wil geen ander lot dan hij; ik schuw geen gevaar, dat hij met mij deelt; ik beef niet voor menschen, als hij mij beschermt.’
‘Eene vrouw luistert naar geene overtuiging,’ hernam hij, het hoofd schuddende, en daarop eenen zoo streng bevelenden toon aannemende, als hij nog nimmer tot haar gerigt had, terwijl hij zijnen onweêrstaan-
{==322==} {>>pagina-aanduiding<<}
baar scherpen blik werkelijk eene uitdrukking van toorn gaf, sprak hij: - ‘Mevrouw! uw gemaal gebiedt u terug te gaan; zult gij gehoorzamen?’
Wel wendde zij haar oog af, om het zijne niet te ontmoeten; maar toch wankelde hare stem niet, toen zij antwoordde:
‘Nooit.’
‘Xavère smeekt,’ riep hij vleijend, met diep gevoel, ‘hij smeekt u, verzwaar zijne schuld niet!’
‘Bedenk, dat ik u vrijwillig volg.’
‘Voor het laatst, verwijder u! gij hindert mij in mijnen zwaarsten pligt, gij ontrooft mij het laatste uur van bezinning, de éénige kans op behoud. Gij wilt in mij almagro niet zien, en toch waarachtig, editha! uw bloed zoude van ontzetting verstijven, als ik hem u vertoonde.’
‘Als gij mij van u stoot,’ hief zij droevig aan en tranen blonken in hare oogen, ‘als gij het ernstig wilt, dan zal ik gaan! Weet echter, dat ik, van elken steun beroofd, dáár sta; dat hulp noch troost mij dáár ginds wachten; ik heb Londen verlaten op eene wijze, die mij den terugkeer onmogelijk maakt; mijn goede naam is dáár verloren; ik hoopte op de liefderijke opname van een' echtgenoot, en hij wijst mij van zich! alles is dus voorbij; maar dit, dit had ik toch niet verdiend!’
Toen was hij overwonnen. Gloeijend van vreugde en bewondering hief hij de half neder zinkende op: ‘Editha! uwe trouw is zonder wederga, uwe liefde is mij van den Hemel zelven gezonden: neen, ik verstoot u niet, slechts om uwentwil hield ik u tegen. Nu zult gij

{==323==} {>>pagina-aanduiding<<}
zien, wat almagro nog voor u zijn kan: neen, vrees die rampen niet, die ik u ten afschrik vóórschilderde; neen! mijn wil, mijne geestkracht zullen ze met Gods hulp van u afweren. Kom, gaan wij thans!’ Eene zware stem liet zich hooren op den trap, die naar hun vertrek leidde.
‘Neen, neen! Heer Hofmeester! weêrhoud mij niet, ik wil, ik moet hem zien,’ en daarop werd de kruk der kamerdeur gevat.
‘Vrees niets,’ zeide almagro tot editha, die zich angstig aan hem sloot, ‘thans ben ik hunne legermagt te sterk!’ Hij schoof haren arm zachtjes ter zijde, en eene der geladene pistolen van de tafel opnemende, plaatste hij zich koelbloedig met overgehaalden haan vóór den ingang van het vertrek.
De deur werd geopend. Lord Glossonby trad binnen. - ‘Bij den Hemel, Markies!’ zeide hij lagchende, ‘laat gerust uwe heldhaftige houding varen; ik kom hier slechts om eene oude schuld te betalen.’
Reeds bij het eerste woord had deze de pistool laten zakken; met hooge bevreemding zag hij den binnengekomene aan; editha begreep diens woorden, en in hare vervoering ging zij hem te gemoet, en zoude bijna aan zijne voeten gevallen zijn, zoo hij het niet verhinderd had; niet weinig vermeerderde dit xavère's verwondering.
‘Almagro! of liever Markies desmérauges! (hoewel ik mij nog niet kan begrijpen, dat die twee slechts één zijn), ik heb eene vrolijke boodschap voor u, zie hier: (hem een papier ter hand stellende, waaraan verscheidene zegels hingen.) Van 's Konings wege eene

{==324==} {>>pagina-aanduiding<<}
volkomene vrijspraak voor u, almagro! en de op heffing van den prijs op uw hoofd gesteld, onder deze enkele voorwaarde, dat gij voor altijd Engeland ontwijkt.’
Met klimmende, blijde verbazing, waarin zich toch onrust mengde, had onze held dit stuk doorloopen, terwijl de Lord met editha sprak, maar den vinger haar op den mond legde, als zij eene dankbetuiging stamelen wilde.
‘Het heeft moeite gekost, Vriend! De Koning was door de groote kooplieden fel tegen u opgeruid, en zoo St. really en stephan mij niet krachtig ondersteund hadden, dan geloof ik waarlijk, dat ik nog onverrigter zake had moeten teruggaan.’
‘Mylord! vurigen dank voor uwen goeden wil; maar vergeef mij, ik kan dit niet aannemen!’
‘Dam you,’ barstte de Lord los. ‘Wij zijn thans niet in gezelschap, Markies! voor scherts is de zaak waarachtig te ernstig, en ik raad u, thans niet ontijdig aan uwe romaneske grillen bot te vieren. Weet ge wel, dat ik twee uren lang, eerst met mijne collega's en daarna met Zijne Majesteit zelve getwist en gepleit heb, om hen te overtuigen, dat men u onbegrijpelijk veel te laste legde, waaraan gij geen deel hadt, alleen om dit enkele blaadje te verkrijgen?’
‘Nog eens, edele Lord! ik zie, dat gij het opregt met mij meent; maar gelooft gij, dat ik lafhartig genoeg zou kunnen zijn, om de mijnen zoo in den steek te laten? Daar gij zoo wèl omtrent mij onderrigt zijt, weet gij voorzeker hunnen verlaten' toestand, en het gevaar, waarin zij zich bevinden; en nu, ik herinner mij op nieuw, dat zij mij wachten; de éénige hulp, die ik van u verzoek, is ons niet langer op te houden.’

{==325==} {>>pagina-aanduiding<<}

‘Ja, nu herken ik u eerst geheel; gij zijt wel degelijk de stroeve stuurman, wien ik zoo veel te danken heb, en ik ben zeker, aan een' van die fraaije vingers mijnen ring weder te vinden.’ Hij nam trouwhartig almagro's hand, en drukte die hartelijk. ‘Het was toch een verduivelde streek van u, mij door dien norschen jubarre te laten ontvangen.’
‘Lord glossonby! ik bid u, laat mij vertrekken!’
‘Waarheen wilt gij dan zoo spoedig?’
‘Is dit eene vraag? Naar mijne makkers, mijne edele editha vergezelt mij.’
‘Fraai, onovertroffen! maar, beste almagro! dat gaat zóó niet, gij zijt mijn gevangene, en ik laat u niet gaan.’
‘Dat zullen wij zien!’ en hij stak zijne pistool bij zich; editha sloeg haren arm om hem heen: - ‘Xavère! om Gods wil geene onbezonnenheid; deze edele man, door mij van alles onderrigt, heeft u aan ons hergeven: bedenk toch, gij kunt weder een gelukkig, o! ik ben er zeker van, een uitstekend lid der maatschappij worden; gij kunt nu alles goed maken, en gij wilt niet en gij wijst de reddende hand af?’
‘O, editha! indien ik mogt, zoo niet de door mij verleiden er de slagtoffers van werden! hoe onbegrensd zoude niet mijne dankbaarheid zijn aan dezen voortreffelijken man, aan u allen! ik zou gelooven, dat de Hemel zelf mijn gebed verhoord, mijn berouw aangenomen had.’
‘Neem dan uwe amnestie gerust aan,’ hervatte Lord glossonby, ‘want ook zij zullen gered worden. Sir charles, die met den koers van uw schip bekend werd, is met zeer voordeelige in structiën te hunnen opzigte be-
{==326==} {>>pagina-aanduiding<<}
last. Ik overtuigde de Heeren te Londen, dat, waar men den aanvoerder spaart, men ook de anderen, die slechts werktuigen waren, niet met strengheid behandelen kon. Onze marine heeft bevaren mannen noodig: onder onze matrozen schuilt er ook menig een, wiens zondenregister niet wit is; ieder van de uwen, die dienst wil nemen, wordt vrijspraak en goede gagie aangeboden; den overigen zal het vrijstaan af te trekken. Sir charles heeft de witte vlag geheschen; tot een gevecht zal het dus niet komen. Ik herhaal het u nog eens, Markies! zie uwe lieve vrouw aan, en speel den romanheld niet; die mannen hebben in uwe afwezendheid ook veel gedaan, dat zij alleen te verantwoorden hebben.’
‘Ja, God zij gedankt! zóó kan alles nog weder goed worden; ik mag dan weêr een nieuw leven beginnen,’ riep nu xavère in blijde verrukking, terwijl tranen van dankbare vreugde nedervielen op glossonby's hand, die hij gevat had. Met warmte sloot hij editha aan zijne borst. - ‘Eene vrouw als deze, een vriend als die! hoe kan ik ooit beantwoorden aan zoo vele weldaden! editha! uw zegen op den bruidsdag heeft mij geluk aangebragt!’
‘En nu dan,’ sprak de aanminnige vrouw met innig vertrouwen, ‘nu, daar zelfs de menschen u vergeven, kunt gij met vastheid gelooven aan de vergiffenis van het goedertierenste Wezen, dat uw en mijn gebed verhoorde!’


{==327==} {>>pagina-aanduiding<<}

Besluit.


De wolken wegjaegt, die van overal vergâeren, 
En weêr met zonneschijn den hemel op doet klaêren. 
 
j. vondel, Palamedes. 

Desmérauges en zijne gade bleven met glossonby nog eenige dagen te Dovers, waar ook St. really en stephan zich bij hen voegden, om een afscheid te nemen, dat vooral den laatsten hevig schokte. De aanzienlijke sommen, welke almagro te Calais belegd had, werden door hem aan werken van liefdadigheid en tot ondersteuning van ongelukkige zeelieden besteed. En toch was hij, na het te gelde maken zijner bezittingen in Frankrijk, nog vermogend genoeg, om in Amerika, werwaarts zij zich begaven, volgens hunnen rang te leven. Hoogst gelukkig was voortaan hun echt. Xavère verloor, wel is waar, nooit geheel eene tint van somberheid, en dikwijls waren er oogenblikken, waarin zijn geweten hem ontrustte; maar zijne waardige vrouw verhelderde dan zijn gemoed, door haren blijmoedigen troost. - Zij verlevendigde dan telkens zijn vertrouwen op eene vergevende Godheid, en toen hij later weder in maatschappelijke betrekkingen werkzaamheid vond voor zijnen uitstekenden geest, herleefden zijne vrolijkheid en levenslust al meer en meer.
Sir charles had zijne taak ten genoegen van glos-
{==328==} {>>pagina-aanduiding<<}
sonby ten uitvoer gebragt. De meesten der zeeroovers gingen in landsdienst over, de anderen werden voor altijd uit Europa verwijderd. Jubarre alleen had van geene schikking met de Engelschen willen hooren; hij wilde, toen hij zag, dat al zijne makkers aan het aanbod gehoor gaven, den brand in het kruid steken; tijdig daarin door rastaff verhinderd, schoot hij zich, eer iemand het konde beletten, door het hoofd.
Miss anny was Lady folkstead geworden, doch werd, even als haar gemaal, een slagtoffer van de berekeningen der Hertogin. Het gebeurde zoo als stephan voorspeld had. De jonge vrouw vond zich teleurgesteld, toen zij, in stede van in de salons te kunnen schitteren, zich gebonden zag aan het ziekenvertrek van eenen teringachtigen echtgenoot en diens treurenden vader. Stephan, die haar diep beklaagde, wilde haar zoo niet beperken; hij zelf noodigde haar tot meerdere uitspanning: zóó werd zij meesteresse harer daden; deze waren niet altijd van ligtzinnigheid vrij te pleiten, en deden van haar spreken. De Hertogin ondervond in den volsten zin moederlijke kwellingen, en luide klaagde haar geweten haar aan; hoe meer zij zulks met het vernis der onverschilligheid zocht te bedekken, des te sterker ondermijnde het haar gestel. Zij stierf nog vóór den bejaarden St. really. Dat sterfbed was eenzaam, verlaten. De Hertog van jeverless moest juist eene zitting van het Parlement bijwonen. Stephan lag ziek te Chummore-Castle, en anny kwam te laat van een luisterrijk bal, om den laatsten afscheidsgroet harer moeder te hooren, die toen vooral zich zelve verwijtingen deed over de opvoeding, welke zij hare

{==329==} {>>pagina-aanduiding<<}
éénige dochter had gegeven. Niet lang daarna werd deze weduwe. De jonge Lord folkstead betreurde zijn vroegtijdig sterven niet; met gelatenheid verliet hij een leven, arm aan vreugde voor den man, wiens hoogste wensch verijdeld was. Zijn dood trof anny sterker, dan men van eene vrouw, die in de wereld leefde, zoude vermoed hebben - zij bleef bij St. really tot diens verscheiden, zij had stephan's laatsten wensch vervuld, en was den ouden, waardigen man eene goede dochter gebleven. Later huwde zij eenen jongen officier, dien zij door hare fortuin een' rang in de maatschappij schonk, en door hare genegenheid gelukkig maakte. De trotsche Hertogin had dus slechts geïntrigeerd voor den jongeren zoon van een onbekend geslacht.
‘En desmérauges en editha, wat hebt ge ons van hen mede te deelen?’ Niets verder, lieve Lezer! dan dat men op zekeren dag Lord john glossonby tot Sir charles hoorde zeggen, terwijl hij eenen brief uit Philadelphia inzag: ‘Nu, dat verheugt mij regt: desmérauges heeft een' zoon, en naar mij wil hij dien noemen!’
1837.






{==331==} {>>pagina-aanduiding<<}

Het blijspel van de Markiezin de Caumartin.


{==333==} {>>pagina-aanduiding<<}

Het blijspel van de Markiezin de Caumartin.

I.


Ton nom etait de ceux, qu'on craint et qu'on révère. 
 
victor hugo. 

Alleen en te voet kwam een jongman een pad langs, ter zijde van de breede middelbaan in het Bois de Bologne, die trotsche, laatdunkende, aristocratische wandelplaats! want slechts voor den grooten aristocraat onzer eeuw: den rijkdom, heeft zij haren glimlach over; de andere magten: den adel, de schoonheid, het genie, erkent zij eerst dan, wanneer zij door rijkdom worden opgeluisterd. Het is alsof zij het liefst hare lommer schenkt aan dengenen, die in zijn wèl-overdekt rijtuig deze het minst behoeft; zij breidt het gereedst hare effene paden uit voor hem, die ze vertrapt met vurige kleppers van zuiver Engelsch ras: en het liefst ziet zij op hare donzige grasperken den verfijnden schitterglans der eeuw, en de gewettigde barbaarschheid van deze: het tweegevecht.

{==334==} {>>pagina-aanduiding<<}

En toch was daar mijn jongman, - te voet, want hij had geen rijtuig, - alleen, want hij had geene afspraak voor een duël; - toch wandelde hij daar op een uur, dat der mode uitsluitend toebehoort, den tijd, waarop de zon van den schoonen zomerdag ten avond neigde.
Mijn jongman was niet schoon; bevallig kon niemand hem noemen: en toch was er iets treffends in zijne diepgebukte, peinzende houding, - en als hij zijn hoofd ophief, dan lag er in geheel dat gelaat iets oorspronkelijks, iets dat den zelfdenker kenmerkte, en dan zetelde er op dat voorhoofd, nevens groeven en voren van smart of zorg, eene vastheid, die zeide: ‘ik wil mij zelven behooren!’ En dan sprak er uit die donker bruine oogen, die voorzeker eenmaal geschitterd hadden, hoe dof ze ook nu stonden, iets edels en iets schranders, dat op achting aanspraak maakte; want zijne trekken vormden een dier miskende gezigten, wier diepe ernst stugge norschheid heet, en die men zoo ligt van stompzinnigheid verdenkt, omdat ze niets bewegelijks noch geestigs hebben. Eenzaam, te midden van die schitterende, schaterende, gonzende, spottende menigte, bewoog hij zich, met eene vrijheid, als ware er niemand om hem geweest. Tegen eenen boom geleund, scheen hij in zijn zakboekje iets aan te teekenen. Maar juist toen naderde hem, stapvoets, ondanks het ongeduld der snuivende rossen, eene smaakvolle, sierlijke calèche. Al hadden de rijke tuigen, de trotsche wapens, het breede borduursel der livereijen, niet van den hoogen rang des bezitters getuigd, dan werd dit toch bewezen door de aanmatiging van den koetsier, die onwrikbaar

{==335==} {>>pagina-aanduiding<<}
het middelpad hield, en door de drift, waarmede zelfs fashionables en dandy's hunne fijne rijpaarden of ligte tilbury's ter zijde rukten. Geen wonder, het was voor de schoonheid, den rang en den rijkdom in één wezen verpersoonlijkt, dat die lieden zich bogen. In dit rijtuig zat, in eene bijna liggende houding, de Barones zéphirine d'autaine. Zij was eene dier bevallige blondines, gelijk Noord-Nederland ze bij honderden oplevert, weinig sprekend, maar veel zacht schoon; veel blozend inkarnaat, veel schitterend wit. Maar in haren kring was die teedere, zwakke, blaauwoogige schoonheid iets zeer éénigs; met hare natuurlijke tinten had zij al de kunsttinten harer gezusters verduisterd. Een zeer tenger jongeling, die, ondanks zijne groote jeugd, het geheim bezat, om den mannelijken tooi van den roi-gentilhomme na te bootsen, zat tegenover de barones met dat mengsel van gemaakte onachtzaamheid en aanmatiging in houding en gebaren, dat zijn' stand en ouderdom teekende.
Eindelijk was er nog een heer in dat rijtuig: een levendig, doordringend oog, scherpe trekken, zilveren haren, iets innemend vriendelijks, bij veel deftigs, ziedaar den Baron de breteuil, oom van den jongeren geleider der Dame, met wien deze, op dit oogenblik, in eenen spelenden twist scheen gewikkeld te zijn; want zij voegde hem iets toe met een allerliefst pruilend glimlachje, en hij scheen een antwoord te geven, dat haar in eene ligte verwarring bragt, daar zij zich van hem afwendde, en over de bonte menigte het oog liet heendwalen.
Zij had onzen wandelaar ontdekt; want met haar

{==336==} {>>pagina-aanduiding<<}
bouquet even naar hem heen wijzende, begon zij, als om op een ander onderwerp te komen: - ‘Och, henri! zie toch, zeker een duëllist, die zich in het uur vergist heeft, en, al wachtende, zijn grafschrift stelt.’
Henri nam zijn lorgnet: ‘Vergeving, zephirine! duizend andere gissingen zijn waarschijnlijker; veeleer is het een bedelaar, een straatroover, een gevallen dagbladschrijver, een professeur de langues, of een alchimist. Een duëllist kleedt zich nooit zoo haveloos, om het laatste bedrijf te spelen; men is altijd rijk genoeg, om voor een tweegevecht een' goeden rok aan te trekken.’
‘Henri heeft gelijk,’ merkte de Baron aan, ‘die man heeft meer van een' geleerde, een' schilder, een' peinzenden dichter.’
‘Dan is hij zeker een ultra-klassiek,’ viel henri in, ‘dien zijne Muze billijkerwijze met een versleten pak straft. - Duizendmaal is die plunje versteld, scheuren zelfs zouden nog fatsoenlijker staan,’ voegde hij er bij, terwijl hij met zijn lorgnet al de détails der kleeding scheen op te nemen.
‘Gij doet mij lagchen, henri! maar waarlijk, met uw onafgebroken lorgneren wordt gij lomp, te lomp zelfs jegens een' bedelaar,’ zeide Mevrouw d'autaine, eenigzins scherp.
‘Hij heeft u opgemerkt, Mijnheer!’ voegde de oude Baron er met ernst bij, ‘gij moet u bij hem verontschuldigen; die man kan beter zijn dan de rok, dien hij draagt. En dat is eene achtenswaardige zeldzaamheid in Parijs.’
‘Als zephirine hem in hare bescherming neemt, als Mijnheer de breteuil haar ondersteunt, dan moet

{==337==} {>>pagina-aanduiding<<}
ik eindigen met te gehoorzamen,’ hernam henri, half beleedigd, half schertsende. ‘Halt, pierre!’ De calèche hield stil, en luchtig wegspringende, had de jongeling reeds één' voet op de neêrgeslagene trede.
‘Wat wilt gij?’ vroegen de oom en de jonge vrouw te gelijk.
‘Den man aanspreken. Ik wil weten wie het is, die het geheim gevonden heeft, om er als een lazaroni uit te zien, en een kwartier lang de aandacht bezig te houden van de schoonste vrouw uit den Faubourg St. Germain; van den achtenswaardigsten legitimist, en van den dolsten fashionable der hoofdstad.’
En als een regte salon-held, die slechts een' toehoorder noodig heeft, om een gesprek te beginnen, liep hij regtstreeks op het voorwerp van zijne nieuwsgierigheid toe; deze, de onbescheidene blikken moede, zóó, van uit de hoogte, op hem gerigt, keerde zich om, toen hij naderde.
‘Charles! charles! vind ik u hier, alleen en te voet, terwijl de schoone elmé u wacht; zij zal woedend zijn: wat wilt gij, dat ik haar zeggen zal?’
De onbekende zag om.
‘Mijnheer! gij vergist u, ik heet niet charles.’
‘O, duizendmaal vergiffenis! maar inderdaad, die sprekende gelijkheid, die beminnelijke onachtzaamheid, die mijn vriend opzettelijk in zijne kleeding aan den dag legt, die houding, dat alles moest tot de vergissing medewerken. Gij zult opgemerkt hebben, Mijnheer! dat wij u sterk hebben aangezien, dat wij u zelfs hebben toegewenkt?’
‘Het eerste is mij niet ontgaan, Mijnheer! Ik kan

{==338==} {>>pagina-aanduiding<<}
niet denken, dat gij mij verder iets te zeggen hebt,’ en zich buigende wilde hij voortgaan.
‘Veel, zeer veel, Mijnheer! luister nog een oogenblik. Ik zoude onbegrijpelijk veel verpligting aan u hebben, zoo ik weten mogt, wie dan toch zoo op mijn' vriend charles gelijkt: ik ben roger henri, Markies de T.’
‘Welnu, Markies! en mijn naam is julius de l'hôpital, regtsgeleerde.’
‘De l'hôpital! een merkwaardige naam, inderdaad! misschien een naneef van den grooten kanselier?’
‘Het is mogelijk, Mijnheer! Er bestaat ten minste tusschen ons één punt van overeenkomst.’ En zonder een antwoord af te wachten, vlood hij henen, als de schichtige wilde, die voor het eerst eenen Europeaan ziet.
‘Die man kent evenmin onze tegenwoordige wereld, als wijlen zijn overgrootvader,’ mompelde henri; ‘l'hôpital! hm, hm! een naam van slechte beteekenis in deze dagen. Waar zal deze l'hôpital een' Kardinaal de grammont en eene Hertogin van berry vinden, die hem beschermen?’


{==339==} {>>pagina-aanduiding<<}

II.


On s'arrête aux brouillards dont ton Ame est voilée. 
 
victor hugo. 

Des anderen daags zeide de portier van het huis, waarin julius de l'hôpital een schamel vertrek bewoonde, tot dezen: ‘men heeft voor u dit pakketje gebragt.’ Julius was niet gewoon iets te ontvangen. Hij had geene bloedverwanten, die hem schreven; geene schuldeischers, die hem konden dagvaarden. Zóó arm was hij. Hij opende dus met eenige drift het pakketje. Hij vond zijn eigen zakboekje en dit briefje:

‘Mijnheer!

Mijn neef roger henri heeft uw eigendom toevallig gevonden. Wij nemen de vrijheid het u terug te zenden. Om uw adres te weten, heb ik het moeten inzien. Ik verlang niets vuriger, dan u in persoon daarvoor verschooning te vragen, zoo gij mij de eer van een bezoek schenken wilt.
marie jean, Baron de breteuil.’

Er volgde eene aanwijzing van woonplaats, en het uur, waarop de Baron te spreken was.

{==340==} {>>pagina-aanduiding<<}

De l'hôpital was noch lomp, noch opzettelijk zonderling, noch zóó zeer een natuurmensch, of hij vond het raadzaam, die aanwijzing te volgen.
De Baron de breteuil was bij weinigen onbekend. Julius vermoedde in hem een' beschermer. Een bittere glimlach plooide zich om zijnen mond. ‘Nogmaals eene proef genomen!’ sprak hij, toen hij in des Barons kabinet werd binnen geleid.
De aanzienlijke man ontving hem met die welwillende beleefdheid, waarvan sommige Grooten zóó zeer den tact hebben, en die bij hen opregte hartelijkheid bijna vergoedt.
De Baron had het zakboekje van julius ingezien. Hij had, in zijne los daarheen geworpene zinsneden, de vrije uitstorting van een overkropt gemoed, en bovenal den man van talent, herkend. Hij had, met zijne vlugge bevatting, verdienste, zielenadel, miskenning, teleurstelling, behoefte gevonden in die pijnlijke klagten, in die onzamenhangende plannen, in die brandende satyres. Hij had den man willen kennen, die zoo onbekend was, bij het bezit van zoo vele bouwstoffen tot verheffing. En dát was het, wat hij julius zeide.
De jonkman antwoordde met vertrouwelijkheid:
‘Mijne geschiedenis is als die van vele anderen. Brave ouders, die hun klein vermogen hebben uitgeput, om mijne studiën goed te maken. Een vader, die sterft, en niets nalaat dan eene blinde moeder, die verpleging behoeft, en eene onmondige zuster, die weinig kans op een huwelijk heeft. Vlijtige studiën, want de arme studeert altijd vlijtig. Eindelijk, mijne wetenschap meester, zet ik mij neder vol moed en vol verwachting, in mijne

{==341==} {>>pagina-aanduiding<<}
geboorteplaats, Parijs. Ik zal nu de vruchten genieten van lange inspanning; en de liefderijke opofferingen mijner aanverwanten met bewijzen betalen. Hersenschimmen! er is voor mij geene plaats. Ik troost mij. Ik zal toch zaken vinden. Hersenschimmen! Mijne onbekendheid en mijne armoede trekken tusschen mij en de maatschappij een' muur op. Na lang pogen ontmoet ik enkele beschermers. Zij willen mij de wegen openen, die tot roem en fortuin leiden. Maar de middelen, die zij aanwijzen, zijn ongeoorloofd; ik zeg het hun, zij halen de schouders op, lagchen mij uit, en verlaten mij. Nóg geef ik geene hoop verloren, ik verdubbel mijne moeite. Ik verneder mij tot verzoeken, tot bidden. Ik bezoek de antichambres der Grooten, de vóórzalen der Ministers. Vergeef het mijner gekrenkte eerzucht, Heer Baron! de magt, die ik huldigen moet, is meestal de ondeugd of de dwaasheid. Ik zie mij altijd teruggeduwd door de behendigheid van anderen, of ik stuit op mijne eigene beschroomheid, of op mijne weinige toegeeflijkheid. De menschen willen gevleid zijn, en het is mijn noodlot, dat ik hen hekelen moet. De maatschappij en ik verdragen elkander hoe langer hoe minder; want ik heb zes jaren lang tegen haar geworsteld. Wij hebben geen van beiden gewonnen; maar ik ben den strijd moede. Daarbij komt nog een huwelijk, eene vrouw, die ik in mijne ellende heb medegesleept.’
‘Gehuwd?’ de Baron schudde het hoofd.
‘Niet in overijling, het kon niet anders. Eene jeugdige, ongelukkige weeze, in de magt eener oude, gierige, plaagzieke moei, die eindigde, met haren kamer-
{==342==} {>>pagina-aanduiding<<}
dienaar tot echtgenoot te nemen, en het meisje zonder eenige andere bescherming te laten dan mijne liefde. Sinds onzen trouwdag is mijne ellende altijd toegenomen. Ik leef thans van den handen-arbeid dier beide vrouwen!’ Die laatste zinsnede was een diepe wanhoopskreet; de ongelukkige scheen den afstand tusschen hem en den Baron te vergeten, en de oogen met de hand bedekkende, zonk hij in eenen armstoel neder.
‘Grijp moed!’ sprak de Baron, met medelijdenden ernst zijne hand vattende. ‘Ik zou dat lang verhaal van zoo veel jammeren niet geëischt hebben, zoo ik troost noch hoop voor u had.’
De jonge man zag op.
‘Geloof mij,’ sprak de Baron ernstig, doch vriendelijk, ‘eene verdienste als de uwe mag niet zoo wegkwijnen, of met zelfmoord eindigen, de maatschappij zelve verbiedt dat: zij is regtvaardiger dan gij denkt; doch zij is als eene vrouw: zij gelooft wel aan zielenadel, aan verhevene hoedanigheden, aan echte kunde; maar zij wil die zien in een bevallig omkleedsel, zij wil dat ze uitkomen en zigtbaar zijn. Haar verstand wil wel gelooven; maar hare zinnen moeten eerst overtuigd wezen. Gij kunt haar behagen, zoo gij haar behagen wilt. Maar de jeugd is niet toegevend. Zij gevoelt zich sterk en groot; zij heeft het hart vol poëzij, en noemt alle proza des werkelijken levens eene laagheid! De strikte braafheid is te streng; zij beoordeelt alles naar zich zelve, en ziet laag neder op de zwakheden der wereld, die zij ondeugden noemt. Maar vooral miskende verdienste is weinig inschikkelijk, zij roept wraak over elke onschuldige ijdelheid, en vergeet daar-
{==343==} {>>pagina-aanduiding<<}
bij, dat zij zelve ook der ijdelheid inwilligt! Dat is geoorloofd aan hem, die onafhankelijk door het leven gaat; maar voor wie een huisgezin, zwakke wezens, in zijn lot deelen doet, is dat eene fout, eene groote fout zelfs, om het met geen meer harden naam te noemen.’
De l'hôpital had in het eerst zuchtend, daarop bijna verontwaardigd, en eindelijk met tranen toegeluisterd.
De Baron had eenen diepen blik geslagen in zijn hart. Het was zoo; hij verweet zich dikwerf, onder bittere zelfkwelling, die norsche deugd, die onverzettelijke strengheid, die wel had afgeschrikt, maar geene achting had afgedwongen; en toen hij zich zoo volmaakt vergeten zag en verlaten, had hij wel eens in stilte gewenscht, dat alles nog te herdoen ware. Ook ontglipte hem, bij de laatste woorden des edelmans; eene beweging van toestemming, en toen deze er bijvoegde: ‘gij moet meer buigzaam, meer toegevend zijn, wilt gij dat?’ antwoordde hij snel en besloten: ‘Ja, ik wil het!’
Toen deelde de Baron hem mede, wat hij voor hem doen wilde.


{==344==} {>>pagina-aanduiding<<}

III.


Uw zorg verzoet den rand van d' alsemkroes. 
 
hasebroek. 

‘Loïse! lieve loïse!’ riep de l'hôpital, bij zijne vrouw binnen tredende, met een minder bewolkt voorhoofd dan zij sedert maanden bij hem had opgemerkt. Zij kuste ook zijnen laatsten rimpel weg. Zij was zoo gelukkig hem eenmaal niet somber te zien. ‘Waar is mina?’ vroeg hij, rondziende, en zijne zuster niet vindende.
‘Zij wandelt in het Luxembourg, met onze moeder. De goede oude verlangde zoozeer naar de zonnewarmte en de vrije lucht.’
‘Het is goed, dat ik u alleen vind, trouwe Vriendin! wij kunnen zóó beter praten. Bezitten wij nog iets, dat wij ontberen kunnen?’
‘Ontberen!’ herhaalde zij met eenigen schrik; ‘ik weet niet....’
‘Ziet ge, ik zal iets noodig hebben. Ik heb weder hoop. Ik heb een' edelen beschermer gevonden, een' man van de wereld, maar toch nog iets beter dan zij. Omdat hij een bekend vriend van het gevallen koningshuis is, kan hij persoonlijk niet veel voor mij doen; doch hij zal mij inleiden bij eene vrouw, die veel magt

{==345==} {>>pagina-aanduiding<<}
heeft, en door haar salon heerscht. Ik moet mij op nieuw in de zamenleving werpen,’ ging hij in éénen adem voort, ‘op nieuw mij bewegen in den kreits van kleingeestigheid en ijdelheid. Op nieuw moet ik glimlagchen tegen dat masker van onzijdige kieschheid, dat de schaamtelooste ondeugd verbergt; op nieuw in den pestwalm....’
De jonge vrouw vouwde weemoedig de handen, zij kende die zwarte luimen. Zij zag hem smeekend aan.
‘Het is waar, ik moest dit nu niet zeggen,’ hernam hij kalmer. ‘Wees gerust! weder zullen de vooroordeelen der wereld tegen mijne beginselen aanbotsen; maar, in 's Hemels naam! ik zal buigen; gij weet, dat ik moed heb voor u, zelfs moed om te bedelen.’ Hij verbleekte.
‘Zwijg, om 's Hemels wil! zwijg van dien vreesselijken avond, julius!’ sprak zij, terwijl zij hem spoedig met hare kleine vermagerde hand den mond sloot. ‘En toch, nooit heb ik u meer bemind, nooit heb ik u meer geacht. En nu! ik weet wat gij wilt: gij moet eene voegzame kleeding hebben. Bekommer u niet. Ik....ik heb nog iets kunnen sparen voor de toekomst.’
‘Sparen?’ vroeg hij verwonderd, ‘wij hadden immers doorgaans gebrek in den laatsten tijd.’
‘Omdat ik spaarde.’
‘En waarvoor dan?’
‘Julius!’ en zij drong zich digter aan zijne borst, ‘julius! eene zoete hoop, die wij beiden koesterden, die nieuwe zorgen kan geven, maar ons dubbel verbinden zal, zullen wij verwezenlijkt zien.’
Hij zag haar vragende aan. Zij bloosde.

{==346==} {>>pagina-aanduiding<<}

‘Een' zoon!’ riep hij verrukt, haar met eerbied omhelzende. ‘Een' zoon, loïse! mijn naam, uwe deugden.....’
‘Een kind!’ zeide zij zacht, teregtwijzende. ‘Hoor mij, julius! het penningsken, dat ik voor de eerste wieg van mijn kind heb weggelegd, geef ik met vertrouwen aan den vader van mijn kind: ik weet, hij zal niet ligtzinnig spelen met het laatste uitzigt van zijne geliefden; hij zal zich eenig geweld aandoen, om terug te geven wat zijn' eerstgeborene toebehoort.’
‘Dat beloof ik, dat zweer ik, engel des lichts! die de éénige helderheid zijt op mijn duister pad. Laat men slechts geene laagheid eischen, slechts geene misdaad, o mijn God!’


{==347==} {>>pagina-aanduiding<<}

IV.


Femme aux yenx exercés. 
 
victor hugo. 

De vrouw, bij welke Mijnheer de breteuil zijnen beschermeling inleidde, was geheel alleen in haar prachtvol salon, toen zij hen ontving. Dit was eene kiesche voorzorg van den Baron, die begreep, dat de l'hôpital zich in een vertrouwelijk gesprek beter zoude doen gelden, dan te midden van eenen spotzieken kring.
Mevrouw de caumartin, omtrent de l'hôpital ingelicht, wist hem met beminnelijke behendigheid tot spreken uit te lokken. Dáárin bestond haar vernuft, dat zij het vernuft van anderen wist op te wekken; met snelle bevatting ontdekte zij van onder de nevelen der beschroomdheid het gedegen goud van eenen kloeken geest; zij wist aan fraaije gedachten door fijne aanmerkingen eene waarde te geven, waarover de spreker zelf zich verwonderde: met één woord, zij was juist de vrouw, die zulk eenen man als julius op zijne. eigene hoogte konde stellen. De stugge zonderling, verbitterd tegen eene zamenleving, waardoor hij zich miskend en waarvan hij zich uitgesloten zag, die aan zich zelven begon te twijfelen, omdat niemand hem waardeerde, begon op ééns, als door den tooverslag.

{==348==} {>>pagina-aanduiding<<}
dier vrouw, de vlerken van zijnen geest en genie uit te spreiden. Hij voelde zich begrepen en gekend. Hij was misschien even voldaan over zich zelven, als verrukt over haar. Hij was voor een oogenblik gelukkig. De Baron glimlachte van een edel genoegen. Toen werd Mevrouw d'autaine aangediend. Henri geleidde haar.
Er bestond eene hevige, ofschoon onzigtbare, kampstrijd tusschen zéphirine en de Markiezin de caumartin. De laatste was zonder tegenspraak de eerste schoonheid van het élégant Parijs, en daarbij de geestigste, de meestbegaafde vrouw van haren kring, die een fijn gevoel aan een goed hart paarde, en wier smaak de mode beheerschte; - maar Mevrouw de caumartin had reeds lang geheerscht. Zéphirine, de rijke en onafhankelijke erfdochter, vertoonde zich met hare frissche schoonheid en hare twintig jaren, en Mevrouw de caumartin had er twee en dertig moeten aannemen. Het is waar, de Markiezin had een beroemd salon, en zéphirine benijdde haar dit voordeel; maar Mevrouw de caumartin was gehuwd geweest, en zéphirine zoude huwen en een salon hebben; en Mevrouw de caumartin gevoelde, dat haar in de jonge Barones eene geduchte mededingster wachtte. Die beide vrouwen zagen elkander altijd, juist omdat zij elkander zoo zeer vreesden. De Markiezin, die zich voorgenomen had julius op den vóórgrond te brengen, wilde hem doen spreken, toen Mevrouw d'autaine gezeten was; maar als door eene plotselinge verbijstering getroffen, stond deze onbewegelijk dáár. Hij had henri herkend. De man beefde voor den spot van eenen twintigjarigen modejonker. Zéphirine gebruikte haar lorgnet, om den vreemdeling op te nemen,

{==349==} {>>pagina-aanduiding<<}
ofschoon hij drie schreden van haar verwijderd was. Mevrouw de caumartin stelde hem voor, met verbeten ongeduld over zijne verlegene houding.
Henri, goedhartiger, dan zijne ligtzinnige woorden zouden doen vermoeden, sprak julius aan als een' onbekende. Hij begreep, als bij instinkt, dat die man daar was om zijne fortuin te verbeteren, en was menschelijk genoeg, om zephirine af te leiden. De l'hôpital herstelde zich. De Baron, die zich overtuigd hield, dat julius de Markiezin bewonderde, bragt het gesprek op vrouwelijke schoonheid. Het werd met vuur dóórgezet. ‘De éénige volmaakt schoone vrouw, die ik ooit gezien heb, zag ik op het Zwitsersche gebergte in doodsgevaar,’ sprak julius.
Henri glimlachte, de Baron haalde even de schouders op. Welk eene fout! Aan twee vrouwen te zeggen, dat zij de schoonsten van haar geslacht niet zijn! zéphirine beschouwde hare kostbare ringen, de Markiezin werd vuurrood; toch sprak zij glimlagchende: ‘Wel, Mijnheer de l'hôpital, dat belooft een' roman; Mevrouw d'autaine brandt van verlangen, om te weten, wie schooner kan zijn dan zij.’
‘Och neen!’ antwoordde deze spijtig, ‘ik zie haar reeds: eene Zwitsersche bergnimf, lomp, boersch, met volle vormen, een bruin verbrand gelaat, doch het verhaal kan echter romanesk zijn, - Mijnheer redde zeker....’
‘Ik had geen mensch moeten zijn, om het niet te doen, Mevrouw! maar vergun mij te zwijgen; dat eerste woord is mij ontvallen! mijne daad was zeer natuurlijk; slechts bij toeval verrigtte ik die; daarenboven

{==350==} {>>pagina-aanduiding<<}
was er voor mij in de ontknooping van die ontmoeting eene krenking, de eerste, die ik ondervond. De man, die de vader scheen of de gemaal van die engel, wierp mij een goudstuk toe, zoo als men een' huur-lakkei een' drinkpenning voor de voeten werpt. Ik behield voor hem eene vrouw, zoo als Europa er geene andere tellen kan; haar leven en mijn levensgevaar wilde hij met een goudstuk betalen! Een blik van haar had mij zeker beter betaald; doch zij lag nog bewusteloos, toen zijne beleediging mij wegdreef. Ik klaag niet over den man, hij behoefde mij geen woord van achting toe te voegen; waarom had hij geen regt mij, met mijn' bestoven' mantel, en zonder ander gevolg dan mijn' poedel, voor een' bedelaar aan te zien!’
‘Door welk toeval bevondt gij u dáár?’ vroeg de Markiezin, met eene bewogene stem.
‘De dood van een' bloedverwant riep mij naar Parijs terug. Ik had in Duitschland mijne studiën volbragt; ik was arm, jong en gezond: de beste eigenschappen, om eene voetreis te ondernemen. Ik heb dagen bij dagen op de toppen der bergen rondgedoold.’
‘Die geredde is dus een ideaal, dat voor altijd uw hart houdt gekluisterd?’ merkte zephirine aan.
‘Ik ben nooit een dweeper geweest en ik weet niet, waarom men niet bewonderen kan zonder te begeeren; daarenboven heb ik....’
‘Zijn dát de menschen, die uwe geschiedenis weten moeten?’ fluisterde de Baron hem stil en ernstig toe.
Julius voleindigde zijne zinsnede niet. Er werden nieuwe bezoekers aangekondigd. Mijnheer de breteuil herinnerde de l'hôpital, dat zij elders gewacht wer-
{==351==} {>>pagina-aanduiding<<}
den. Hij volgde den Baron, die zijn afscheid nam. Toen hij zich voor de Markiezin boog, zeide zij hem iets, met eenen glimlach, die velen hem benijdden. Het was eene uitnoodiging voor den volgenden avond. Zij zoude alleen zijn, zij had hem veel te zeggen. De l'hôpital gevoelde, dat hij ver gevorderd was, ofschoon men hem niets had beloofd; de teedere blik van die vrouw had hem toegeroepen, dat zij met hem was ingenomen. Waarom toch? Hij begon na te denken; een somber mistrouwen maakte zich van hem meester, en toen zijne gade, die hem met pijnlijk ongeduld gewacht had, met teedere belangstelling vroeg, ‘of zijne hoop nu verwezenlijkt was?’ antwoordde hij, zonder haar aan te zien: ‘vraag mij dat morgen.’


{==352==} {>>pagina-aanduiding<<}

V.


Loin, bien loin des sentiers battus par ton aïeul. 
 
barbier. 

Reeds bij het leven van haren gemaal leed Mevrouw de caumartin aan eene kwijning, eene dier langzaam ondermijnende ongesteldheden, die de fortuin kunnen zijn van eenen handigen arts; want zij overvallen nooit den arme, maar slechts den zeer rijke en den zeer werkelooze. Die staat, welke geene ziekte is, maar alleen een afzijn van volkomene gezondheid, belette slechts die vermaken, tot welke vermoeijenis of ligchaams-in-spanning vereischt werden; ook genoot de Markiezin het voorregt, van niet meer te dansen; van niet noodig te hebben opera's te gaan zien, of zich op mode-wandelplaatsen te vertoonen. Zij had de vrijheid, nooit van haren divan op te rijzen, en, zoo vaak zij wilde, haar gezelschap ongekleed te ontvangen; dat wil zeggen, in een élégant négligé, dat meer gekost had dan de geheele uitzet van een burgermeisje. En daar zij Parijs niet meer konde bezoeken, liet zij Parijs bij zich komen in hare kamer.
Toen ook julius, in haar boudoir toegelaten, haar dáár zag, zittende op hare causeuse van zacht groen fluweel, tusschen bloemen en reukwerken, in de kost-
{==353==} {>>pagina-aanduiding<<}
bare achteloosheid van dat witte gewaad, niet ongelijk aan eene fijne kunstroos op een mos-tapijt neergeworpen, terwijl het onzeker flikkeren van eene enkele waskaars eene schemering om haar heen verspreidde, die luide tot de zinnen sprak, dacht hij onwillekeurig aan de gevaarlijke vrouw, tegen welke salomo waarschuwde. Somber en met waardigheid zeide hij:
‘Ik ben gekomen, Mevrouw! omdat gij het gewild hebt, omdat ik geloof aan de verzekeringen van een' achtingwaardig man en omdat het mij niet vrijstaat eene poging te verzuimen, die tot de verbetering van mijn lot kan bijdragen. Maar ik moet u herinneren, dat ik zes jaren lang tegen de ondeugden der maatschappij geworsteld heb, en dat....’ - zijne verlegenheid dwong hem af te breken.
Zij glimlachte. ‘Mijnheer de l'hôpital,’ sprak zij, ‘gij gelooft, dat de maatschappij u lagen legt: o neen, zij vergeet u slechts. Wij moeten haar aan u herinneren, en alles zal veranderen.’
‘Het wordt tijd inderdaad! Alleen had ik moed; maar mijne oude moeder, die blind is, mijne jeugdige zuster, die genieten wil, mijne engelachtige gade, die stilzwijgend lijdt, dit alles moet mijne nederlaag voltooijen, want ik zal moeten buigen als hunne blikken mij brood vragen, en als ik niets te geven heb.’
‘Waarlijk, mijn Vriend! gij hebt te veel kwetsbare plekken, om zóó te kampen; uwe fijne vormen zijn niet geschikt, om tegen de golfslagen der ondeugden van onze maatschappij op te roeijen; laat u liever zachtkens op haren rug voortdrijven, uwe wieken zal zij niet bezoedelen. Hoor mij! Gij hebt vele jaren slechts

{==354==} {>>pagina-aanduiding<<}
geraadpleegd met uwe deugd en met uwe grondbeginselen, tegen de wereld; volg nu eene korte wijl de leiding eener vrouw, die in de wereld leeft. Ik zal u helpen, maar ik heb mijne luimen, ik wil gehoorzaamd zijn. Kunt gij gehoorzamen?’
‘In alles wat billijk is, ja, Mevrouw!’
‘Woordenvitter, luister! Gij hebt eene moeder! dat is eene dwaling; eene zuster! dat is eene fout; eene vrouw! dat is eene misdaad.’
Zijne donkere oogen rustten uitvorschend en dreigend zelfs op de Markiezin; zij vervolgde:
‘Ja, eene misdaad! een vergrijp tegen uwe fortuin. Gij moet die dwaling, die fout, die misdaad, uitwisschen.’
‘Gij spreekt de taal der salons, Mevrouw! en gij weet, dat ik die niet versta.’
‘Om dan duidelijk te wezen: gij moet uwe familie voor eene korte poos verloochenen.’
‘Dat zou eene nuttelooze laagheid zijn,’ antwoordde julius. Hij stond op.
‘Gij hadt zachter uitdrukking kunnen kiezen,’ hernam zij altijd bedaard; ‘doch dat zijn zoo uwe manieren! ik zal u van het tegendeel overtuigen. Meent gij in ernst, dat het iemand, mij zelfs, gelukken zoude, in onzen kring een' man te doen aannemen, dien ik zoude moeten voorstellen als den zoon, broeder en echtgenoot van vrouwen, die niemand kent? als een' regtsgeleerde, die zes jaren lang in de straat Tournon vergeten bleef? Neen, Mijnheer! op deze wijs komt men niet verder: julius de l'hôpital, dien ik voorstel, dien de Baron de breteuil aanbeveelt, moet een

{==355==} {>>pagina-aanduiding<<}
rijk, onafhankelijk jongman zijn, op wien de wereld vooruitzigten bouwen kan. Dán eerst zal zij aan uwe verdienste gelooven, en die waarderen, als zij zelve er vruchten van meent te plukken. Dán eerst zal de fortuin u opzoeken, als zij denkt, dat gij hare gunsten niet noodig hebt. Den armen schenkt zij geen' glimlach, maar zij knielt neder aan de voeten van den rijke. Zij wil niet nederzien op den zwakke, die tot haar roept; maar den krachtige en den behendige, die zich tot haar opheft, en die haar bij de schouders grijpt, zal zij dienen als de slavin haren dwingeland. Heb ik ditmaal gelijk?’
Slechts twee woorden hadden hem getroffen.
‘Rijk, onafhankelijk! een bedrog, waaraan niemand gelooven zal.’
‘Men moet toch gelooven, als gij het zijn zult, en hiermede wil ik mij belasten.’
‘En gij dan, Mevrouw! die de zelfzucht tot in hare fijnste berekeningen doorgrondt, waarom wilt gij voor een' vreemde zoo veel belangeloos doen? Met welke zonde....?’
‘Houd op,’ sprak de Markiezin geraakt, ‘gij zijt bitter en onuitputtelijk in tegenspraak. Ik had u zoo gaarne eene verrassing bespaard. Gij wilt het niet! welaan! weet dan, dat ik slechts betaal, en u nooit zóó veel geven kan, om mijne schuld bij u af te doen. Kent gij dit?’ Zij nam eenen doek weg, waaronder iets verborgen lag. Het was een vrouwenportret.
‘Dit kennen?’ riep hij met vuur, ‘dát is de engel, die....’

{==356==} {>>pagina-aanduiding<<}

‘Die gij gered hebt, niet waar? Heette zij niet maria?’
‘Maria, ja! zóó noemde haar die man.’
‘Die haar echtgenoot was. Een bejaarde echtgenoot, met wien zij in hare teederste jeugd, door den wil van een' vader, verbonden werd. Een man zonder hoofd en zonder hart. Een rijke, die dood arm was, die haar....moet ik nog meer zeggen? zie mij aan, julius!’
‘God! kan het waar zijn, gij, gij zelve? het was dus dankbaarheid! ik moet mij schamen, diep schamen! ik heb u mistrouwd, zeer verdacht. Kunt gij vergeven?’
‘Slechts dit ééne niet, dat gij mij zoo verouderd vindt,’ hernam de Markiezin.
‘Ach, Mevrouw!’ hernam julius stamelende: ‘in dien tijd was uwe teint anders.’
‘Onverbeterlijke waarheidspreker!’ sprak zij lagchende, en het hoofd schuddende. ‘Zeg mij slechts of gij het thans aanneemt? gij weet, ik heb eene onedele handelwijze goed te maken: gunt gij mij dit genoegen? Wilt gij mij vertrouwen? wilt gij mij volgen? Een' korten tijd slechts?’
‘Ja, edele Vrouw! ik geloof u, ik gehoorzaam u.’
‘Geef mij daarop de hand, zoo als de man de hand geeft aan zijnen vriend. Ik zal toonen, dat eene vrouw ook een vriend kan zijn.’
Hij legde zijne hand in de hare, met het eerlijk oog vertrouwelijk op haar liefelijk wezen gevestigd.
‘Schrijf nu, wat ik u vóórzeggen zal: het is een afscheid aan uwe geliefden.’ Hij zette zich tegenover

{==357==} {>>pagina-aanduiding<<}
haar; op de tafel vond hij schrijfgereedschap en een blad papier. ‘De bewoordingen kunt gij zoo geruststellend en zoo troostend maken, als uw hoofd en hart het opgeven,’ begon de Markiezin; ‘de inhoud zij dit: “voor korten tijd verlaat ik u en de hoofdstad....”’
‘Gij zendt mij van hier?’ vroeg hij.
‘Deze kleine inleiding bespaart haar allen vele gissingen en vele vruchtelooze nasporingen. - “Blijf vertrouwen, dat ik geen' stap doen zal, die niet tot de vestiging van ons aller geluk dienen moet. In uwe tegenwoordige behoefte zal voorzien worden; van mij hoort gij niet, dan nadat ik geslaagd ben.”’
‘Ik kan haar dat beter zeggen dan schrijven.’
‘Julius! gij zoudt u zelven verraden, gij kunt uwe echtgenoot niet in de oogen zien en u verbergen. En dan dat afscheid; gij zoudt kinderen zijn! - volstrekt niet.’
‘Het zij zoo! ik ben sterk genoeg, om van de mijnen te scheiden, zelfs zonder eene laatste omhelzing, en mijne loïse is eene moedige vrouw.’
Hij voltooide zijn briefje. Mevrouw de caumartin zag het in, en knikte goedkeurend; toen schelde zij.
‘Mijnheer de l'hôpital vraagt zijn rijtuig.’
De bediende boog zich, en vertrok. Daarop kwam de Baron de breteuil.
‘Welnu!’ vroeg hij met eenen glimlach.
‘Het heeft moeite gekost. Ik heb over ieder punt moeten redetwisten. En nu, goede julius! de Baron zal u verder raad geven. Ik ben waarlijk afgemat.’ De Parijsche schoone wierp het hoofd terug in de mollige kussens van hare sofa.

{==358==} {>>pagina-aanduiding<<}

De Baron nam de l'hôpital onder den arm.
Eene sierlijke calèche wachtte hen.
Julius vond geene woorden voor zijne gewaarwordingen. De Baron zeide hem onder weg veel, dat hij niet hoorde.
In de straat de la Paix hielden zij voor een deftig hôtel stil.
‘Mijnheer de l'hôpital vraagt de sleutels van zijne vertrekken,’ sprak de Baron.
De portier gaf ze julius.
Zij gingen slechts éénen trap op.
Het was eene eerste verdieping.
Bevallige kamers, een salon, een kabinet, een slaapvertrek; het huisraad in eenen eenvoudigen, doch deftigen smaak. Op het toilet gevulde flacons; in de cassette goud en bankpapier; vóór den spiegel een invitatie-kaartje tot een muzikaal déjeûner bij de Markiezin.
‘Ik moet mijn woord terug nemen,’ barstte de jonge man los, ‘zóó veel kan ik nooit vergelden.’
‘Rekent gij dan het leven van eene maria zoo weinig? Die brug over dien afgrond, die onder u kraakte, en dien gij, zonder aarzelen, overgingt, om eene jammerende onbekende te redden, die zich spelend in doodsgevaar had gewikkeld: mag dat dan ook niet de brug worden tot uwe fortuin? Wees gerust, mijn Vriend! gebruik alles, alsof gij het altijd bezeten hadt; vergeet voor een' tijd alles, wat achter u ligt. Doe slechts geene moeite om uwe denkwijze te verbloemen. Geloof mijn, men wil de oorspronkelijkheid. Gij kunt vrij elke on-
{==359==} {>>pagina-aanduiding<<}
deugd hekelen. Zorg maar, geene daden luid te veroordeelen. Vaarwel! morgen avond breng ik u bij zephirine.’
En reeds was de breteuil op den trap; julius riep hem toe: ‘En mijn huisgezin?’ - ‘Een weldoende engel waakt over hen!’
De edelman had zich verwijderd.


{==360==} {>>pagina-aanduiding<<}

VI.


Zie! reeds verbleekt het blosjen op uw koon. 
 
beets. 

Het muzikaal déjeûner bij de Markiezin was goed afgeloopen. De l'hôpital had weinigen bevallen; maar men begreep, dat men hem achten moest. Men moest wel eenen jongman belangwekkend vinden, die door Mevrouw de caumartin werd voorgesteld als eenen naneef van den bekenden kanselier, die zijne studiën te Göttingen had voltooid en zich nu eerst te Parijs kwam vestigen. Zijn' ernst schreef men op rekening van zijnen grooten voorvader. Men vergaf hem zijne oogenblikken van warm gevoel, in den naam der Duitsche Schwärmerei. Men nam hem zoo als hij was; men hield zich overtuigd, dat hij zeer rijk, zeer onafhankelijk moest wezen, om zoo zonderling te ziju. Die ééne morgen opende hem den toegang tot vele huizen. Zephirine, welke hij in de opregtheid zijns harten eene aardigheid gezegd had, voelde zich daardoor meer gevleid, dan door duizend fijne vernufts-spelingen. Zij nam hem dien avond met zich naar hare loge in de Opera Buffa. Dat was beter dan eene aanbeveling van eenen Minister.
Op dien eigen' avond zaten, in een klein vertrek,

{==361==} {>>pagina-aanduiding<<}
op de derde verdieping van een huis in de straat Tournon, twee jonge vrouwen, wakende, bij eene dunne smeerkaars, die ten minste even veel walm als licht om zich heen verspreidde. Matten stoelen, geverwdhouten meubelen, een vloer zonder tapijt, op den achtergrond eene alcove, met wit en blaauw geruite gordijnen, die toch niet morsig waren, een eenvoudig theeservies van grof wit aardewerk, dat geel geworden was, zonder gebroken te zijn, dit alles, in eene zekere orde en nog met eenige bevalligheid geschikt, getuigde voor eene schuldelooze armoede; want waar geene verwaarloozing heerscht bij zoo veel behoefte, kon men veilig een onschuldig lijden onderstellen. Eene kleine boekenkast, met deftige folianten, een laarzentrekker en eene viool, hangende boven eenen antieken kop, in zwart krijt, die zeker eene eigene teekening zijn moest, bewezen, dat tot dit gezin een mannelijk lid behoorde. De beide vrouwen werkten ijverig voort. De eene had een bleek en lijdend uitzigt, maar waarover moedige en geduldige zachtheid haren glans verspreid had. De andere, eene sprekende brunette, met eenen blos, dien zelfs het gebrek nog niet verbleekt had, scheen meer stil te zijn uit eerbied voor de droefheid harer gezellin, dan om eigene zorg; het was zelfs somtijds, als wilde zij haren arbeid door een liedje vervrolijken.
Maar een' blik op de alcove deed haar dan dadelijk zwijgen. Dáár sliep de oude moeder van de l'hôpital, die vrouw was zijne vrouw, dat meisje was zijne zuster.
‘Dat was het misschien, waarom hij u gisteren niets zeggen wilde,’ begon mina weder een gesprek, dat

{==362==} {>>pagina-aanduiding<<}
afgebroken scheen. ‘Hij voorzag uwe tranen, bij het denken aan eene scheiding.’
‘Daarom zoude hij mij zijn vaarwel niet onthouden hebben. Mijn julius weet, dat ik moed heb, dat ik altijd zijn' wil eerbiedig, en nooit heb afgekeurd wat hij goedvond.’
‘Gij verdenkt hem toch niet, dat hij u verlaten zal?’
‘Verlaten? neen! een man als hij verlaat zijn huisgezin niet. Maar weet gij wat mij zoo angstig maakt? dat goud, dat hij ons gezonden heeft. De Hemel alleen weet, wat hem dat kost. O, het is mij als kleefde daaraan iets meer dan zijne tranen, als ligt zijne zielsrust daarin! Hij is te edel voor de misdaad; maar de vertwijfeling over nieuwe teleurstelling, de zekerheid van onze ellende, en bovenal mijne eigene dringende woorden, die misschien iets van een verwijt hadden: Zie! zij kunnen hem tot eene wanhopige daad hebben aangezet! O! zij drukken mij op het hart als eene doodzonde. Altijd nog zie ik hem vóór mij, hoe hij, in vlagen van schrikwekkende somberheid, tot mij zeide: “loïse! gij bemint den bedelaar, zoudt gij den schurk ook beminnen?” en als dan mijne tranen en kussen hem den mond sloten, was dat dan niet als eene aanmoediging tot alles? Voorwaar, als mijn echtgenoot niet onschuldig is, dan heb ik hem tot het booze gebragt.’
En de arme hield de handen voor de oogen, en schreide bitter.
‘Is dat ook zich zelve kwellen, loïse! gij houdt voor zeker, dat ons het geld van julius toekomt, en dat hij zich in het verderf gestort heeft, om het ons te zenden? en ik zeg u, het is niet van hem. Waarom

{==363==} {>>pagina-aanduiding<<}
schrijft hij daarvan dan niet een enkel woord in zijn briefje? en kan dat briefje u dan ook niet troosten, Zuster? zeide niet moeder ook toen ik het voorlas, dat God zelf zijn zegel zal hechten aan zijne pogingen? En de portier heeft mij verteld, dat de bediende, die het pakje bragt, dezelfde was, die vroeger nóg iets bezorgd heeft.’
‘O, het zakboekje! zoude die hulp ons dan toekomen van den Baron....?’ plotseling hield zij op, en zag verschrikt om zich heen.
‘Hebt gij dat ook gehoord, mina?’
‘Wat zou ik gehoord hebben?’
‘Een zacht gesnik. Nu hoor ik het voor de tweede maal.’
‘Dat was moeder in haren slaap. Gij moest ook gaan rusten. Waartoe zoudt gij zoo aanhoudend arbeiden en waken? Wij hebben nu geen gebrek te vreezen.’
‘Ach! het is zulk eene vreugde voor eene moeder, zelve te werken aan de eerste kleêrtjes van haar kind. Helaas! de éénige, die mijn geluk zoo innig beseffen zou, is niet meer hier!’
Op nieuw zag de jonge vrouw ontsteld op.
‘Was dat niet alsof men mijn' naam noemde? zacht, zeer zacht! o! dat is eene waarschuwing van zijn' dood. Hij heeft mij geroepen.’
Zij zonk bevende op haren stoel neder. Zij had geene kracht om op te staan.
Mina nam het licht en wilde buiten zien. Loïse klemde zich angstig aan haar vast, en belettede haar voort te gaan. Eindelijk gingen zij te zamen; maar

{==364==} {>>pagina-aanduiding<<}
niets bewees haar, dat daar iemand kon geweest zijn. En de jonge dagbladschrijver, die op dezelfde verdieping woonde, en die nu te voorschijn kwam, vroeg verwonderd, wat er gebeurde? Hij had niets gehoord.
‘Kinderen!’ riep de oude vrouw, die wakker geworden was, ‘is julius terug? Is julius dáár?’
En julius was dáár geweest.
Wij moeten de waarheid spreken, hij had zich vermaakt in de Opera, zij schonk hem een dier genoegens, welke hem bijna vreemd geworden waren, hij bezat een fijn gevoel voor de muzijk. Men gaf de Huguenooten. Dat groote dramatische zangspel, vol gebed en tranen, vol wilde hartstogten en zachte aandoeningen, uitgedrukt in de meest roerende taal, die de mensch zich scheppen kan, de muzijk, - het ware in de voorstelling, die den aanschouwer overbragt in de 16de eeuw, en hare vreesselijkste worsteling, had hem zich zelven en zijnen toestand geheel doen vergeten. Hij dacht aan niets. Hij genoot. Toen echter de laatste noten weggestorven waren, toen het prozaïsch gordijn, dat neder viel, de zestiende eeuw wegtooverde, om snel op de 19de over te springen, toen zag hij zich weder tot de kleine wezenlijkheid van zijn bestaan teruggebragt, en zuchtend herdacht hij aan zijn huisgezin, dat nu welligt in diepen kommer nederzat. Ook had hij naauwelijks de Barones d'autaine in haar rijtuig geleid, of hij snelde naar de straat Tournon. Toen eerst viel het hem in, dat men hem niet zien moest. Hij drukte den hoed diep in de oogen; de smaakvolle kleeding, in welke de portier hem niet herkende, deed hem, bij den half slapende, ligt voor

{==365==} {>>pagina-aanduiding<<}
eenen vreemden bezoeker doorgaan. Men veroorloofde hem den toegang tot de derde verdieping. Zijn geluk wilde, dat de deur van het huisvertrek aanstond. De kleine reet geeft hem gelegenheid getuige te zjn van het ontroerend schouwspel dier beide dierbare wezens, die over hem zelven haar beangst hart lucht geven. Loïse's woorden treffen hem diep, zóó diep, dat hij zich niet meer meester is. Toch herinnert hij zich zijn gegeven woord en den toestand zijner echtgenoot; hij mag niet binnen gaan, haar niet plotseling overvallen. Hij stemt in met hare tranen, door verkropte snikken. Hij ziet, dat ze de aandacht wekken. IJlings wijkt hij ter zijde op een wèl bekend plaatsje, en verwijdert zich later, zoo als hij gekomen is. Hij heeft nieuwen moed geschept uit dat tooneel; hij herinnert zich, dat hij niet te zwak moet zijn, om het vertrouwen niet te leur te stellen van die armen, die met zoo veel liefde aan hem blijven gelooven, ondanks de zwarte schaduw, waarin hij zich gesteld heeft. Zóó wil hij meermalen zijne geliefden bezoeken.


{==366==} {>>pagina-aanduiding<<}

VII.


Lorsqu'il entra dans la cellule, il la trouva vide 
 
victor hugo. 

Het was nog vroeg in den morgen. De Markiezin de caumartin had zich nog niet gekleed; toch was de Baron reeds bij. haar, zij schenen te zamen in een levendig gesprek te zijn. ‘Ik bewonder u, mijn Vriend!’ sprak zij zonder spot. ‘Nooit werd er beter ontwerp vlugger en omzigtiger uitgevoerd. Ik ben u veel dank verschuldigd.’ - ‘Ik geloof niet, dat henri u hetzelfde zeggen zal. In ernst, ik begin voor zephirine te vreezen. Zij zoekt de l'hôpital te zigtbaar. Ik heb haar willen waarschuwen, zij heeft slechts gelagchen. ‘Ik wil van dezen Groenlander een' mensch maken,’ heeft zij gezegd. ‘Uit dezen ruwen keisteen moeten vonken springen.’ - ‘Wie met de rust van anderen spot, zet zijne eigene op het spel,’ fluisterde ik haar in. ‘Dan zullen wij den inzet betalen,’ hernam zij, met eenen glimlach. ‘Mijn arme henri, de mislukking van zijn huwelijk sluit hem den toegang tot hetgeen zij nu een' hof noemen, ik kan hem dáár niet helpen.’
‘Laat henri zich troosten. Deze luim van de Barones maakt zijn huwelijk zeker. Slechts zal zij een

{==367==} {>>pagina-aanduiding<<}
weinig vernederd worden. Het is zonderling, hoe alles gunstig voor onzen goeden julius medewerkt.’
‘Zij is eene zachtmoedige engel, die vrouw van.....’
Een snelle uitroep, die der Markiezin ontsnapte, deed den edelman zwijgen.
Bleeker kan men zich geen levend mensch voorstellen, dan op dit oogenblik de l'hôpital, zonder groet of pligtpleging, binnenstortte. Eerst wierp hij zich op eenen stoel, daarna viel hij aan de voeten der Markiezin. - ‘Om Gods wil, Mevrouw! zeg mij waar zij zijn; want het is op uw bevel. O! zoo dat niet ware, zoo gij het niet weet, dan heeft zij zich in de Seine, geworpen, en de anderen dolen in troostelooze ellende om; dan ben ik hun moordenaar, de moordenaar mijner loïse! - loïse! loïse! In 's Hemels naam, zeg, maria! wijs mij haar verblijf, wijs mij, waar zij zich verborgen heeft; want dat kan niet zijn, dát vreesselijke kan niet waar zijn, mijne echtgenoote eene zelfmoordenares!’
Deze woorden, in den schellen toon der wanhoop, in éénen adem, zonder orde of tusschenpoos, daarheen geworpen, schenen noch den Baron, noch de Markiezin bijzonder te treffen; de laatste voegde hem toe: ‘maar, mijn goede de l'hôpital! hoe wilt gij nu, dat ik iets voege tusschen uwe uitroepingen, die niets anders bewijzen dan op zijn best, dat gij ze zonder nadenken uitspreekt.’
Die koele ernst werkte op julius, hij kwam tot meerdere kalmte.
‘Gij hebt gelijk, edele Vrouw! gij hebt gelijk. Ik wond de hand, die ik knielend kussen moest; maar

{==368==} {>>pagina-aanduiding<<}
heb medelijden met mij: gij kunt niet weten, wat dat zegt voor den ongelukkige, dat huisgezin, dat met hem geleden heeft, en dat hij als een eerlooze heeft verlaten, en dat hij bezoeken wil, om zijn hart moed en rust te geven, en dat hij dan niet meer vindt: denk het in: hoe hij zich in de somberste gissingen verdiept, tot krankzinnigheid toe peinst, en zich opwindt.’
‘Ja waarlijk, ik vermoed, hoe ver gij het brengen kunt in de groote kunst van zelfkwelling. Ik begrijp nog iets anders. Gij hebt onze overeenkomst willen verbreken.’
‘Dat wilde ik niet. Mijn woord is mij heilig. En hoe zonderling hard uwe voorwaarde ook wezen mogt, ik ben haar nagekomen. Slechts wilde ik ongemerkt mijn geweten geruststellen door haar te zien, mijne gade, die weldra moeder zal zijn van mijn kind. Ik had dat reeds eenmaal gedaan. Gisteren avond vond ik haar niet, geen hunner was meer dáár. Vroeg in den ochtend joeg mijn doodsangst mij weder derwaarts; maar te vergeefs! mijne geliefden waren niet terug gekeerd, waren spoorloos verdwenen: vreemden bewoonden reeds ons huisvertrek. Is mijne gemoedsbeweging te verontschuldigen?’
‘Dat is zij niet. Had ik u niet verzekerd, dat een weldoende engel over hen waken zoude?’ sprak de Baron. ‘Was die treurige, bedompte, ongezonde woning een verblijf voor eene vrouw, als de uwe, in haren toestand? Moest gij het natuurlijke niet eerder geloofd hebben dan de ijsselijkste ongerijmdheden? Een man als gij’
‘God zij geloofd, zij zijn in veilige hoede!’ -
{==369==} {>>pagina-aanduiding<<}
riep nu de l'hôpital, in verrukking de oogen opheffende, en weder wierp hij zich aan maria's voeten.
‘Laat ons er niet meer over spreken,’ hernam zij vriendelijk. ‘Thans kunt gij zonder afleiding voortgaan op het pad, dat ik u zal aanwijzen. Ik zal u een' talisman geven.’
Het was een briefje van zijne echtgenoot. Hij las het; daarna riep hij, met hartstogtelijke drift: ‘O mijne loïse! zoo berustend gelaten, zoo vol blijde hoop op eene toekomst, die voor haar nog zoo onbegrijpelijk is: de zwakke vrouw is sterker dan ik!’


{==370==} {>>pagina-aanduiding<<}

VIII.


Alors....on lui cria merveille. 
 
barbier. 

Wij meenen niet noodig te hebben alle gangen van onzen held, stap voor stap, te volgen.
Zes weken waren er verloopen, sedert den dag, waarop de l'hôpital het eerst bij de Markiezin was ingeleid geworden, en reeds was hij gevestigd in de élégante wereld. Zijn uiterlijk zelf had een weinig gedeeld in de verandering van zijnen toestand. Zijne houding, gebukt onder vernedering en zorg, had zich opgerigt; zijn hoofd, voorheen peinzend op de borst nedergebogen, had zich opgeheven, sinds men zijne gedachten afleidde, en hem tot spreken uitlokte; en nu eerst zag men, hoe zijne oogen konden schitteren; nu eerst ontdekte men, hoe zacht eenen blos de geestdrift over die bleeke wangen verspreidde, en hoe geestig die mond wist te glimlagchen. Zijne manieren waren nooit gedwongen geweest; maar het was de losheid van hem, die zich om niemand bekommert, en die weet, dat niemand op hem let: nu was het de gepaste ongedwongenheid van den man, die zich vrijelijk beweegt, en die bij voorraad van de goedkeuring der anderen verzekerd is. Die zelfbewustheid gaf hem iets fiers en

{==371==} {>>pagina-aanduiding<<}
beslissends. En hoe kon dat anders? Het was de arend uit de enge kooi in de ruimte gebragt. Hij zag zich gevleid, gestreeld, toegejuicht. Het is waar, daar was veel damp onder dien wierook, en de l'hôpital was te rijp van geest, om dien niet te onderkennen; maar de bewustheid van gezocht te worden, na lange verwaarloozing, moet toch op het onbuigzaamste gemoed verzachtend werken, en hij alléén, die zich geheel vrij kent van alle ijdelheid, werpe den steen op mijnen held. Niet dat hij zijne onafhankelijkheid verzaakt had; niet dat hij deel nam in den laster of in den boosaardigen spot, die het heilige aanrandt en het goede belagchelijk maakt; niet dat hij toejuichte waar hij moest veroordeelen: maar hij vond eene onschuldige poging om te behagen geene misdaad meer; hij noemde eene fijne vleijerij niet meer bedrog; hij leide iets af van zijne bitterheid; hij plooide zijne rondborstigheid tot mindere scherpte; het was niet meer de deugd van den Cynischen wijsgeer, zich stootende aan elken vorm, maar de verhevene inschikkelijkheid van den hoog beschaafden mensch, die liever zwijgt dan hekelt, en die liever glimlacht dan wondt. Zéphirine voerde de l'hôpital in den gemeenzamen kring van eenen Minister, en julius werd de hand gedrukt, met belangstelling aangehoord, naar zijn gevoelen gevraagd en onderscheiden, door denzelfden man, in wiens antichambre hij zoo vele uren achter een gewacht had, zonder éénen blik van opmerking verkregen te hebben.
Men verbeelde zich toch niet, dat julius zich onder dit alles werkelijk gelukkig gevoelde. Die lange werkeloosheid, dat omdolen in het ledige der vermaken,

{==372==} {>>pagina-aanduiding<<}
die scheiding vooral van eene geliefde gade, zonder een bepaald tijdstip van wederzien, dat voortleven van de weldaden eener vrouw had iets kwellends, en drukkends, en pijnigends voor zijn gevoel, dat hij alleen verdroeg, omdat zijn gegeven woord hem heilig was. Mevrouw de caumartin scheen nog immer te aarzelen, eenen beslissenden stap te doen, om zijne fortuin te vestigen, hoe dringend hij haar daartoe ook aanzocht. Hij hield zich overtuigd, dat hem nu voortaan geene gelegenheid zoude ontbreken, om als regtsgeleerde te schitteren; maar de Markiezin had de pleitzaal verworpen, en zephirine had over de ernstige toga gelagchen. Hij had zich zelven kunnen helpen, hij had reeds genoeg zijnen eigenen invloed gepeild; maar hij had beloofd zijne beschermster te laten handelen, en niets gaf hem het regt, om, buiten haar, aan het bittere van zijnen valschen toestand een einde te maken.
Het was dan in eene stemming van somberheid, zoo als hem sinds lang niet had aangegrepen, dat de l'hôpital op zekeren avond bij de Markiezin eene dier huisselijke tooneelvoorstellingen bijwoonde, door haar in den smaak gebragt, en waartoe zich de bevalligste en geestrijkste vrouwen even gaarne leenden als de mannen van erkende talenten en rang. Bij het spel van Mevrouw g....en van den Markies de c....ne kon men niet wel onverschillig aanschouwer blijven, en toch had zich julius zóó zeer in zich zelven verdiept, dat zephirine, die hem meermalen had toegesproken, zonder antwoord te verkrijgen, hem eindelijk herinneren moest, dat het stuk geëindigd was.
Hij scheen haar niet te begrijpen, en slechts toen

{==373==} {>>pagina-aanduiding<<}
zij zijnen arm nam, volgde hij haar werktuigelijk. Henri en de Baron de breteuil hadden opgemerkt, dat Mevrouw d'autaine, julius met zich voerde, zoo als men eenen slaapwandelaar of eenen blinde voortleidt. Meerdere leden van het gezelschap hadden zich gelijktijdig in de andere zalen verspreid, waar gespeeld of gesproken werd. Velen verdrongen zich rondom de kanapé van de vrouw des huizes. Er werd veel geschertst, veel gepraat, en dat duurde zoo eenige minuten voort. Op ééns stormt julius de zaal, in sterke gemoedsbeweging, binnen. Hij dringt door de mannen heen, die voor hem plaats maken; hij schuift de vrouwen ter zijde, die zich ergeren en hem uitlagchen. Hij nadert Mevrouw de caumartin. Zij ziet hem aan, en verschrikt over de uitdrukking van zijn gelaat. Zijne lippen beven, zijn voorhoofd gloeit, zijne oogen vonkelen, zijne wenkbraauwen trekken zich zamen, en de kalmte zelfs, waartoe hij zich inspant, is het sterkste bewijs van eene vlammende drift.
‘Kunt gij die menschen niet verwijderen? ik moet u spreken!’ zegt hij zacht tot de Markiezin; maar elk heeft den zin dier woorden geraden uit zijne blikken. Mevrouw de caumartin was in de hoogste verlegenheid. Eene, zoo weinig passende, uitbarsting van gevoeligheid, eene zoo groote versmading van de ijzeren welvoegelijkheid, had zij zich van julius niet meer kunnen voorstellen. Zij gevoelde, dat hij verloren moest zijn in de oogen dier menschen, die hem met brandende nieuwsgierigheid aanstaarden, en die zij begreep, dat besloten hadden, niet heen te gaan, en die zij wist zonder ergernis niet te kunnen verwijderen.

{==374==} {>>pagina-aanduiding<<}
Dat was een oogenblik van vreesselijke spanning; want de l'hôpital scheen het geduld te verliezen, en op het punt van zijn verzoek luide te herhalen. Daar stond nog meer op het spel dan de fortuin van de l'hôpital: maria's goede naam en hare stelling in de wereld. Daar trad langzaam en rustig, met den glimlach op de lippen, leunende op den arm van een' man, die onder allen den geachtsten naam voerde, zephirine d'autaine, de zaal binnen. Daar was iets van de slang in haar schoon blaauw vrouwenoog. Zij scheen julius niet te zien. - Zij voegde zich bij eene vrouw, die zij zelden sprak. - ‘Men verveelt zich hier somtijds,’ zeide zij, vrij luid, ‘ik heb mijn rijtuig gevraagd.’ Die vrouw begreep, dat zij niet blijven kon, waar de Barones zich verveelde. De man, welke die vrouw geleiden zoude, zat digt bij de Markiezin. Hij nam plotseling zijn afscheid. Een tweede volgde dit voorbeeld. De anderen begrepen, dat er iets was voorgevallen, waarom men niet meer bij Mevrouw de caumartin vertoeven kon. En binnen weinige minuten was de zaal ledig, volstrekt ledig; slechts de Baron de breteuil bleef. Hij zag maria treurig aan. ‘Houdt zéphirine nog terug! daar moet iets gebeurd zijn,’ riep zij, met snelle tegenwoordigheid van geest. Eerst toen de Baron henen was, borst zij in tranen uit. Die vrouw, die behoefte had aan de bewondering der menschen, zag zich van de menschen verlaten!
Hare tranen waren een verwijt voor julius.
‘Hoor mij, Mevrouw!’ sprak hij, met zachtheid hare hand nemende, ‘ik wil u niet beschuldigen, ik wil niet ijlhoofdig zijn, maar hoor mij!’

{==375==} {>>pagina-aanduiding<<}

‘Ik geloof, dat ik alles weet. Wij zijn beiden verloren!’
‘Verloren! ja, zóó noemt men dat in uwe taal; wees gerust! die lieden zullen bij u terug komen; maar de schande, de verachting, het ongeluk, dat eene enkele logen op mijn hoofd doet nederdalen, en waarin ik anderen heb medegesleept, neen, dát is niet meer te herstellen!’
‘Wat is er gebeurd met zephirine?’
‘Ik besef thans eerst regt het schandelijke van ons bedrog, nu zij zich daarin verstrikt heeft. Ik wil niet denken, dat dit uw doel was, Mevrouw! dat bedrog is thans bekend.’
‘Dat wil zeggen?’
‘Zephirine weet, dat ik gehuwd ben.’
‘Onvoorzigtige! nu verklaar ik mij alles! zij kent mij als medepligtige, zij heeft zich willen wreken. Waartoe die overijling?’
‘Het was geene overijling. Zij moest het weten. De Barones, die mijne somberheid van dezen avond op hare wijze uitlegde, forceerde een tête à tête. Zij wilde volstrekt weten, wat mij deerde. Ik zeide haar, dat ik die lange ledigheid moede was. Edelmoedig wilde zij er een eind aan maken. Zij deed mij een voorstel, dat...., ach, maria! het noodzaakte mij tot de verklaring, die mij schaamrood deed staan van zelfverachting voor de vrouw, die ik, onwillens, misleid had.’
‘Heeft zephirine liefde voor u opgevat? heeft zij het u gezegd?’ riep de Markiezin driftig uit, en bijna met eenen glimp van genoegen. ‘Dán is er nog niets verloren!’

{==376==} {>>pagina-aanduiding<<}

‘Hoe! de rust van een' mensch! Een ongelukkige hartstogt!’
‘Herstel u, eene vrouw als deze gevoelt niet zoo diep. Hare ijdelheid moge gewond zijn, haar hart is het niet. En nu het verdere?’
‘Het verdere? o! dit slaat mij juist geheel ter neder. Gij kunt gelijk hebben, die vrouw denkt laag. Zelfs toen zij mijne betrekking kende, is zij niet terug geschrikt voor hetgeen zij liefde noemde! Zij heeft zich zelve van den laster bediend, om mij over te halen. Want ik wil nog gelooven, dat zij gelasterd heeft. En toch! o mijn God! er is schijn van waarheid! zij heeft gezien....’
‘Dat wordt ingewikkeld, wees duidelijk, opdat ik u begrijpe!’
En hij vervolgde zacht en snel, en met bevende lippen:
‘De Barones heeft mijne echtgenoot gezien met henri; zij heeft haar naauwkeurig beschreven; zij heeft het gewaagd, mijne loïse te noemen eene......neen! neen! dat woord wil niet over mijne tong. Het was niet noodig, zeide zij, dat ik eene vrouw trouw bleef, die mij vergat! O wee mij, wee mij! ik heb het eerste voorbeeld gegeven! Zou het te verwonderen zijn, dat het bedrog zijnen pleger strafte!’
‘Goede Hemel! dat is een lomp verzinsel; zephirine valt mij uit de hand. Ik kan toch niet denken, dat de Baron zijnen neef heeft ingewijd! dat zou eene fout zijn....’
‘En hebt gij dan niet opgemerkt, dat henri in den laatsten tijd de Barones verwaarloosd, en dat hij haar weinig gezocht heeft?’

{==377==} {>>pagina-aanduiding<<}

‘Dat is waar, ik moet opheldering hebben.’ Zij schelde. - ‘Is Mijnheer de breteuil nog dáár?’ - ‘De Baron sprak nog zoo even met Mevrouw d'autaine.’ - ‘Verzoek hem hier te komen.’
De edelman trad spoedig binnen. Hij leidde zephirine bij de hand. Henri volgde hen.
‘Mevrouw d'autaine is buiten zich zelve van verwondering over het zotte misverstand, dat al die lieden heeft doen vlugten. Zij wenscht de eerste te zijn, die terugkeert.’ Zoo sprak de Baron en wenkte henri en julius naar eene andere zijde der zaal.
En Mevrouw d'autaine naderde met eenen glimlach. En Mevrouw de caumartin stond op met eenen glimlach. En die beide vrouwen omhelsden elkander. Zij, die elkander zóó haatten, hadden dit elkander nooit anders gezegd dan door eenen glimlach. Twee vrouwen uit de middeleeuwen zouden elkander met gif of dolk vervolgd hebben, of hadden, om den voorrang, dappere ridders in het strijdperk gestuwd! En dan loochene men nog, dat de beschaving de menschen niet zachter maakt! Ook beter? De l'hôpital kon een gebaar van hooge verwondering niet weêrhouden. Hij ware, bij het zien van zéphirine, zeker spoedig weggevloden, zoo niet, hetgeen volgen konde, hem het sterkste belang had ingeboezemd. Ook luisterde hij met inspanning.
‘Mijne lieve Vriendin,’ begon Mevrouw de caumartin, ‘gij hebt u gevoelig getoond over een klein geheim, even alsof eene onschuldige intrigue niet het zout der zamenleving ware, en aan het eentoonige van het leven nog iets belangrijks gave. Toch is het natuurlijk, dat

{==378==} {>>pagina-aanduiding<<}
gij u een weinigje hebt willen wreken op mij, die zonder u een' draad heb vastgeknoopt, waarin gij verward werd: dat is te begrijpen, dat is toe te geven; maar dat gij het zoo onhandig hebt aangevat, vergeef mij, Lieve! dat was u en mij onberaden in de weegschaal stellen!’
De Barones moest nu toch de oogen verlegen nederslaan.
‘Want luister, Mevrouw!’ vervolgde de Markiezin, ‘gesteld eens, dat het u gelukt is, die lieden van mij te verwijderen: dát geeft opspraak in al de salons; dát is morgen het groote nieuws van Parijs; dát verrukt duizende ledige hoofden; dát is eene prooi, waaraan allen zich zullen verzadigen. Maar tevens zal men naar de reden van onze oneenigheid gissen; twijfel daar niet aan; dát zal ook een onderwerp van vurige navorschingen zijn: gij hebt ook uwe vijandinnen. En als het nu eens morgen de dag ware, waarop ik mij had voorgesteld den knoop te ontwikkelen; als ik nog eenmaal die menschen hier henen lokte; en als ik dan onzen goeden julius, dien gij tot uwe schaduw gemaakt hebt, dien gij overal hebt ingeleid, dien allen uwen minnaar noemen, aan al die verzamelde lieden voorstelde als een' gehuwd man, en hem verraste met het gezigt van zijne lieftallige vrouw, die niemand kent en die gij ook niet vóór dezen avond gekend hebt, wat dunkt u? zal men dan ook verbindingen maken tusschen uw tête à tête met julius, zijne gemoedsbeweging en onze plotselinge vriendschapsbreuk?’
‘En wilt gij dat werkelijk doen,’ vroeg de Barones met onrust; ‘maar dan werpt gij hem tegelijk omver: hij is immers nog niet gevestigd?’

{==379==} {>>pagina-aanduiding<<}

‘Gij kunt dat alles voorkomen! Wilt gij de hand reiken? wilt gij aan de verdienste eener goede daad deel hebben? wilt gij het dubbel voordeel aangrijpen, om eene zwakheid te verhelen en bewondering te verdienen? wilt gij dit, zephirine?’
‘Maar, Mevrouw! gij hebt ons allen bedrogen, zal men u dat vergeven?’
‘Konde ik dan anders? zoudt gij een geheel huisgezin in uw gevolg genomen hebben?’
‘Zeker niet.’
‘Konde ik een' man van de derde verdieping uit de straat Tournon in mijn salon toelaten?’
‘Onmogelijk!’
‘En toch moest hij voortgeholpen worden.’
‘Waarom stelt gij zoo veel belang juist in dezen jongen man?’
‘Herinnert gij u mijn reisje naar Appenzell, eenige jaren na mijn huwelijk?’
‘Dat moet reeds zeven jaren geleden zijn, Lieve! ik was toen nog op de kostschool.’
‘Toch moet gij weten, dat men in Parijs lang gesproken heeft....’
‘Over uwen moed in het beklimmen der bergen, en over den jongeling, die u zoo heldhaftig het leven redde, en dien gij niet kent, en die nooit wedergevonden werd.’
‘Welnu! zephirine, die jongeling is gevonden.’
‘De l'hôpital!’ -
‘Hij zelf. En meent gij, dat ik nu niet ook iets voor hem doen wil, nadat hij zóó veel voor mij gewaagd heeft? En meent gij, dat ik niet liever al mijne

{==380==} {>>pagina-aanduiding<<}
vrienden zoude opofferen, om dezen éénen niet in den steek te laten? En meent gij, dat ik u niet eeuwig dankbaar zal zijn, zoo gij mij helpen wilt?’
De Barones was werkelijk getroffen.
‘Maria! ik geloof, dat wij elkander te lang miskend hebben, gij hebt zoo moeten handelen; mijn plan was ook goed, want waarlijk, ik wilde hem huwen: men vindt niet meer zulke mannen in onze salons.’
‘Het is dus afgesproken, dat gij mijne bondgenoote zijt, en dat wij elkander voortaan beminnen zullen. Morgen spreken wij verder.’ En opstaande, wenkte zij henri om haar te geleiden. In het heengaan wendde zij zich lagchende tot julius.
‘Ik mogt immers wel een weinigje met u schertsen, Mijnheer de l'hôpital?’
Julius stond als verbijsterd. Hij wist hier niet meer gelaat en masker van elkander te onderscheiden. ‘Hemel! deze menschen’ riep hij luid, als ware hij alléén geweest, ‘zijn zelfs valsch in hunne hartstogten. Hunne liefde kost hun geen zucht, hun haat geen' enkelen rimpel.’ De Baron en Mevrouw de caumartin glimlachten. - ‘En toch moet ik u verzoeken, mij nog twee dagen te volgen,’ sprak de laatste.
‘Twee dagen! dat zij zoo, Mevrouw! maar langer niet, om Gods wil niet (langer kan ik het in uwe wereld niet uithouden).’
En ijlings ging hij van dààr.
Terwijl de beide vrouwen vrede maakten was er ook een woord gewisseld tusschen de mannen. De driftige vragen van de l'hôpital naar zijne betrekking met eene jonge, blonde vrouw, die men met, hem had

{==381==} {>>pagina-aanduiding<<}
zien rijden, werden door henri met een schaterend gelach beantwoord. Toen de Baron echter op ernst aandrong, zeide hij:
‘Mijn hemel? waartoe dan toch die eeuwige argwaan? Dat zelfde heeft zephirine mij reeds vóór zes weken gevraagd. Verbeeld u, ik rijd voorbij St. Roch, ik weet niet welken heilige men aangebeden had; maar de mis was geëindigd, de vromen verspreidden zich onder de liefelijke besprenging eener regenbui, die zoo kwaad niet was, om de dompige wierooklucht af te koelen. Onder allen valt mijn oog op eene jonge vrouw, eenzaam, schuchter naar eene schuilplaats omziende. Die jonge vrouw was belangwekkend, en fatsoenlijk, en ernstig genoeg, om haar eene beleefdheid te kunnen bewijzen; ik deed wat alléén een mylord niet zoude gedaan hebben, ik bood haar eene plaats in mijne britschka aan; zij aarzelde, maar een blik op de morsige trottoirs haalde haar over; ik bragt haar te huis, rue Tournon, ik weet niet regt meer welk nommer; ik meende binnen te gaan; doch bij de deur werd ik, met veel beleefdheid, afgewezen; mijne Schoone schaamde zich misschien hare verdieping, en ik ging terug met de zalige zelfvoldoening, van twee fijne voetjes droog gehouden te hebben: ziedaar de gansche geschiedenis! het was slechts mijn ongeluk, dat zephirine mij gezien had. Ik heb veel moeten hooren.’
‘Vergeving, Mijnheer! mijn mistrouwen, mijne belangstelling, mijne dwaasheid!....die vrouw was mijne vrouw!’
‘Uwe vrouw? ik maak u mijn compliment over de keuze. Gij zijt achtenswaardiger dan ik dacht: gij hebt u dan wel spoedig een huisgezin geimproviseerd!’
Toen wenkte de Barones, en alles was gezegd.


{==382==} {>>pagina-aanduiding<<}

IX.


Der gute Menschen zum Guten leitet. 
 
göthe. 

Des anderen daags had de Markiezin een lang en geheim gesprek met de Barones d'autaine, en den voornamen Heer, dien zephirine beheerschte. Iets later kwamen ook de Baron de breteuil en de geneesheer der Markiezin. Andere bezoeken werden niet ontvangen. Tegen den middag werd het ruchtbaar, dat de Markiezin een togtje naar het land voorhad, en dat de Barones d'autaine en Mijnheer de.....de invitatie-kaartjes uitdeelden. Ieder wilde daar bij zijn; men begreep, dat het tooneel van den avond zoude ontraadseld worden, en elk wilde het einde zien.
De élégante wereld stroomde dus toe op het bepaalde uur van den togt.
Oogverblindend schitterde het rijke vernis der rijtuigen en het pleet en zilver der assen, en het glanzige haar der moedige paarden, en de blinkende zijde der vrouwen-kleedingen, en hare heldere oogen en hare zuivere edelgesteenten, in de krachtige Julij-zon. Het scheen een jubelfeest der menschen, waarbij de Natuur juichte. De berline der Markiezin, meer comfortable dan de draagstoel van eenen abbé uit de 17de eeuw, opende

{==383==} {>>pagina-aanduiding<<}
den trein. Haar geneesheer, de Baron de breteuil en de voorname Heer waren bij haar. Dan volgde zephirine's ligte bevallige calèche, met de pracht harer livereijen en paarden. En de arme man, die eens, met eenen zoo somberen blik, naar dien aanmatigenden glans had opgezien, zat tegenover haar. Slechts teekenden nu zijne trekken meer onrust, en pijnlijker was zijn glimlach, en dieper boog zich zijn hoofd. Hij gevoelde zich minder rein. Hij had minder trots. Hij dacht na over de zonderlinge lotswending, die hem in dit zelfde rijtuig geplaatst had, waarvan vroeger de koetsier met zoo veel verachting op hem had nedergezien. Het ergerde hem, dat hij niet onbezoedeld was gebleven van de smetten der maatschappij. Hij had der leugen en het bedrog de hand geleend. Voortaan mogt hij het hoofd niet meer opheffen tegen de ondeugd, wier medepligtige hij geworden scheen. Eene enkele gedachte hield hem nog staande. Deze toegevendheid was de laatste, welke van hem zou gevergd worden. Voortaan zoude hij weder zich zelven behooren, al moest hij ook dat gansche kaartenhuis van die gedroomde fortuin in duigen schoppen, om met zijne gade van lagen handenarbeid te leven.
Zoodanige overwegingen maakten hem juist niet spraakzaam. De Barones moest zich dus tevreden houden met henri's aardigheden over hetgeen hij hunne pelgrimaadje naar het Eldorado noemde, waarvan Mevrouw de caumartin de Columbus zijn zoude. Het was toch geen onbekend oord, waarheen zij hen voerde. Ieder kende haar bekoorlijk landhuis in de nabijheid van St. Cloud, dat zij nimmer bewoonde, en toen men eene

{==384==} {>>pagina-aanduiding<<}
wit gepleisterde facade heenschijnen zag door het donker geboomte, was de l'hôpital misschien de éénige, die niet wist, dat men het doel naderde. Men reed de zacht opwaarts hellende laan in. Talrijke bedienden liepen toe, en maakten zich meester van de rijtuigen, die men verliet. Mevrouw de caumartin, door Mijnheer de.....ondersteund, ging hare gasten vóór, naar een breed terras, waar men, op het zachte grastapijt, bijna iedere bloemsoort der vier werelddeelen, in sierlijke vazen, vertegenwoordigd zag. Zephirine nam den arm van julius. De anderen volgden. Bij het cerste gedruisch der aankomenden had zich de breede glazen deur der koele vestibule geopend, en eene jonge vrouw vertoonde zich op den dorpel als vriendelijke godesse der herbergzaamheid. Op éénmaal klonk er een snelle uitroep, julius rukt zich los van zephirine, en ijlde toe op die jeugdige vrouw, en zonk in de armen zijner loïse!
‘Daar is weder mijn spelbreker,’ sprak Mevrouw de caumartin, ‘hij kan niet eens wachten tot ik hem voorstel. En nu, mijne Dames! gij hadt misschien een landelijk feest verwacht; vergeef het mij, zoo ik u niets anders schenk dan het laatste bedrijf van een blijspel. Men had Mijnheer de l'hôpital zijne gade ontschaakt, opdat hij zich vrijer in onzen kring zoude kunnen bewegen. De toovergodin van zijn leven geeft hem haar thans in een bloemenpaleis terug. Het is zeker, dat hij veel heeft gemord, en van zijne onderwerping zaagt gij een staaltje in mijn salon; ook zoude de beproeving nog niet geëindigd zijn, zoo niet de Barones d'autaine en Mijnheer de.....mijne tooverroede gezegend hadden.’

{==385==} {>>pagina-aanduiding<<}

‘Om u dit duidelijk te maken (dus wendde zich Mijnheer de.....tot julius, die, met zijne loïse aan de hand, bijna niet luisterde,) ‘neem ik de vrijheid, van mij zelven te spreken. Voor eenige dagen werd ik benoemd tot gezant aan het B....sche Hof; men liet mij de keuze van eenen eersten Secretaris. Reeds lang hoorde ik overal uwe verdienste roemen, en de Barones betreurde het bijzonder, dat uwe talenten ongebruikt bleven. Natuurlijk viel mijne eerste gedachte op u; dan, er was ééne zwarigheid, gij waart niet gehuwd, en bij de stemming van het Hof, waarheen wij vertrekken, voegt beter een gevestigd man, dan een jonge salonheld. Toen had de Barones de goedheid, mij in te lichten, en ik twijfel niet, Mijnheer! of gij zult de plaats willen innemen, die u toekomt.’
Julius stond als verplet onder de overmaat van zijn geluk. Twee groote tranen in zijn oog maakten zijne stomme buiging en zijne stamelende woorden goed; zijne loïse zonk voor hem aan de voeten van den gezant, aan die van zéphirine, en in de armen van Mevrouw de caumartin. - ‘Ik breng u meer gasten dan ik u beloofd had,’ zeide haar deze; ‘maar ik weet, dat er welkome onder zijn.’
Wij kunnen niet meer iederen uitroep, iedere verwondering, iedere dankbaarheid afmalen. Julius, aan de voeten van Mevrouw de caumartin, vergeefs zoekende naar woorden van dank; julius in de armen zijner blinde moeder, door den Baron en mina voortgeleid; de groepen van juichende gasten; de hooge blos, op de wangen der deugdzame vrouwen; de blinkende traan in het oog der lieve meisjes, de welwil-
{==386==} {>>pagina-aanduiding<<}
lende glimlach op het gelaat der mannen: ziedaar de hoofdtrekken van een tooneel, dat verder werd afgespeeld in de ruime gezelschapszaal; en dan dat edele woord van den Baron, die henri toevoegde, nadat hij gezegd had: - ‘Als ik nu terug denk aan het Bois de Bologne, dan heeft toch de luim eener schoone vrouw dat alles gedaan.’ - ‘De luim eener vrouw! Jonge man! misken dan toch niet altijd de hand der Voorzienigheid!’
En bij het terugkeeren naar Parijs zeide een der gasten: ‘Als de Markiezin van haren divan oprijst, dan is het om wèl te doen;’ en een ander voegde er bij: ‘Men vermaakt zich niet zóó in het Théâtre-Français als bij de blijspelen van Mevrouw de caumartin!’ - ‘Was er voor elken de l'hôpital slechts een Baron de breteuil!’ zuchtte de geneesheer.
En die korte woorden verschoonen den lezer van mijne toepassing: hij vinde die zelf uit, en make zelf zijne besluiten op; zoo het mogelijk konde zijn, dat er in mijne flaauwe schetsen iets gevonden werd, dat anderen te denken gaf.
1837.


(1) Men denke hier aan de kapsels à la Chinoise, onder jonge meisjes, voor eenigen tijd, vooral veel in zwang.

