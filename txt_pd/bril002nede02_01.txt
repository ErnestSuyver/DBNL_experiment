




    
    Nederlandsche spraakleer. Deel I. Klankleer, woordvorming, aard en verbuiging der woorden
    Willem Gerard Brill

    

GEBRUIKT EXEMPLAAR
exemplaar universiteitsbibliotheek Leiden, signatuur: 1197 C 9



ALGEMENE OPMERKINGEN
    Dit bestand biedt, behoudens een aantal hierna te noemen ingrepen, een
        diplomatische weergave van de vierde ‘uitgave’ van Nederlandsche spraakleer. Deel I. Klankleer, woordvorming, aard en verbuiging der woorden van Willem Gerard Brill uit 1871. De eerste druk dateert uit 1849.



        REDACTIONELE INGREPEN         
        p. 210: adjektiezen → adjektieven: ‘§ 68. Over de adjektieven, door middel van voorvoegsels afgeleid.’
        
Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II en 412) zijn niet opgenomen in de lopende tekst.
        
        [pagina I]
            NEDERLANDSCHE SPRAAKLEER
            
            
            
            TEN GEBRUIKE BIJ INRICHTINGEN VAN HOOGER ONDERWIJS, door Dr. W.G. BRILL.
            
            
            
            Iste DEEL.
            
            
            
            KLANKLEER, WOORDVORMING, AARD EN VERBUIGING DER WOORDEN.
            
            
            
            Vierde Uitgave.
            
            
            
            LEIDEN, E.J. BRILL.
            
            1871.
        
        [pagina V]
Inhoud.

INLEIDING.	
§ 1. Over spraak en taal	Bl. 1.
§ 2. Over de Nederlandsche taal en taalkunde	Bl. 3.


EERSTE BOEK.

OVER DE LETTERS.	
EERSTE HOOFDSTUK. over de letters in het algemeen. § 3	Bl. 6.
TWEEDE HOODSTUK. over de vokalen § 4	Bl. 11.
§ 5. De A.	Bl. 12.
§ 6. De E.	Bl. 16.
§ 7. De I en IE	Bl. 22.
§ 8. De O.	Bl. 25.
§ 9. De OE.	Bl. 28.
§ 10. De EI.	Bl. 29.
§ 11. De IJ.	Bl. 30.
§ 12. De EU.	Bl. 31.
§ 13. De U.	Bl. 32.
§ 14. De UI en de open U.	Bl. 33.
§ 15. De AU.	Bl. 35.
§ 16. De OU.	Bl. 35.
DERDE HOOFDSTUK. over de konzonanten.	
§. 17. De klanklooze, luidende en aangeblazen konzonanten.	Bl. 37.
§ 18. De blaasletters (spiranten).	Bl. 42.
§ 19. De vloeibare letters.	Bl. 44.
VIERDE HOOFDSTUK. over de grammatische figuren. § 20.	Bl. 46.
§ 21. De prothesis of voorvoeging.	Bl. 46.
§ 22. De aphaeresis of afwerping van letters voor aan het woord.	Bl. 49.


        
        [pagina VI]

§ 23. De ephenthesis of inlassching.	Bl. 50.
§ 24. De synkope of uitlating van klanken te midden van andere klanken.	Bl. 58.
§ 25. De paragoge of achteraanvoeging.	Bl. 61.
§ 26. De apokope of afwerping van klanken aan het eind des woords.	Bl. 62.
§ 27. De elisie of onderdrukking van klanken aan het eind eens woords of woorddeels enz.	Bl. 64.
§ 28. De diaeresis of verdeeling van ééne lettergreep in twee.	Bl. 65.
§ 29. De metathesis of klankeerplaatsing.	Bl. 66.


TWEEDE BOEK.

Woordvorming.	
§ 30. Inleiding.	Bl. 67.
EERSTE HOOFDSTUK. Vokaalverwisseling. § 31.	Bl. 67.
TWEEDE HOOFDSTUK. Afleiding.	
§ 32. Afleiding door achtervoegsels.	Bl. 74.
§ 33. Afleiding door voorvoegsels.	Bl. 76.
§ 34. Onmiddellijke afleiding.	Bl. 77.
DERDE HOOFDSTUK. Samenstelling. § 35.	Bl. 78.
§ 36. Oneigenlijke samenstelling.	Bl. 79.
§ 37. Eigenlijke samenstelling.	Bl. 84.
§ 38. Woorden ontstaan door afleiding van reeds samengestelde woorden enz.	Bl. 38.
§ 39. Samenstelling door afleiding bewerkt.	Bl. 90.
§ 40. Klanken tusschen de leden eener samenstelling.	Bl. 95.
VIERDE HOOFDSTUK. Over den klemtoon. § 41.	Bl. 98.
§ 42. Over den klemtoon in enkelvoudige woorden.	Bl. 100.
§ 43. Over den klemtoon in samengestelde woorden.	Bl. 102.
§ 44. Over den bijtoon en de toonlooze syllaben.	Bl. 110.
§ 45. Over den klemtoon in vreemde naamwoorden.	Bl. 112.

        
        [pagina VII]
DERDE BOEK.

Over den aard en de verbuiging der woorden.	
INLEIDING.	
§ 46. Over de rededeelen in het algemeen.	Bl. 114.
§ 47. Over de grammatische betrekkingen.	Bl. 116.
EERSTE AFDEELING. Over het zelfstandig naamw.	
EERSTE HOOFDSTUK. Over de soorten des zelfstandigen naamwoords. § 49.	Bl. 122.
TWEEDE HOOFDSTUK. Over de vorming der zelfstandige naamwoorden. § 49.	Bl. 125.
§ 50. Over de zelfstandige achtervoegsels, die concrete zelfstandige naamwoorden vormen.	Bl. 126.
§ 51. Over de zelfstandige achtervoegsels, die abstrakte zelfstandige naamwoorden vormen.	Bl. 134.
§ 52. Over de voorvoegsels.	Bl. 142.
DERDE HOOFDSTUK. Over het geslacht der zelfstandige naamwoorden.	
§ 53. Over het taalgeslacht in het algemeen.	Bl. 145.
§ 54. Over de substantieven, bij welke men ter bepaling des geslachts in de eerste plaats op de beteekenis te letten heeft.	Bl. 147.
§ 55. Over de substantieven, bij welke men ter bepaling des geslachts in de eerste plaats op den vorm te letten heeft.	Bl. 153.
§ 56. Over het geslacht der woorden met vreemde uitgangen en der vreemde woorden.	Bl. 168.
§ 57. Over het geslacht der samengestelde woorden.	Bl. 172.
VIERDE HOOFDSTUK. Over de vormen der naamvallen. § 58.	Bl. 173.
§ 59. Over den genitief.	Bl. 174.
§ 60. Over den datief.	Bl. 177.
VIJFDE HOOFDSTUK. Over de getalvormen der zelfstandige naamwoorden § 61.	Bl. 177.
§ 62. Over de zelfstandige naamwoorden, welke niet in het meervoud gebruikt worden.	Bl. 178.
§ 63. Over de zelfstandige naamwoorden, die niet anders dan in het meervoud gebruikt worden.	Bl. 182.
§ 64. Over de vorming des meervouds.	Bl. 183.


        
        [pagina VIII]

TWEEDE AFDEELING. Over het bijvoegelijk naamw.	
EERSTE HOOFDSTDK. Over het bijvoegelijk naamwoord in het algemeen en over zijn onderscheiden aard § 65.	Bl. 193.
TWEEDE HOOFDSTUK. Over de vorming der bijvoegelijke naamwoorden § 66.	Bl. 197.
§ 67. Over de adjektieven, door middel van zelfstandige achtervoegsels afgeleid.	Bl. 198.
§ 68. Over de adjektieven, door middel van voorvoegsels afgeleid.	Bl. 210.
DERDE HOOFDSTOK. Over de trappen van vergelijking.	
§ 69. Over de beteekenis en het gebruik der trappen van vergelijking.	Bl. 212.
§ 70. Over den vorming van den comparatief en den superlatief.	Bl. 218.
VIERDE HOOFDSTUK. Over de concretie of samemvoeging der bijvoegelijke met de zelfstandige waamwoorden. §. 71.	Bl. 222.
VIJFDE HOOFDSTUK. Over de verbuiging der bijvoegelijke naamwoorden § 72.	Bl. 228.
DERDE AFDEELING. Over het voornaamwoord.	
EERSTE HOOFDSTUK. Over de soorten des voornaamwoords in het algemeen. § 73.	Bl. 234.
TWEEDE HOOFDSTUK. Over de soorten des voornaamwoords in het bijzonder en over de verbuiding der voornaamw.	
§ 74. Over de persoonlijke voornaamwoorden.	Bl. 235.
§ 75. Over de bezittelijke voornaamwoorden.	Bl. 241.
§ 76. Over de aanwijzende voornaamwoorden.	Bl. 243.
§ 77. Over de bepalende voornaamwoorden.	Bl. 245.
§ 78. Over de onberaalde voornaamwoorden.	Bl. 248.
§ 79. Over de vragende voornaamwoorden.	Bl. 249.
§ 80. Over de betrekkelijke voornaamwoorden.	Bl. 251.
VIERDE AFDEELING. Over het lidwoord.	
§ 81. Bepaling en verbuiging van het lidwoord.	Bl. 253.
§ 82. Bijzonderheden omtrent het gebruik der lidwoorden.	Bl. 255.
VIJFDE AFDEELING. Over het telwoord.	
EERSTE HOOFDSTUK. Over de soorten des telwoords in het algemeen. § 83.	Bl. 262.
TWEEDE HOOFDSTUK. Over de soorten des telwoords in het bijzonder.	

    
    [pagina IX]
        
§ 84. Over de grondgetallen.	Bl. 264.
§ 85. Over de rangschikkende telwoorden.	Bl. 263.
§ 86. Over de onbepaalde telwoorden.	Bl. 270.
§ 87. Over de herhalingstallen.	Bl. 276.
§ 88. Over de verdubbeltallen.	Bl. 277.
§ 89. Over de soortgetallen.	Bl. 278.
ZESDE AFDEELING. Over het werkwoord.	
EERSTE HOOFDSTUK. Over het werkwoord en zijne soorten. § 90.	Bl. 279.
TWEEDE HOOFDSTUK. Over de vorming des werkwoords. § 91.	Bl. 287.
§ 92. Over de onmiddellijk afgeleide werkwoorden.	Bl. 287.
§ 93. Over de onechte stamwerkwoorden.	Bl. 289.
§ 94. Over de werkwoorden, door achtervoegsels afgeleid.	Bl. 290.
§ 95. Over de werkwoorden, door middel van voorvoegsels afgeleid.	Bl. 292.
§ 96. Over de werkwoorden, met partikels nu eens scheidbaar, dan onscheidbaar verbonden.	Bl. 302.
DERDE HOOFDSTUK. Over de verbuiding (conjugatie) des werkwoords.	
§ 97. Over de vormen, waardoor de begrippen, die aan de verbuiging der werkwoorden ten grondslag liggen, worden uitgedrukt.	Bl. 307.
§ 98. Sterke verbuiging.	Bl. 318.
§ 99. Zwakke verbuiging.	Bl. 333.
§ 100. Verbuiging der onregelmatige werkwoorden.	Bl. 335.
§ 101. Over het gebruik der verchillende verbuigingsvormen des werkwoords.	Bl. 341.
ZEVENDE AFDEELING. Over het bijwoord.	
EERSTE HOOFDSTUK. Over het bijwoord en zijne soorten. § 102.	Bl. 363.
TWEEDE HOOFDSTUK. Over de vorming der bijwoorden.	
§ 103. Over de oorspronkelijke bijwoorden.	Bl. 370.
§ 104. Over de door eigenaardige uitgangen gevormde bijwoorden.	Bl. 372.
§ 105. Over de bijwoorden van bijvoegelijke naamwoorden ontstaan.	Bl. 374.
§ 106. Over de bijwoorden van zelfstandige naamwoorden onstaan.	Bl. 376.
§ 107. Over de bijwoorden van werkwoorden ontstaan.	Bl. 378.
§ 108. Over de bijwoorden van voornaamwoorden ontstaan.	Bl. 379.

        
        [pagina X]
ACHTSTE AFDEELING. Over het voorzetsel.	
EERSTE HOOFDSTUK. Over het voorzetsel en zijne soorten. § 109.	Bl. 382.
TWEEDE HOOFDSTUK. Over de vorming des voorzetsels.	
§ 110. Over de oorspronkelijke voorzetsels.	Bl. 388.
§ 111. Over de voorzetsels uit bijvoegelijke naamwoorden of deelwoorden onstaan.	Bl. 392.
§ 112. Over de voorzetsels uit zelfstandige naamwoorden ontstaan.	Bl. 393.
NEGENDE AFDEELING. Over het voegwoord.	
EERSTE HOOFDSTUK. Over het voegwoord en zijne soorten. § 113.	Bl. 395.
TWEEDE HOOFDSTUK. Over de vorming en het gebruik der voegwoorden. § 114.	Bl. 403.
TIENDE AFDEELING. Over de tusschenwerpsels. § 115.	Bl. 408.



        
        
        
        
        







    2009 dbnl





    bril002nede02_01





grieks





    Willem Gerard Brill, Nederlandsche spraakleer. Deel I. Klankleer, woordvorming, aard en verbuiging der woorden. E.J. Brill, Leiden 1871 (vierde uitgave) 







DBNL-TEI 1





    
        2009-01-27
        
            AS
        
        colofon toegevoegd
    






Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Willem Gerard Brill, Nederlandsche spraakleer. Deel I. Klankleer, woordvorming, aard en verbuiging der woorden. E.J. Brill, Leiden 1871 (vierde uitgave) 
 
Zie: https://www.dbnl.org/tekst/bril002nede02_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

    
    
    
    









{==III==} {>>pagina-aanduiding<<}


Voorrede.


In de Voorrede vóór de derde uitgave van dit werk noemde ik een drietal namen van mannen, aan wier studiën ik, sedert de verschijning der eerste editie, de verklaring van menig verschijnsel op het gebied onzer taal te danken had. Opdat mijne erkentelijkheid niet schijne met de jaren verflauwd te zijn, wil ik ze hier herhalen: het zijn de Heeren de Vries, te Winkel (sedert overleden) en de Jager. Verre daarvandaan dat ik die herhaling verzuimen zou, wil ik hier nog een drietal namen bijvoegen van geleerden, wier bijdragen tot de kennis onzer taal mij bij deze vierde uitgave te stade zijn gekomen, het zijn de Heeren Kern, Bogaers (dezer dagen overleden) en Leendertz. Nog andere mannen strekken tegenwoordig de Nederlandsche taalwetenschap tot eer: alleenlijk heb ik, voor zooveel ik mij herinner, voor dit werk geen gebruik van hunne geleerdheid kunnen maken.

In weerwil van het gebruik, door mij van de studiën van die taalkundigen gemaakt, en ondanks de zorg en aandacht door mij bij voortduring aan de stof van dit werk besteed, zijn er nog altijd gebreken in aan te wijzen. Immers aan al de ontelbare bijzonderheden, waaruit deze arbeid bestaat, kon ik (een ander zou het wellicht vermocht hebben) geen gelijke aandacht wijden. Bovendien de Wetenschap gaat in enkele deelen vooruit, en wanneer het leven zelf, wanneer de prak-
{==IV==} {>>pagina-aanduiding<<}
tijk, of andere, even gewichtige of nog gewichtiger studiën ons bezig houden, houdt men niet alles in gelijke mate bij.

In de leer van de Letters heb ik te Winkel gevolgd, te eerder omdat de door dezen geleerde aangenomen theorie ook in het groote Woordenboek onzer taal ten grondslag gelegd wordt. Daarmede heb ik het bewijs gegeven, dat ik gaame volg, waar ik niet bevoegd ben zelf oorspronkelijk beter licht aan te brengen. Doch wie daartoe wel in staat was, het is mijn geëerde ambtgenoot Prof. Donders, en deze, die de theorie der Spraakklanken op onomstootelijke physiologische grondslagen vestigt, heeft op die leer van te Winkel vrij belangrijke aanmerkingen. Ware Prof. Donders op het tijdstip dat ik de bladen, op welke de eerste drie Hoofdstukken van het eerste Boek gedrukt staan, reeds gereed geweest met de aphorismen, die hij op de Vergadering der Gewestelijke Afdeeling van het Nederlandsch Onderwijzersgenootschap, in Juni 1870 alhier te Utrecht gehouden, gedrukt heeft laten ronddeelen, ik zou er bij de bewerking van dat gedeelte dezer Spraakleer gebruik van hebben kunnen maken. Thans schiet mij niets over dan naar die paragrafen, samengevat onder den titel: de Physiologie der Spraakklanken, in het bijzonder van die der Nederlandsche taal, geschetst door F.C. Donders, Utr. C.v.d. Post, Jr. te verwijzen.

En hiermede zend ik deze vierde uitgave in de wereld, in de hoop daarmede alsnog geen nutteloos werk te verrichten.



Utrecht, Aug. 1870.

W.G. Brill.





{==1==} {>>pagina-aanduiding<<}


Inleiding.




§ 1. Over spraak en taal.


1. Spraak is uitdrukking van gedachten. Klanken, door den mensch door middel zijner spraakwerktuigen ter uitdrukking eener gedachte voortgebracht en tot teekenen van voorwerpen of begrippen geworden, heeten woorden. Den voorraad van spraakklanken, waarvan een volk zich bedient, noemt men taal.

Aanm. Onder de taalklanken zijn er, die geene gedachte uitdrukken, maar of voorwerpen en betrekkingen van voorwerpen in de ruimte blootelijk aanwijzen, op dezelfde manier als dit ook met den vinger zou kunnen geschieden (voornaamwoorden en oorspronkelijke bijwoorden), of een gevoel te kennen geven (interjecties, tusschenwerpsels). Woorden, die het voortbrengen van een natuurgeluid te kennen geven en dit natuurgeluid nabootsen, b. v. sissen, heeten onomatopoeïen, d. i. klanknabootsingen.

2. Eene gedachte, door den spreker of schrijver in woorden uitgedrukt, noemt men zin.

De verschillende aard en de betrekking der woorden in den zin worden aangeduid door eigenaardige vormen.

Aanm. Al naar dat in de talen de wijze verschilt, op welke de aard en de betrekking der woorden in den zin te kennen gegeven worden, verdeelt men ze in verschillende klassen.


I. De meeste taien van den aardbodem wijzen den aard en de betrekking der woorden aan door middel van klanken, welke met de woorden, die voor het overige ongewijzigd blijven, min of meer los worden verbonden. Die klanken worden aan de woorden, als het ware, bloot vastgelijmd (geägglutineerd): zij groeien niet met de woorden tot eene organische eenheid samen. Daarom heeten zulke talen agglutineerende talen. Van dien aard zijn: 1o. de Finno-Japansche talen, ook wel Finno-Tartaarsche, Turanische en Ural-Altaïsche genoemd, waartoe in Europa, behalve het Finsch, ook het Magyaarsch of Hongaarsch en het Turksch behooren; 2o. verscheidene Amerikaansche talen; 3o. de Dravidische talen, dat is de talen van die volken


{==2==} {>>pagina-aanduiding<<}


van Dekân, welke, terwijl de Ariërs zich over Voor-Indië verbreidden, in het genoemde zuidelijke gedeelte van dit schiereiland hunne eigene talen hebben behouden; 4o. in Afrika, de Congo-Kaffersche of Bantu-talen, de Nuba- en Foulah-talen, en de Negertalen; 5o. de Malayo-Polynesische talen.


II. Andere talen geven den aard en de betrekking der woorden grootendeels slechts door de orde der woorden in den zin en door den klemtoon te kennen. De natiën, die zulke talen bezitten, hebben, zoo het schijnt, onder den invloed eener beschaving, die de natuurlijke luidruchtigheid in het spreken bedwong, en het volk door teekenschrift leerde, de vormklanken ter zijde gesteld. Omdat de woorden hier in den zin elk op zich zelf zonder wijziging blootelijk nevens elkander geplaatst worden, heeten zulke talen juxtaponeerende. (naast elkander plaatsende) of isoleerende talen. Zoodanige zijn het Chineesch, en de Achter-Indische talen met name, het Annamitisch, het Siameesch en het Barmaansch. - Het Tubetaansch vormt eenen overgang tusschen de agglutineerende en de isoleerende talen.


III. Weder andere talen noemt men incorporeerende (inlijvende) talen, omdat bij haar het voorwerp der rede tusschen het subjektswoord en den naam der werking geplaatst wordt in dier voege dat uit die bestanddeelen een soort van samengesteld woord ontstaat. Het schijnt, dat ook deze taal-vorm aan den invloed eener tucht te danken is, die de ongebondenheid en overvloedigheid der agglutineerende manier beperkte en aan eenen band leide. Hiertoe behooren de meeste Amerikaansche talen (en onder de talen van deze soort neemt het Mexicaansch eene voorname plaats in), alsmede het Baskisch in Europa.


IV. Eindelijk zijn er talen, bij welke de oorspronkelijk losse vormklanken zoo nauw met het woord worden vereenigd, dat zij daarmede een schoon en ondeelbaar geheel vormen. Hier heeft derhalve de oorspronkelijke staat der zoogenaamde agglutinatie, zonderdat er iets wezenlijks verloren ging, voor edelere vormen plaats gemaakt, en is, bij verwerping van te groote losheid van band, echter de vrijheid der rede behouden. Zulke talen heeten deswegens declineerende of flecteerende (verbuigende) talen. Zij zijn de volgende: 1o. de Arische, ook wel Indo-Europeesche of Indo-Germaansche genaamd, waartoe het Sanskrit, het Baktrisch, het Perzisch, het Grieksch, het Latijn, het Lettisch, het Slavisch, het Celtisch en het Germaansch of Duitsch behooren; 2o. de Semitische talen, bij welke, zoo het schijnt, eerst later, nadat zij langer in den staat der agglutinatie verkeerd hadden, eene soort van verbuiging is ingevoerd. De Semitische talen zijn: het Hebreeuwsch, het Arabisch, het Phoenicisch (Punisch), het Chaldeeuwsch, het Assyrisch, het Syrisch, het Samaritaansch en het Aethiopisch. - Eenen overgang tusschen de isoleerende en de fleeteerende (bepaaldelijk de Semitische) talen vormen de door Lepsius zoogenoemde Chamitische talen, dat is, het Oud-Aegyptisch en het Koptisch, benevens de talen der volken, die, onder den naam van Berbers of Tuariks, de Noordkustlanden van Afrika en de Oostkust van dit werelddeel tot aan de Evennachtslijn bewonen.


Daar de verbuigings- en afleidingsklanken, aan den uit den aard der zaak éénlettergrepigen stam toegevoegd, te weeg brengen, dat de woorden in de verbuigende talen veelal uit meer dan ééne lettergreep bestaan, zoo heeten deze talen ook polysyllabieke of veellettergrepige talen, in onderscheiding van de isoleerende, die deswegens monosyllabieke, dat is, éénlettergrepige talen heeten. Onder de agglutineerende talen zijn er, die zich daardoor onderscheiden, dat de hoofdwoorden dissyllabiek of tweelettergrepig zijn.






{==3==} {>>pagina-aanduiding<<}


§. 2. Over de Nederlandsche taal en taalkunde.


1. De Nederlandsche taal is het in de Nederlanden door de beschaafden gesproken en geschreven Nederduitsch.

Aanm. 1. Het Nederduitsch is een der beide hoofdtongvallen van het Duitsch; de andere heet Opperduitsch. - Hoogduitsch heet de taalvorm in Duitschland door de beschaafden gesproken en geschreven.


Aanm. 2. Den stempel van het Nederduitsch dragen, behalve het Nederlandsch, verscheidene talen: het Oudsaksisch, waarvan het volksdialekt, dat den naam van Nederduitsch of Platduitsch draagt, afkomstig is; het Oudfriesch, waarvan de Friesche tongvallen, die nog niet geheel zijn uitgestorven, afkomstig zijn; het Angelsaksisch, waarvan het Engelsch afkomstig is. Den stempel van het Opperduitsch dragen de tongvallen van Zuid-Duitschland en van Duitsch-Zwitserland. Voorts heeft het Hoogduitsch van ouds grootendeels Opperduitsche vormen. Het Hoogduitsch onderscheidt men in Frankisch of Oudhoogduitsch (met nagenoeg zuiver Opperduitsche vormen), hetwelk geheerscht heeft tusschen de 7de en de 11de eeuw; Zwabisch of Middel-hoogduitsch, tusschen de 12de en de 14de eeuw, en Nieuwhoogduitsch, sedert de 16de eeuw.


Aanm. 3. Tot den Germaanschen stam behooren mede de Scandinavische talen, met name het Zweedsch, het Deensch-Noorweegsch en het IJslandsch, van het Oudnoordsch afkomstig. Deze allen dragen den stempel van het Nederduitsch.


Aanm. 4. Het verschil tusschen Neder- en Opperduitsch is voornamelijk in zekere konzonanten gelegen: aan de Nederduitsche p, k, t beantwoorden in het Opperduitsch de letters pf, ch, z (ss) aan de Nederduitsche b en d de Opperduitsche p en t. Dientengevolge bestaat ten dezen aanzien tusschen Opper- en Nederduitsch, min of meer volkomen, dezelfde verhouding, die zich tusschen het Nederduitsch met het Gothisch en Scapdinavisch aan de eene, en alle overige Indo-Germaansche talen aan de andere zijde vertoont, eene verhouding, door Grimm klankverschuiving genoemd, welke hierin bestaat, dat de zoogenaamde tenues (klanklooze) in aspiratae (aangeblazene), de mediae (luidende) in tenues, en de aspiratae in mediae overgaan.

2. Den oudsten vorm, in welken wij het Germaansch kennen, vertoont ons het Gothisch, de taal, waarin Bisschop Ulfila, in de vierde eeuw, de Heilige Schrift vertaalde ten behoeve van zijne stamgenooten, die toen ter tijd aan beide oevers van den beneden-Donau in het oude Moesië (thans Wallachije) woonden.

Aanm. Vergelijkt men onze tegenwoordige taal met het Gothisch en het Oud-duitsch, zoo bespeurt men, dat de verbuigings- en afleidingsvormen aanmerkelijk in tal van lettergrepen en klankrijkheid hebben verloren. Dit verschijnsel is aan verschillende oorzaken toe te schrijven. Vooreerst aan de


{==4==} {>>pagina-aanduiding<<}


verwaarloozing, aan welke de moedertaal was prijs gegeven in de eeuwen, toen de Latijnsche taal de eenige was, die wetenschappelijk beoefend en letterkundig aangewend werd. Voorts aan het verloren gaan eener in de echte taalvormen vervatte historische en godsdienstige overlevering, welke door de Christelijke Geestelijkheid werd bestreden. Eindelijk aan het overwicht, hetwelk de klemtoon aan de stamsyllabe gaf, waarbij de andere lettergrepen min of meer werden verwaarloosd. Deze werking van den klemtoon op de gestalte der woorden werd in de hand gewerkt door Otfried (in de 9de eeuw), die den klemtoon als grondslag der prosodie aannam. Met de verwaarloozing trouwens van de afleidingsvormen en verbuigingsuitgangen moest de overheersching van den klemtoon der stamsyllabe gelijken tred houden. - Daar op IJsland het Christendom met de Latijnsche taal in zijn gevolg niet dan in later tijd is doorgedrongen, en aldaar tot in latere eeuwen eene in de oude taalvormen en den alouden dichttrant (het stafrijm) vervatte overlevering bleef bestaan, zoo is de oude gestalte der woorden in het IJslandsch meer dan in eenige andere Germaansche taal behouden gebleven.

3. De oudste vorm onzer Nederlandsche taal noemt men Oud-Nederlandsch. Hij is ons bekend, vooreerst uit de Duitsche woorden en zinsneden, Malbergische glossen geheeten, voorkomende in de Latijnsche vertaling, in welke ons de uit de 5de eeuw dagteekenende wet der Salische Franken bewaard is. Ten tweede, uit de oude Psalmen, ten getale van ongeveer 21 bewaard, en voor verreweg het grootste gedeelte uitgegeven door van der Hagen en na hem door Ypey en Clarisse. Zij zijn onder den naam van Wachtendonksche Psalmen bekend, omdat zij gevonden werden in een handschrift, dat in de 16de eeuw aan den kanunnik Arnold Wachtendonk toebehoord heeft.

De taalvorm der letterkundige voortbrengselen en andere geschreven stukken in Brabant, Vlaanderen, Holland, Zeeland en Utrecht tehuis behoorende, en ongeveer van de 13de tot aan de 16de eeuw dagteekenende, noemt men Middelnederlandsch. De taalvorm sedert dit laatste tijdstip in de Nederlanden en Vlaamsch België gebruikt, heet Nieuw Nederlandsch.

Aanm. Wat de gestalte der woorden aangaat, verschilde het Nederlandsch van de dertiende eeuw nagenoeg even veel van het Gothisch en het Oud-duitsch, als het tegenwoordige Nederlandsch. Alleenlijk had de verwaarloozing en de omschrijving der verbuiging in dien tijd nog niet zoo veel veld gewonnen.

4. De hooge dunk, dien de geleerden omstreeks het eind


{==5==} {>>pagina-aanduiding<<}


der zestiende eeuw van de oudheid, de uitbreiding en den rijkdom der Nederlandsche taal bekomen hadden, en de hooge vlucht, omstreeks denzelfden tijd door de Nederlandsche nationaliteit genomen, riepen de Nederlandsche taalkunde in het leven. Hierbij onderscheidden zich de leden der Amsterdamsche Rederijkerskamer in Liefde bloeiende, die in 1584 de Tweespraak van de Nederlandsche Letterkunde in het licht gaf. De uitgave van woordenboeken, als van Plantijn (1573) en van Kiliaen (1599) was aan de kennis der taal in hooge mate bevorderlijk. In 1635 zag het licht: Nieuwe Konst, genaamd de Spraakkonst, ontdekt en beschreven door P. Montanus. Dit boek werd door verscheidene andere Spraakkunsten gevolgd. Na de uitgave, hoe gebrekkig ook, van de Gothische bijbelvertaling door Franciscus Junius (1665), was een licht voor de taalkunde ontstoken, waarvan Lambert ten Kate, schrijver der Aanleiding tot de kennis van het verhevene deel der Nederduitsche Spraakkunst (1723), het eerst uitnemend partij trok. Mannen als B. Huydecoper en Clignett breidden de taalkunde uit. Siegenbeek, gemachtigd door de Regering (1801), regelde de speliing. Sedert de historisch-taalkundige onderzoekingen, vooral van Grimm in Duitschland, is een volkomen licht voor de kennis onzer taal opgegaan.








{==6==} {>>pagina-aanduiding<<}


Eerste boek. Over de letters.


Eerste hoofdstuk. Over de letters in het algemeen.




§. 3.


A. Letters zijn de geschreven teekens van de klanken, die in de woorden voorkomen. De naam letter wordt ook gebruikt voor den klank zelven.

1. De letters zijn:

A, B, D, E, F, G, H, I, J, K, L, M, N, O, P, R, S, T, U, V, W, Z.

Aanm. De namen der konzonanten zijn: be, de, ef, ge, ha, je, ka, el, em, en, pe, er, es, te, ve, we, zed. Die konzonanten derhalve (b, d, p, t), welke niet onderscheidenlijk genoeg kunnen uitgesproken worden, wanneer zij zich aan 't eind eener lettergreep moeten laten hooren (in welk geval de d naauwelijks verschilt van de t, en de b van de p), hebben eenen naam, bij welken de vokaalklank achter de konzonant gehoord wordt. Ook de g en de k hebben zulk eenen naam, omdat zij, hoewel niet in onze taal, dan toch in andere talen, die met ons dit alphabet gemeen hebben, in dezelfde betrekking tot elkander staan als b tot p en d tot t. De h, v en w zijn ongeschikt om aan het eind eener lettergreep te worden uitgesproken: daarom hebben hare namen den vokaalklank achter de konzonant. De h en k hebben eene a in haren naam, omdat, daar de eerste in de keelholte, de andere in den achtermond gevormd wordt, en daarbij de mond meer dan bij de andere konzonanten zijn natuurlijken stand behoudt, zich de a van zelve bij haar laat hooren. De naam der zed bewaart een spoor van de Phoenicische namen, welke aanvankelijk door de letters gedragen werden, daar ons alphabet (het Romeinsche) aan dat der Phoeniciers ontleend is, terwijl dezen het hunne, zoo het schijnt, naar het voorbeeld van een Assyrisch schrift gevormd hebben. De naam zed toch is die der Phoenicische tsade, wier naam overgebracht werd op de Grieksche zêta. - De v en w heeten, bij Heuterus (Nederd. Orthographie, 1581) en in de boven (§ 2. 4.) aangehaalde Twee-spraak, va en wa. De eerste dezer letters draagt in de Hoogduitsche Spraak-
{==7==} {>>pagina-aanduiding<<}
kunst nog den Phoenicischen naam Vau, evenals de j dien van Jod. De w werd vroeger, wegens de samenstelling van dit teeken uit twee u's; ook dubbele uve genoemd.

2. In onduitsche woorden of ouderwets geschreven eigennamen komen nog de C, Q, X en Y voor, bij voorbeeld: cirkel, Cats, qualiteit, Quirinus, Xanten, Xerxes, synode, Lysander. De PH hoort mede alleen in vreemde woorden of in oude namen tehuis, als in Philippus, Zutphen. De C echter komt in Nederlandsche woorden voor in de lettervereeniging CH, bij voorbeeld in kracht.

Aanm. Het teeken y (i grec geheeten), reeds door Heuterus verworpen en tot Grieksche woorden verwezen, werd echter door de leden der Kamer in Liefde bloeiende, alsmede door Moonen en Nyloë in alle gevallen voor onze ij gebruikt, en deze spraakkunstschrijvers werden, onder anderen, door Wagenaar nagevolgd. Hugo de Groot, daarentegen, en de Staten-bijbelvertalers bezigen de ij, even als Heuterus, in de gesloten lettergreep van Nederlandsche woorden (als strijd, vlijt), doch ook in geval zulke woorden door verbuiging of afleiding eene open lettergreep bekomen (vlijtig, strijden, waar Heuterus striden schreef). Maar de y gebruiken de bijbelvertalers in de open lettergreep, als in yver, vyand, zy, by, my, in yeder, yets en vyer (vuur) en in de klanken aey, oey, ey en uy. Maar waar de klank aey en oey door eene vokaal gevolgd wordt, daar leest men in den verbeterden druk van den Statenbijbel bij N. Goetzee (Gorinchem, 1748) zaeijen, maeijer, vloeijen (met ij), naar het schijnt om de uitspraak za-ien, ma-ier, vloe-ien te verhoeden, daar toch ye in den Statenbijbel, in yeder, als ie werd uitgesproken.

B. De letters worden onderscheiden in klinkers en medeklinkers.

I. 1. Een klinker is een klank of geluid, een medeklinker is een geruisch, beide door middel van onze spraakwerktuigen voortgebracht.

Aanm. Om de klinkers af te beelden gebruikt men vijf teekens: A, E, I, O, U; doch elk dezer teekens heeft niet altijd dezelfde waarde, en bovendien moet men, om sommige klanken voor te stellen, twee dezer teekens vereenigen.

2. De klinkers zijn onderscheiden:

1). In zuivere: A, E, IE, O en OE. De A ontstaat, als men den mond zijn gewonen stand laat behouden; de IE, als men de mondbuis verkort, door het strottenhoofd zooveel mogelijk naar boven te brengen en de lippen in te trekken, te


{==8==} {>>pagina-aanduiding<<}


verbreeden en te openen; de OE, als men het strottenhoofd laat zakken, terwijl men te gelijker tijd de lippen vooruitbrengt en nagenoeg sluit, en zoo doende de mondbuis aanmerkelijk verlengt. De E is eene wijziging tusschen de a en de i; de O eene wijziging tusschen de a en de oe inliggende. Er liggen meer wijzigingen tusschen a en i aan den éénen, en tusschen a en oe aan den anderen kant; doch deze komen in de beschaafde uitspraak onzer taal niet voor, behalve dat in de woorden kerel en wereld eene wijziging gehoord wordt tusschen a en i inliggende.

2). Onzuivere. Dus noemt men de klinkers U en EU, omdat zij gevormd worden bij eenen stand der mondbuis, die half voor ééne andere der zuivere vokalen wordt gevorderd: de U, namelijk, bij den stand, half voor de i, half voor de oe; de eu, bij den stand, half voor de e, half voor de o gevorderd.

Aanm. Deze klanken (u en eu, in de Hoogduitsche Spraakkunst Umlaute gegenaamd) zijn in den loop der tijden ontstaan door den invloed van eene i of e in eene volgende lettergreep voorkomende.

3). Onvolkomene. Dus heeten de a, e, i, o en u, wanneer (gelijk in dag, bel, lid, stok, stuk) de medeklinker, die de lettergreep, waarin zij voorkomen, sluit, te weeg brengt, dat haar klank zijn vollen eisch niet krijgt. Deze hare eigenaardigheid verklaart zich hieruit dat de spreker, zich op dien medeklinker voorbereidende, zich de moeite niet geeft om aan de mondbuis ten volle dien stand te geven, die voor het uitbrengen der vokaal vereischt is.

Aanm. 1. Zoodra de sluitende medeklinker tot de volgende lettergreep overgaat, herkrijgt de vokaal hare volkomenheid. Vandaar dat dag in den genitief heeft dages of (met uitlating van de vokaal der tweede lettergreep, doch met behond van de volkomen uitspraak, welke in dat geval door verdubbeling der vokaal wordt aangeduid) daags, in den datief dage, in het meervoud dagen, en in samenstelling dageraad. Desgelijks gebed, datief gebede, meerv. gebeden; God, genit. Godes, dat. Gode, meerv. Goden. Waar de i tot de volkomen uitspraak zou moeten terugkeeren, houdt zij geen stand, maar wordt e, bij voorb. lid, meerv. leden; schip, datief schepe. De onvolkomen u is zoodanig uit haren aard: zij is voor geen terugkeer tot den volkomen staat vatbaar, hetgeen een bewijs is, dat die klinker iets van de natuur der onzuivere vokalen of wel der tweeklanken aan zich heeft.


{==9==} {>>pagina-aanduiding<<}


Aanm. 2. Wanneer de klinker bij de toevoeging van eene nieuwe lettergreep den onvolkomen klank behoudt, wordt dit in het schrift door verdubbeling van den medeklinker te kennen gegeven; b. v. stal, meerv. stallen; bed, datief bedde, meerv. bedden; pit, meerv. pitten; put, meerv. putten.

3. Tweeklanken zijn AI, EI, UI, AU en OU. De eerste drie ontstaaan, wanneer de stand der mondbuis, die voor het uitspreken der eerste van de twee letters, waaruit hun teeken bestaat, vereischt wordt, in den voor i gevorderden stand overgaat; de laatste twee, wanneer die stand in den voor oe vereischten stand overgaat. – De IJ, in haren oorsprong eene wijziging der i (ie), heeft dezelfde uitspraak als EI bekomen, en moet dus onder de tweeklanken gerangschikt worden.

Aanm. De zoogenaamde verlengde tweeklanken, AAI, OOI, OEI, AAU, EEU, IEU, bestaan uit een volkomen klinker, gevolgd door een overgang van een dier klinkers tot i of oe.

4. De E, de I, ja zelfs de IJ, en in enkele plaatsnamen de U stellen in zekere bestanddeelen van verbogen of samengestelde woorden een zwakken en onduidelijken klank voor, bij voorb. in de eerste lettergreep van bevel, en in de laatste van gevel, honig, menschelijk, Gorkum. Hebben die letters dezen klank, die bijna niet meer dan een bloot geruisch is, zoo heeten zij toonloos.

II. 1. De medeklinkers worden in drie soorten onderscheiden, al naardat zij bestaan:

1). in een schuringsgeruisch, waarbij de lucht door eene engte in de mondbuis heengedreven wordt:

CH, F, G, H, J, M, N, S, V, W, Z.

2). in een ontploffingsgeruisch, waarbij de mondbuis, na gesloten geweest te zijn, geopend, of, na geopend geweest te zijn, gesloten wordt:

B, D, K, P, T.

3). in een ratelingsgeruisch, waarbij de tong in trilling gebracht wordt:

L, R.

2. Wordt de engte in de mondbuis of de sluiting der mondbuis tot stand gebracht


{==10==} {>>pagina-aanduiding<<}


1). door middel der lippen, zoo heeten de letters lipletters:

B, F, M, P, V, W.

2). door de verheffing van het voorste gedeelte der tong tegen het harde of voorste gedeelte van het gehemelte, in de nabijheid der tanden, zoo heeten zij tongletters:

D, N, S, T, Z.

Aanm. Deze letters heeten ook tandletters.

3). door de verheffing van het middenste gedeelte der tong tegen het gehemelte, zoo heeten zij gehemelteletters. De eenige letter, dus gevormd, in onze taal is de K.

4). De door de verheffing van het achterste gedeelte der tong tegen het achterste of weeke gedeelte van het gehemelte gevormde heeten keelletters:

CH, G, H, J, NG.

3. Tot de tongletters behooren mede de L en R, uit dien hoofde dat bij hare vorming de tong de voornaamste rol speelt.

De M en N worden neusletters genoemd, omdat bij hare vorming de doorgang van den adem door den neus niet, als bij de andere letters, wordt afgesloten.

Deze vier letters: L, R, M, N, worden vloeibare letters (liquidae) genoemd.

4. Blaasletters (spiranten) heeten de letters H, J, S, W, Z.

5. Sommige der lelters zijn onderling verwant en zijn slechts daarin onderscheiden, dat a) bij haar de stem geheel ophoudt: deze heeten klanklooze of harde (tenues): K, P, T, of b) zulks niet het geval is: deze heeten luidende of weeke (mediae): B, D.

2). Zoowel de klanklooze als de luidende kunnen aangeblazen (geäspireerd) wezen. De geäspireerde klanklooze zijn scherp: CH, F; de geäspireerde luidende zijn zacht: G, V.

3). De blaasklank bij uitnemendheid is zelf of scherp: S, of zacht: Z.

Aanm. 1. Aan onze taal ontbreekt de aangeblazen klanklooze of luidende


{==11==} {>>pagina-aanduiding<<}


tongletter, die in het Engelsch door TH wordt uitgedrukt. Ons ontbreekt desgelijks de luidende verhemelteletter, die in het Fransche gâter en het Hoogduitsche Garten gehoord wordt. Niettemin krijgt onze k deze uitspraak, zoo zij gevolgd wordt door eene weeke, bij voorb. ik bedel, ik doe. Vóór de zachte v handhaaft zich de k, ja de v doet zij in de uitspraak tot f overgaan; bij voorb. ik vang = ik fang.


Aanm. 2. De sch op het eind eener lettergreep heeft de waarde van eene enkele s, bij voorb. mensch, wenschelijk. In dit laatste woord is de toon-looze e ingelascht, en belet zij dus geenszins de sch de eerste lettergreep te sluiten. - Ook de CH en NG stellen enkelvoudige klanken voor, hoezeer met twee letterteekens geschreven. Slechts wanneer, in een samengesteld woord, van de ng de eerste letter tot een ander lid der samenstelling behoort, worden n en g als afzonderlijke letters uitgesproken; bij voorbeeld, in: aangevangen, ingeboren, ongeloovig. - De s vormt in vereeniging met de j, in woorden als meisje en sjouwer, mede een eigenaardigen enkelvoudigen klank, tusschen de Fransche j (in jadis) en ch (in chat) inliggende.

C. Eene lettergreep wordt gevormd door eene vokaal, die op zich zelve of in vereeniging met eene of meer begeleidende konzonanten wordt uitgesproken; bij voorbeeld, a-dem, ga, aal, blad, land, te-gen-woor-dig.







Tweede hoofdstuk. Over de vokalen.




§. 4.


Nevens de drie oorspronkelijke, in den duur der uitspraak korte vokalen, a, i en u, dat is oe (zie §. 3. B. I. 2. 1).), had het Gothisch nog twee lange vokalen: ê en ô, en vier diphthongen: ái, áu, ei, iu.

Aanm. In het Gothisch heeft de í vóór de r en de h (ch) de gedaante ai, en de u vóór dezelfde letters de gedaante au. In hiri (hier) heeft de i voor r stand gehouden, omdat in dezen bijwoordelijken imperatief de r oorspronkelijk door eene d (th) schijnt voorafgegaan te zijn.

In de volgende §§. van dit hoofdstuk verklaren wij den oorsprong der thans in onze taal voorkomende vokaalklanken.






{==12==} {>>pagina-aanduiding<<}


§. 5. De A.


1. Onze, hetzij onvolkomen, hetzij volkomen a beantwoordt meestal aan de Gothische a.

1). Onvolkomen is de a:

a. In stamsyllaben of grondvormen, oorspronkelijk door meer dan ééne konzonant gevolgd: half, Goth. halbs; balg, balgs; hard, hardus; hand, handus; macht, mahts.

Uitzonderingen:

a). Vóór twee medeklinkers, van welke de eerste eene r is, vertoont zich doorgaans de a volkomen: aard, baard, gaard, vaars.

Aanm. Dat het voorkomen van den volkomen klank der vokaal aan de werking de r te wijten kan zijn, blijkt uit de vergelijking der woorden Maart, kaart, poort, koord, met hunne vormen in het oorspronkelijk Latijn: Mars, charta, porta, chorda.

b). Vóór de dubbelletters ks, ts, st, die bijna een ondeelbaar geheel vormen, komt de a volkomen voor: aakse (nevens akse), aakster (nevens ekster), kaats, schaats, plaats, haast, plaaster (nevens pleister).

b. Voorts is de a onvolkomen in woorden en woordvormen, in welke op de enkele sluitende konzonant van ouds geene vokaal volgt, als in de partikels dan, af; in de imperfekten van ongelijkvloeiende werkwoorden, als brak, kwam, at; in de adjektieven tam, smal, nat enz., en in de zelfstandige naamwoorden: bad, dag, dak, dal, gat, pad, graf, staf, slag, stad enz.

Uitzondering:

Substantieven, wier beteekenis het begrip, door het werkwoord, waartoe zij behooren, uitgedrukt, vasthoudt, en die in zoo verre als afgeleid van deze werkwoorden beschouwd moeten worden of werkelijk daarvan afgeleid zijn, behouden de


{==13==} {>>pagina-aanduiding<<}


volkomen a dezer werkwoorden, bij voorb.: smaad, smaak, haal, raad, haat, praat, schaam(-te), praam, gejaag, gedraaf. De volkomen vokaal in paar en in het adjekt. baar (nevens bar) is aan de werking der r te wijten. Soms schijnt ook de l denzelfden invloed te hebben: aldus in paal en straal en wellicht nog in een paar andere naamwoorden.

2). Volkomen is de a:

Waar de konzonant, die op haar volgt, oorspronkelijk of nog heden ten dage op hare beurt door een vokaal gevolgd werd: ik maal, Goth. mala; graven, graban; naam, namô; haan, hana; ik graaf, voor grave; graaf of grave; gaaf (gift) en gaaf (ongeschonden) voor gave; baan of bane; gewaad of wade.

Hieruit volgt:

a. Dat de slotkonzonant der naamwoorden, die eene volkomen a bezitten, voorheen door eene vokaal werd gevolgd. Dit is het geval met de bijvoegelijke naamwoorden braaf, gaaf, laag en andere, voor brave, gave, lage enz., en met de zelfstandige naamwoorden, die of van het mannelijk geslacht, maar oorspronkelijk ten minste van de zwakke verbuiging zijn, als: graaf, vraat, draak, (na-)maag, maat (makker), haas, baas, slaaf enz., of van het vrouwelijk geslacht en oorspronkelijk voorzien van eenen vrouwelijken vokaalklank op het einde, als: baan, taal, spraak, raap, waag, daad, baat, maas, kaas en een menigte andere, voor bane, tale, sprake enz. Zoo is bij de substantieven de al of niet volkomen vokaal een merkteeken van verbuiging of geslacht.

b. Voorts volgt daaruit, dat, waar achter mannel. of onzijd. substantieven, uitgaande op eene enkele konzonant, doch met onvolkomen a, de uitgang van den datief enkelv. of die van het meervoud gevoegd wordt, de vokaal zich volkomen vertoont; bij voorbeeld: grave (in ten grave, datief van graf), dalen (meervoud van dal). Zie §. 3. B. I. 2. 3). Aanm. 1. Doorgaans is dit ook het geval in de verkleinvormen van zelfstanddige naamwoorden, wier onvolkomen vokaal vatbaar is om (in


{==14==} {>>pagina-aanduiding<<}


het meervoud) weder volkomen te worden. Zoo zegt men glaasje, blaadje, vaatje, paadje, van glas, blad, vat, pad; maar: grafje, dakje, slagje. Men zegt beide: dagjes, dat op elken dag in het bijzonder ziet, en daagjes, hetwelk de dagen gezamenlijk beschouwt; dalletjes staat evenzoo tot daaltjes; gatjes behoort tot gat in eene beteekenis, waarin het geen meervoud heeft, en gaatjes is van gat, opening. - Bij het aannemen van den uitgang des genitiefs heeft de verschijning der volkomen a niet meer plaats; men zegt: des dals (voor des dales), des grafs, des veldslags, des middags; maar de adverbiale uitdrukkingen des daags en slaags bewaren de volkomen a. - Bij de adjektieven met onvolkomen a vóór eene enkele konzonant, heeft zich deze onvolkomen vokaal tegenwoordig ook over de vormen uitgebreid, welke zich door een vokaalklank op het einde onderscheiden, als smal, tam, gram, vrouvvel. en meervoud smalle, tamme, gramme. Desgelijks heeft het vrouwelijk kat in het meervoud katten, niettegenstaande het kater nevens zich heeft. Stad heeft geen meervoud: steden toch behoort bij het enkelvoud stede.

Aanm. 1 Smal, lam en diergel. hadden voorheen eene volkomen a, waar de verbuigingsuitgang er achter kwam: smale enz. Het werkwoord smalen (eigenlijk klei maken), van smal, bewaart de volkomen vokaal, evenals malen (ijdelen klap uitslaan) van mal, welk adjektief, nevens malen, mallen met onvolkomen a heeft opgeleverd. De vorm van het bijvoegelijk naamwoord laat moest eigenlijk lat wezen (Goth lats, Hoogd. lass). De verbogen vorm en de vorm van het bijwoord laat (late) schijnen op de uitspraak van het bijvoegelijk naamwoord in den onverbogen vorm van invloed geweest te zijn. Omgekeerd bewaart het bijvoeg. nw. zat in alle vormen zoo zeer den onvolkomen klank, dat het steeds de t behoudt (als wanneer men zegt: zatte buik), die toch in dit woord eigenlijk de plaatsvervangster is der d (uit Goth. th): verzaden en bezadigen vertoonen zoowel de d als de volkomen a.


Aanm. 2. Sluit eene verdubbelde konzonant de vokaal op het eind des woords, dan wordt slechts ééne der beide geschreven: al voor all, Goth. alls; zak voor zakk, sakkus. Dus ook met de overige klinkers, die gesloten voorkomen: vel voor vell, fill; kin voor kinn, kinnus; bron voor bronn, brunna; ik vul voor vull van vol, fulls.


Aanm. 3. De oorzaak, dat brak, at enz. in het meerv. en in den subjunctief: braken, brake; aten, ate, hebben, ligt daarin, dat het meerv. en de subjunct. oorspronkelijk eene andere vokaal bezaten, dan het enkelv. van het imperfekt dier werkwoorden (Zie beneden in deze §: 2.).


Aanm. 4. Waar de vokaal slechts ten gevolge eener synkope door twee konzonanten gevolgd wordt, bleef zij volkomen: twaalf voor twalef Goth. tvalif;


{==15==} {>>pagina-aanduiding<<}


aafsch voor avesch; maagd voor maged. In paander, Fransch panier, en spaander voor spaner, waar alzoo eerst door inlassching der d de dubbele konzonant ontstond, hield mede de volkomen vokaal stand. Omgekeerd hield de onvolkomen vokaal stand, in weerwil van de inlassching der e, in akker, adder, gassel, Goth. akrs, nadrs en gabls.


Aanm. 5. Door samentrekking na synkope is de volkomen a ontstaan uit aë, in staan voor standen, en gaan voor gangen.

2. De volkomen a is voorts ontslaan uit de Goth. ê, in slapen, slêpan; jaar, jêr; maan, mêna; wij gaven, gêbum; hij laze, lêsi, enz.

Aanm. Het Mnl. haer (voor hier) beantwoordt aan het Goth. hêr, gelijk ons hier, zoo het schijnt, het Goth. hiri is, hetwelk eigenlijk kom hier! δεῡρο! beteekent.

3. Vervolgens ontstond eene meestal volkomen a in eenige woorden uit e (Goth. ai), door de werking eener volgende r. Dus in aarde voor erde, Goth. airtha; waarts, Goth. vairts, Lat. versus; vaars voor vers, Lat. versus; star, ook wel ster; smart, vroeger smert; hart, voorheen hert; knarsen nevens knersen; waard, Hoogd. Wirth, vaírdus; waard, Hoogd. werth, vairths; laars van leêr (d. i. leder). Ook in de vreemde woorden paruik (perruque) en patrijs (perdrix), voor pardrijs, bewerkte de r den overgang van e tot a. Soms heeft de l op de voorgaande e denzelfden invloed, b. v. in aalmoes, ἐλεημοσύνη, - In zwager, Goth. svaíhra, en zwavel, Hoogd. Schwefel, Goth. svibls, is mede de a uit e (Goth. ai of i) ontstaan.

Aanm. De klank a is hier voorzeker in later tijd ontstaan, toen men de gewijzigde vokaal, die men nog in kerel en wereld laat hooren, door oen zuiverder klank meende te moeten vervangen. Nog spreken sommigen en juist niet de onbeschaafdsten lèrzen en kèrsen uit in plaats van laarzen en kaarsen. Omgekeerd bekomt de a uit oorspronkelijke a in paard en rechtvaardig in den mond van sommigen de gewijzigde vokaal: pèrd, rechtvèrdig.

4. Eindelijk klimt de oorsprong der a op tot de Goth. diphthong ái, in maal (vlek), Goth. máil; zaaien (d. i. za-j-en), waaien, Goth. sái-an, vái-an; in naad en draad, met naaien en draaien, tot welke werkwoorden die substantieven behooren. Denzelfden oorsprong heeft de a in woorden, die in verband staan met zoodanige ongelijkvloeiende werkwoorden,


{==16==} {>>pagina-aanduiding<<}


welke thans in hun tegenw. tijd ij vertoonen, en in het Goth. de diphthong ái in het enkelv. van het imperf. hadden. Zoo ontleent glad zijne vokaal van het imperf. singul. van glijden; swak staat in dezelfde betrekking tot zwijken, rat tot rijten, rad tot rijden, knap tot knijpen, laf tot lijven (vanwaar blijven, d. i. belijven), staf tot stijven, wak tot wijken, kwalster tot kwijlen, (twee-)spalt tot splijten. Deze bepaaldelijk bij bijvoegelijke naamwoorden onvolkomen a vertoont zich volkomen in onraad (voor onreed, ongereede), in gapen van gijpen, blaken van blijken, staaf voor stave.

Aanm. Voorzeker is de a in glad, zwak, enz. oorspronkelijk niet onvolkomen geweest; maar is zij, vermits zij gemeenlijk in de gesloten lettergreep voorkwam, onvolkornen geworden, gelijk het geval is geweest met smal, tam, gram, zat. Toor het overige schijnt de a uit Goth. ái eerst in lateren tijd hare zuivere uitspraak bekomen te hebben. In de zeventiende eeuw schreef men nog vaak neijen en dreijen voor naaien en draaien, hetgeen een min zuivere uitspraak der a aanduidt. Nevens eikel bestaat ook aker, en, omgekeerd, pleister nevens plaaster. Vergelijk ook razijn met het Fransche raisin.





§. 6. De E.


1. De onvolkomen, alsmede de zachte volkomen e ontstonden meestal uit de Gothische i.

Aanm. Zacht noemt men juist deze uit i ontstane volkomen e, in onderscheiding van die, welke uit den Gothischen tweeklank ái is gesproten en harde e genoemd wordt. Deze wordt in de open lettergreep met twee, gene met ééne e geschreven.

1). Eene onvolkomen e ontstond uit i:

a). Waar deze vokaal gevolgd werd door meer dan ééne konzonant, waarvan de eerste een r of h (thans ch) was, en alzoo alleen in die gevallen, waarin de i in het Goth. zelf in ai overging -: anders bleef vóór meer dan eene konzonant de i behouden -: ik werp, vaírpa; ik berg, baírga; herder, haírdeis; recht, raíhts (rechter en rechten hebben richter en richten nevens zich); slecht, slaíhts; dus ook in vechten en vlechten; in mest (mist) is achter de vokaal eene h (ch) uitgevallen, blijkens den Goth. vorm maíhstus.


{==17==} {>>pagina-aanduiding<<}


Aanm. 1. De i komt vóór de r in onze taal slechts voor in klanknabootsende woorden, als kirren, girsen en snirsen; in wirrel warrel en in zwirrelen en zwarrelen, om de geliefkoosde opvolging van de klanken i en a in twee achtereenvolgende lettergrepen of bijeenbehoorende woorden, die eenig geluid nabootsen of anderszins met het geluid pogen af te beelden. Voorts bestaat nevens gergel nog de vorm girgel, en de eigennaam Dirk nevens den Gelderschen naam Derk. Cirkel, mirre enz zijn vreemde woorden.


Aanm. 2. Ook vóór de dubbele l, of vóór de l door eene andere konzonant gevolgd, ging meestal de i in eene gesloten e over: vel, Goth. fill, nevens villen; spellen, spillôn; helm, hilms; helpen, hilpan; smelten, voorheen smilten; zwellen, bij de Dekker nog zwillen; bevel voor bevelch (van het Goth. filhan); dus ook in zelf, veld en melk, en in tent, daar dit voor telt staat; alsmede in de adjektieven snel en fel.


Aanm. 3. Van den regel. dat de Goth. i vóór twee konzonanten, van welke de eerste geene r (l) of h (ch) was, bewaard bleef, zijn slechts weinig uitzonderingen; prent voor print, zwemmen voor zwimmen, krebbe nevens kribbe, pen (d. i. penn) voor pin, pek (d. i. pekk) nevens pik.


Aanm. 4. Soms vindt men de oorspronkelijke i door verdubbeling van de daarop volgende enkele konzonant voor den overgang in de volkomen e bewaard. Das zegt men liggen, Goth. ligan, voor legen, en bestaat spillen nevens spelen, wikken nevens wegen, stikken nevens steken, verschillen nevens verschelen, kittelen nevens ketelen, hitte, oud-Noordsch hiti. Voorts vindt men nevens vormen met de volkomene e niet zelden afgeleide woorden, in welke de i stand heeft gehouden, doordien de slotkonzonant door de konzonant des afleidingsuitgangs gevolgd werd: gift en vergiffenis (d. i. vergifnis) van geven, gewicht van wegen, plicht van plegen, gezicht van zegen (saíwan) d. i. zien, nicht (voor nift) van neef, mits van mede, ginds of ginder van gene, waar de d ingelascht is.

b). In woorden of woordvormen, in welke op de enkele sluitende konzonant van ouds geene vokaal volgde, als in de partikel met, Goth. mith, en in het voornaamwoord hem, Goth. im (uitsluitend dat. plur.), en in de naamwoorden: vrek, stek, tred, gesprek, lek, spel, weg enz.

Eene uitzondering op dezen laatsten regel maken de zelfst. naamwoorden steek en smeer, die, terwijl zij zich nauw aan de beteekenis der werkwoorden steken en smeren aansluiten, ook de volkomen vokaal dezer werkwoorden behouden; voorts substantieven als het gespeel, het gezweef, die van spelen en zweven zijn afgeleid, en eindelijk kreet en het mannelijke greep, op welke de volkomen vokaal van het deelwoord (gekreten, gegrepen) van invloed schijnt geweest te zijn.

Aanm. Sommige woorden en woordvormen, waar men een onvolkomen e zou verwachten, omdat zij uit eene lettergreep bestaan, door eene enkele konzonant gesloten, die van ouds door geene vokaal gevolgd werd, hebben niet-
{==18==} {>>pagina-aanduiding<<}
temin de i behouden: te weten, de partikel in; de voornaamwoorden ik en zich; het zelfst. werkwoord is, en de zelfst. naamwoorden lid en gelid, schip, smid, spit die (volgens §. 3. B. I. 2.3). Aanm. 1.) in het meervoud leden, gelederen, schepen, smeden, spaten hebben. Van smid vindt men den genitief smeeds (d. i. smedes), Lek. Sp. III. 14, 189. De datief van schip luidt mede regelmatig scheep d. i. schepe. Om ook in het meerv. de i te kunnen behouden, geeft men soms aan smid den ongewonen meervoudvorm smids. Voor is vindt men in werken van vroeger eeuw menigmaal es, voor lid, led. Wellicht is de vorm is daaruit te verklaren, dat dit woord oorspronkelijk ist was. De i in lid, schip, smid, spit, laat zich verklaren uit de omstandigheid, dat deze woorden afleidingen of samenstellingen nevens zich hebben, in welke de vokaal, door twee medeklinkers gevolgd, den oorspronkelijken klank (i) kon behouden: dus bestaat nevens lid, lidmaat, nevens schip, smid en spit, schipper, smidse en spits. Dat in de i behouden heeft, kan aan het voorkomen dezer letter in de afgeleide woorden innerlijk en binnen te wijten zijn. De versterking van ik tot ikke (d. i. ikkik) is wellicht de oorzaak der i in dat woord. Zoo zou alleen de i in zich onverklaard blijven; doch dit woord heeft ook in de ch (in plaats van de k) een vreemd karakter.

2). Eene zachte volkomen e ontstond uit i:

Waar de konzonant, die op haar volgt, oorspronkelijk of nog heden ten dage, op hare beurt door eene vokaal gevolgd wordt: lezen, lisan; ik lees (leze), lisa; hemel, himins; wij beten, bitum; gelezen, lisans; geleden, lithans; neef voor neve; keel voor kele; telen, Eng. to till, enz.

Ook hier, even als bij de naamwoorden met volkomen a, is de volkomen e het bewijs, dat de slotkonzonant oorspronkelijk door eene vokaal gevolgd wordt. Zoo staat veel voor vele, filu, en leeg verloor de slotkonzonant van zijnen stam met de vokaal, die haar volgde, daar het is zamengetrokken uit ledig. Bij zelfstandige naamwoorden, van eene volkomen e voorzien, zooals neef (voor neve) en gespeel (speelnoot), is deze klank het kenmerk der oorspronkelijk zwakke verbuiging, en bij eene menigte andere, als kneep, week, peer, steeg, scheef, zeef enz. voor knepe, weke, pere enz. is hij het kenmerk van den voormaligen vrouwelijken afleidingsuitgang. Voorts wordt ook bij mannelijke en onzijdige substantieven de e volkomen, zoodra zij den uitgang des datiefs of des meervouds krijgen, als: achter wege, te weeg brengen, in gebreke, in den gebede, spelen (meerv. van spel), enz. (Zie §. 3. B. I. 2. 3). Aanm. 1.). Bevelen heeft ten onrechte een volkomen e bekomen, even als het werkwoord


{==19==} {>>pagina-aanduiding<<}


bevelen. Oorspronkelijk was de vokaal van dit woord door een dubbelen medeklinker gevolgd (zie boven 1. 1). a). Aanm. 2). Stek behoudt in het meerv. de onvolkomen e, zonder twijfel om verwarring met het meerv. van steek te voorkomen; ook gesprek heeft gesprekken. De verkleinvormen van die substantieven, welke in het meerv. eene volkomen e bekomen, behouden alle de onvolkomen e: gebedje, gebrekje, spelletje, tredje, wegje; evenwel zou men van sommige den verkleinvorm met volkomen e kunnen bezigen, doch slechts in het meervoud: treedjes, weegjes. De genitieven dier naamwoorden bewaren de onvolkomen e: des gebeds, wegs. De volkomen e komt echter voor den dag in den adverbialen genitief weegs in zijns weegs gaan, en in de uitdrukking een eind weegs. - De vrouwel. substantieven met onvolkomen e, les en wet, behouden die in het meerv., even als kat zijne onvolkomen a. Vrek, dat in het meerv. vrekken heeft, is eigenlijk een adjektief.

2. Voorts is de e ontstaan uit a door den invloed van een i (e) of j in de volgende lettergreep: menig, Goth. manags; ezel, asilus; erf, arbi; ende (later einde), andeis; beer (wild dier), Hoogd. Bähr; bedwelmen van dwalm, behelzen van hals, belenden van land, belemmeren van lam, mengen van mang of mank (d. i. te midden van), lengte van lang, hen (henne) van haan. Van adjektieven en imperfekten komen, met verandering van a in e, werkwoorden met eene faktitieve beteekenis: pletten van plat, temmen van tam, reppen van rap, krenken van krank, netten van nat, letten van lat (Hoogd. lass), leggen van lag, drenken van drank (oud imperf. van drinken), zetten van zat, kwellen van kwal (imperf. van het oude quelen, waartoe ook kwaal behoort). In eene gelijke betrekking staat dekken tot dak, stellen tot stal, tellen tot tal (taal), vellen tot val, henker en gehengen tot hangen.

Aanm. 1. De faktitieve werkwoorden, als leggen, drenken, gingen in het Goth. op jan uit (lagjan, draggkjan): vandaar de wijziging van a tot e.


Aanm. 2. Hoezeer de werkwoorden zenden, schenden, schenken, sterk (d. i.


{==20==} {>>pagina-aanduiding<<}


ongelijkvloeiend) zijn. en tot ééne soort gebracht worden met werkwoorden, die in het praesens eene i of eene e uit i bezitten, is niettemin hun praesensvorm zwak, en in dezen praesensvorm de e uit a ontstaan. Desgelijks in trekken en treffen, dat dan ook voorheen niet zelden gelijkvloeiend (trefte, getreft) gebruikt werd. Ook brengen en denken hebben eene e uit a.


Aanm. 3. Nevens vormen met eene door de hier behandelde klankwijziging uit a ontsproten e, bestaan somtijds nog vormen met de oorspronkelijke a. Vergelijk slechts edel en adel, slek met slak, hebben met have en de verbogen vormen had en gehad, rek met rak, eng met bang (voor be-ang), kenteren met kantelen, hegga (hek) met haag, stede met stad, veste met vast. In de drie laatste voorbeelden gaat de klankwijziging met de aanwezigheid der toonjooze e in de volgende svllabe gepaard.


Aanm. 4. De regel, dat de vokaal onvolkomen is, zoo zij door twee konzonanten, en volkomen, zoo zij slechts door ééne konzonant gevolgd wordt, gaat ook met de e door, die uit a ontstaan is. Zoo hebben meel van malen, heer (d. i. leger), Oudduitsch hari, en meer (zee), Goth. marei, een. volkomen e; vreemd staat voor vremed, Oudd. framadi of framidi en fremidi. Heg (hek), hen, schel en slek hebben eene, hoezeer niet oorspronkelijke, verdubbelde konzonant. In temmen, leggen enz. is de dubbele konzonant ontstaan, doordien de slotkonzonant van den stam de j, die in het Goth. op den stamklank volgde (tamjan, lagjan), aan zich gelijk maakte (assimileerde). Maar eest, kreeft en eend wijken af, daar zij vóór de dubbele konzonant eene volkomen e hebben. Kiliaen schrijft deze woorden: est, kreft en endte, en nog hoort men wel de uitspraak endvogel.

3. In eenige weinige woorden is de e ontstaan uit eu en o of u (Goth. u of aú), te weten, in krepel voor kreupel van kruipen (kroop, gekropen), knekel voor kneukel van knok, werken voor worken, Goth, vaúrkjan, derven voor dorven, thaúrban, en voorheen evel voor euvel, Goth. ubils. Met de Nederlandsche u is de klank ie nauw verwant: geen wonder dus, dat de e ook somtijds ontstaan is uit ie of uit die Goth. diphthong iu, welke doorgaans ie of ui bij ons opleverde. Dit is het geval in veertien van vier; kregel voor kriegel en dit van krijg; negen, Goth. niun; heden (nevens huiden), Oudd. hiutu; scheef verwant met schuiven.

4. De harde volkomen e (ee) is ontstaan uit de Goth. ái: deel, dáils; zeel, sáils; zeer (smart), sáir; sneeuw, snáivs; een, áins; deeg, daigs; teeken, táikns; beer (mannetjes varken), Eng. boar.

Aanm. I. De Goth. ái levert mede niet zelden bij ons ei op (Zie § 10. 1.). Van daar (uit-)breiden nevens breed, bráids; (be-)reiden nevens gereed, garáids; klein nevens kleen.



{==21==} {>>pagina-aanduiding<<}


Aanm. 2. De ongelijkvloeiende werkwoorden, die een ij (Goth. ei) in het praes. hebben, bezaten in het imperf. singul. den klank ái: ik steeg, stáig; ik bleef, biláif. Vandaar dat woorden, daarvan afgeleid, eene harde e of wel ei vertoonen: zweemen van zwijmen, bleek van blijken, leed van lijden, week van wijken, neigen van nijgen, rei van rijgen, reis van rijzen, steiger van stijgen, leiden (doen gaan) van lijden (gaan).


Aanm. 3. Soms is de ái in eene onvolkomen e overgegaan: wel, Goth. váila; enkel van een. Ja, de ee van het voornw. gene (Goth. jáins) en van den uitgang -heid, Goth. háidus, in het meerv. -heden en in het oude enkelv. -hede, ging in eene zachte e over.

5. De toonlooze e heeft haar ontstaan te danken aan den invloed van den klemtoon, die, terwijl hij de stamsyllabe bijzonder deed uitkomen, de afleidings- en verbuigingsvormen van hunne volle vokalen beroofde (Vergel. § 2. 2. Aanm.). Dus moesten de klinkers, die in de oorspronkelijke gedaante dier vormen voorkwamen, voor eene kleurlooze zwakke e plaats maken. Diensvolgens komt deze e voor in verscheidene voor- en achtervoegsels, alsmede in alle verbuigingsuitgangen, die niet bloot in eene konzonant bestaan. Buitendien nog slechts in enkele vormen van het lidwoord de; in de vormen der voornaamwoorden me, we, ge, ze, je, voor mij, wij, zij, gij, jij; in er voor daar, en in het voorzetsel le. Eindelijk, waar de e is ingelascht, is zij mede toonloos.

Aanm. 1. In de taal des gemeenen levens verliezen het zoogenaamde lidwoord een en het woordje het (hetzij als lidwoord, hetzij als voovnw.) mede hunne klinkende vokaal.


Aanm. 2. In meer dan één voorbeeld bemerkt men, dat het tweede lid van een samengesteld woord, ten gevolge van het overheerschen van den klemtoon, die op hot eerste lid der samenstelling rust, bijna allen toon verloren en bij gevolg de toonlooze e gekregen heeft. Dus staat Juffer voor Jonkvrouw, Jonker voor Jonkheer, immer voor iemeer, emmer voor eenbaar, tobbe voor tweebaar, wingerd en bongerd voor wijngaard en boomgaard, enkel voor enklaauw, wereld voor wer-ald (wer is Goth. váir, man, en ald beteekent ouderdom, leeftijd), dorpel voor deur-paal, schipper voor schipheer, treeft voor drievoet. In dit laatste woord is de ee uit ie ontstaan (Zie § 6, 3.) en de d aan den aanvang des woords vóór de r in t overgegaan (Zie § 17, I. 2.).


Aanm. 3. Slechts bij uitzondering bewaart de participiale uitgang, die anders end luidt, eene klinkende vokaal: in heiland, vijand en dwingeland, en is de toonlooze uitgang er door klankversterking weder aan eene klinkende vokaal gekomen in leeraar, dienaar en zondaar en voorts in alle woorden, die vóór dezen uitgang eene toonlooze e hebhen, als middelaar, alsmede in tuinier, gaardenier, enz. De uitgang el is overgegaan in eel


{==22==} {>>pagina-aanduiding<<}


in tooneel, houweel, truweel en struweel. Wanneer achter den uitgang sel de uitgang ig komt, die ook toonloos is, keert eene open a daarin terug: rampzalig, armzalig. Voorts vertoont het woord avond eene klinkende vokaal in den uitgang.


Aanm. 4. Alleen in sieraad voor sierde, en armoede voor armde, alsmede in weduwe, zwaluw, geluw enz. (zie § 13, 4 Aanm.) is de ingelaschte vokaal geen toonlooze e.





§ 7. De I en IE.


1. De Gothische i hield stand, waar zij door twee konzonanten gevolgd werd: ik spin (spinn), spinna; vinger, figgrs; mild, milds; binden, bindan, enz., behoudens de uitzonderingen in § 6. 1. 1). a). en Aanm. 2 en 3 vermeld. Slechts in weinig woorden en woordvormen bleef zij bewaard, in welke deze vokaal werd gesloten door eene enkele konzonant, die van ouds door geene vokaal werd gevolgd. Zie § 6. 1. 1). b). Aanm.

2. Eene toonlooze i is ontstaan door dezelfde oorzaak als de toonlooze e (Zie § 6. 5.), in de uitgangen ing, ig, ik, tig.

Aanm. In het samengestelde vaandrig voor vaan-draag is de i toonloos. Naar de analogie van dat woord vindt men bij dichters van vroeger tijd ook kroondrig en mijterdrig.

3. Soms is de i ontstaan uit de Goth. ei, die (volgens § 11. 1.) anders bij ons in ij is overgegaan, ook wel een enkele maal uit de Goth. di (ee of ei). Alsdan moet deze i als een onvolkomen ij (ei) beschouwd worden. Dus in begrip en gebit voor begrijp en gebijt; in het adjekt grif, oudtijds (ge-)rive (d. i. rijve); in wit, Goth. hveits; trits van threis, drie; lichaam van lijk; rid, split en rif; blikkeren en zwikken van blijken en zwijken; zwichten, dichten, slichten en tichten, van zwijken, dijgen, stijgen en tijgen; kibbelen van kijven; linnen (lein) nevens lijnwaad, enz. Uit ái is i ontstaan in bitter, báitrs; twintig, tvaitigjus; blikken voor bleeken in de zegswijze blikken of blozen.

4. Minder zeldzaam is de overgang der Goth. iu of Oudd.


{==23==} {>>pagina-aanduiding<<}


ia in i, als in licht (Goth. liuhath), vlinder van vlieën (vliegen), ging, ving, hing voor gieng, vieng, hieng (Oudd. gianc enz.), immer voor iemeer.

5. Meermalen is de i eene klankwijziging (Umlaut) der a. Vooral vóór de n, ng en g heeft de Umlaut deze gedaante. Dus in bewind van bewenden (vandjan), onderwinden voor onderwenden, bigge van bake (varken), string voor streng (koord), schinkel voor schenkel, sint (sanctus), knibbelen voor knabbelen, pillegift van pille of pelle (pallium), verminkt van mank.

6. De ie is doorgaans ontstaan uit de Goth. iu: knie, kniu; stier, stiurs; lief, liubs; liegen, liugan; bier, Angelsaks beór. - In de imperfekten der werkwoorden beantwoordt de klank ie aan de Oudd. diphthong ia.

Aanm. De werkwoorden, die in het Oudd. in het imperf. den stamklank met ia verwisselden, hadden in het Goth. imperfekt de reduplicatie. - Rechtmatig is slechts de ie in de imperfekten viel, hield, blies, liet, ried, sliep, stiet, hieuw, riep. Door verloop van de eene klasse der sterke werk-woorden in de andere is zij ontstaan in bedierf, hielp, slierf, wierd, wierp, wierf, zwierf, hief, schiep, wiesch, wies.

7. In eenige woorden is de oude lange i (anders in ij verkeerd) met de volgende toonlooze e tot ie zamengesmolten. Aldus in wierook (waarvoor men werkelijk ook wijrook schrijft) van wijden (wijën), riem en riet van rijën of rijgen, en kiem. Soms deed de gerekte klank van dezelfde i eene toonlooze e achter haar geboren worden, met welke zij dan eveneens tot onze tegenwoordige ie zamensmolt; alzoo in drie voor dri (drij), Goth. threis; kriegel (kregel) van krijg.

8. Soms is de ie uit de korte Gothische i (ai) ontstaan. Wanneer, namelijk, de e (de gewone plaatsvervangster der Gothische i of aí), veelal ten gevolge der uitwerping eener konzonant, in aanraking kwam met eene toonlooze e, ontstond de kiank eje, die dan in ie overging. Dus in vriend (voor vrejend), Goth. frijônds; zien (voor zejen uit zegen en dit voor zewen), saíwan; tien, taíhun; biecht, Oudd.


{==24==} {>>pagina-aanduiding<<}


pigiht; vier, Goth. fidur, fidvor; kiel voor kedel; wiek (voor wegek) van het Goth. vigan, (be-)wegen. In gier (van het Oudd. giran), wier (van het in het Hoogd, bewaarde wirren) en hier, Goth. hiri, is de i, die vóór de r nergens stand houdt (zie § 6. 1. 1). a). Aanm. 1. en § 4. Aanm.), bewaard gebleven, terwijl eene toonlooze e werd aangenomen om den overgang van de i tot de r te vormen. Ook in wieg handhaafde zich de i in de gedaante ie.

Aanm. 1. Wij zeggen thans geschieden voor geschien, in welk woord de klank ie op dezelfde wijze als in zien ontstaan is. Dit woord moet in het Goth. gaskaíwan geluid hebben.


Aanm. 2. De ie in knielsvat (in Hoofts Warenar voor knekelvat, knekelhuis) is na uitwerping der k uit eene e ontstaan, die haren oorsprong heeft in de vokaal o (§ 6. 3.).

9. Uit eene harde e (Goth. ái) is, wederom na uitwerping eener konzonant en daarop gevolgde samensmelting met eene toonlooze e, ie ontstaan, in ziel (voor zeejel), Goth. sáivala, en ie(-mand), Goth. áiv, welk Goth. woord ook in iets, niet, niets, ieder en iegelijk vervat is. Zonder wegwerping eener konzonant, zeker ten gevolge eener meer gerekte uitspraak, ging de harde e in ie over, in tientje (takje), Goth. táins; kiezel van kei, en in het platte hieten voor heeten.

Aanm. 1. Uit de Latijnsche ae of e (Fransche è) is de klank ie ontstaan in Griek, Graecus; spiegel, speculum; brief, breve; Pieter, Petrus; priester, prêtre; Michiel, Michel.


Aanm. 2. Uit de omstandigheid, dat zoowel de ie als de a (zie § 5. 4.) uit de harde e ontstaat, laat zich verklaren, dat a met ie afwisselt, bij voorb.:straam en striem (van strijken), schraal en schriel, schraam (schram) en schriem. Een kier, in de deur staat op een kier, staat voor enkâr, uit en (voorzetzel) en kar (knersend geluid, van karren of kerren). Krieken (in morgenkrieken) schijnt één met kraken, d. i. breken (aan- d. i. openbreken). Zeldzaam was voorheen zelsien, van sien, Oudd. sâni, schoon, eigenlijk, zoo het schijnt, wat zich vertoont, wat sich laat zien: sâni toch kan van een Goth. sêwns afgeleid zijn, en dus tot saíwan, zien, behooren. Griek luidt in het Goth. Grêks, en heeft dus aldaar die vokaal, uit welke gewoonlijk a ontstond.

10. Wat den uitgang ie in bastaardwoorden aaagaat, hij ontstond uit de vreemde uitgangen ea, ia, ium, wanneer, in den Nederduitschen vorm des woords, de uitgang den klemtoon


{==25==} {>>pagina-aanduiding<<}


niet tot zich trok; linie, linea; hisiorie, historia; lelie, lilium; menie, minium. In het Nederduitsche kevie, Hoogd. Käfich, Oudd. kevic, ontstond hij uit ig.





§ 8. De O.


1. Onze, hetzij onvolkomen, hetzij zachte volkomen o beantwoordt in de meeste gevallen aan de Gothische u.

Aanm. Zacht noemt men juist deze uit u ontstane volkomen o, in onderscheiding van die, welke uit den Gothischen tweeklank áu is gesproten en harde o wordt genoemd. Deze wordt in de open lettergreep met twee, gene met ééne o geschreven.

1). Onvolkomen is zij:

a. Waar de stamsyllabe oorspronkelijk of nog heden ten. dage door meer dan ééne konzonant gevolgd wordt: dom, Goth. dumbs; vol, fulls; wol, vulla; zon, sunnô; jong, juggs; wolf, vulfs; wij vonden, funthum.

Uitzondering:

Vóór de lettervereeniging rd, rt en rn is de vokaal veelal volkomen, als in woord, boord, moord, oord, koord, zwoord, koorts, hoorn, koorn, doorn, toorn.

Aanm. Voór de r neemt dan ook in het Gothisch de u de gedaante aú aan: vaúrd, maúrthr, haúrn, kaúrn, thaúrnus.

b. Waar de enkele slotkonzonant corspronkelijk door geene vokaal gevolgd wordt: in zekere partikels, als nog, en in het voorvoegsel on; in ik kom; in verscheidene adjektieven, als hol, grof, log, bros, en in de mannelijke en onzijdige zelfst. naamwoorden oorspronkelijk van de sterke verbuiging: gebod, God, hof, genot, spog enz.

Uitzonderingen:

a). Waar eene enkele r de vokaal sluit, is de o volkomen in woorden, die anders de onvolkomen vokaal verkiezen, als in de partikels voor en door, in het voorvoegsel oor, en in het bijvoegelijk naamwoord goor.


{==26==} {>>pagina-aanduiding<<}


b). De o is volkomen in zelfst. naamwoorden, die zich in hunne beteekenis nauw aansluiten aan eenig werkwoord met volkomen o. Dit is het geval met pook, schoor, knoop, schroom, spookz. Boog bewaart de volkomen vokaal van het deelw. gebogen.

2). Volkomen is de vokaal:

Waar zij door slechts ééne konzonant, die op hare beurt eene vokaal achter zich heeft, gevolgd wordt: genomen, numans; wij boden, budum. Waar dus eene enkele slotkonzonant in adjektieven of substantieven door eene volkomen o wordt voorafgegaan, is eene vokaal achter die konzonant weggevallen, dus in vroom en zoon, sunus, alsmede in een groot aantal vrouwelijke substantieven: kool, koon, school, noot enz. En waar in den datief of het meervoud van mannelijke en onzijdige substantieven de enkele slotkonzonant door de vokaal des uitgangs gevolgd wordt, wordt de vokaal volkomen: Gode, ten hove, geboden, holen. God heeft ook in den genitief de volkomen o: Godes nevens Gods. Ook in den verkleiningsvorm hebben de volkomen o: Minnegoodje en lootje (lotkaartje). De vrouwelijke substantieven met onvolkomen vokaal behouden die in het meerv., als stof, kot, mop, knot enz. Ook de adjektieven in den verbogen vorm: holle, logge; alleenlijk zegt men broze en grove, omdat de slotkonzonant van bros den aard van de zachte konzonant z, die van grof den aard der v behield, en noch de z noch de v in staat is de vokaal te sluiten. De volkomen vokaal van den onverbogen vorm broos en groof, nevens bros en grof, schijnt door de terugwerking van den verbogen vorm ontstaan. In sommige mannelijke en onzijdige substantieven strekte zich de onvolkomen o over het meervond uit, als in kok, stok, knop, drop, strot, blok enz.

Aanm. Vroeger toch namen deze laatste woorden den uitgang en doorgaans niet aan: het meerv. was of gelijk aan het enkelv. of ging uit op s, als bloks; nog zegt men bijna altijd koks. In het meerv. op en zeide men daar-entegen voorheen: stroten en bloken.


{==27==} {>>pagina-aanduiding<<}


2. In enkele vormen heeft de onvolkomen o haren oorsprong te danken aan de Gothische lange o (ô) en aan de Oudduitsche lange u (û, Goth. iu of u): stond voor stoend, Goth. stôth; de uitgang dom Tan dômjan (doemen); polder van poel; op, Oudd. ûf, Goth. iup; doffer van dubô (duif); zocht van zoeken (voor zoekede).

3. De onvolkomen o ontstond soms uit a: overtollig voor overtallig, achterdocht van denken en niet van dunken. Voorts vertoonen de imperfekten der ongelijkvloeiende werk-woorden der tweede soort, zooals bond, klom, sprong, zong, zwom, enz. een onvolkomen o, die slechts in liet meervoud op hare plaats is; in het enkelvoud behoorde eene a bewaard te zijn. Ook in eenige imperfekten der ongelijkvloeiende werk-woorden Tan de eerste soort doet zich de o in plaats der a op, te weten in: trof, vocht, vlocht, trok en schoor (waar de o volkomen is, wegens de r, zie 1. 1). b. a).).

Aanm. De met het imperfekt dier werkwoorden zamenhangende substantieven bewaren de oorspronkelijke a: band, drank, klank, kramp, stank, zang, schaar, en het adjektief wrang.

4. Verder ontstond somwijlen vóór de r eene volkomen of onvolkomen o uit e (Goth. aí, d. i. i): gorden (gaírdan), dorschen (Oudd. dreskan), vorschen (oudt. vreschen), worden (vaírthan), tegenwoordig van (and-)vaírthi, vormen, in den kerkelijken zin, Lat. firmare.

5. Eindelijk wijzigde eene w, zich hetzij vóór, hetzij achter de vokaal bevindende, deze vokaal tot o, in komen voor kwemen (qviman); zoo, Goth. sva; dol en dolen voor dwal (Goth. dvala) en dwalen. De w (v) achter de a met deze vokaal samensmeltende verwekte o, in hooi (havi), gooi (gavi), ooi (avi), schooien (skêvjan); zoo ook in kooi (d. i. kevie) en dooi. De g smolt met a tot o zamen in boom, Goth. bagms, en de f in troosten, thrafstjan.

6. De harde o ontstond uit de Goth. áu: loon, láuns; schoon, skáuns; doof, daubs; hoonen van háuns (laag); loof, láubs; loopen, hláupan; bood (imperf. van bieden), báuth,


{==28==} {>>pagina-aanduiding<<}


enz. - Soms ging deze o in eene onvolkomen o over: los en lossen (Goth. láus en láusjan), lof nevens loof en van daar loover, dof nevens doof; dus ook in zog (zeug) en verlof of oorlof, alsmede in kocht van koopen. In lot (Goth. hláuts) kreeg de o geheel het karakter der o uit u, van daar in het meervoud loten.

Aanm. Daar het imperf. sing. van de ongelijkvl. werkwoorden, die in het praes. ie hebben (6de soort), oorspronkelijk eene harde o (áu) had, zoo is het niet vreemd, dat van die werkwoorden vormen met eene harde o afkomen: genoot van genieten, loochenen van liegen, rook van rieken of ruiken, toogen (van waar toonen voor toogenen) van tiegen (tijgen), en de uitgang loos van liezen.

7. Eene harde o is voorts ontsproten uit de harde e (Goth. ái) in ooit van áiv, en of, Goth. aith(-thau), alsmede in verscheidene woorden, die stamvormen zijn van het imperf. sing. der ongelijkvl. werkwoorden van de 5de soort (met ij in het praes.), hetwelk oudtijds de vokaal ái bezat; zoo behoort snood tot snijden, glooien tot glijden, strook tot strijken, stroopen tot het Hgd. streifen, schroom tot schreien (of eigenlijk schrijen, vergel. het Eng. skream) en stroom tot strijden (Eng. to stride, ons schrijden). De m in de laatste twee woorden is de afleidingsuitgang. Deze o is onvolkomen in strop en rot in de beide beteekenissen (van rijten).

Aanm. Men vergelijke de imperfekten van de ongelijkvl. werkwoorden dezer soort in het Engelsch: wrote, rose, drove enz. van to write, rise, drive, en voorts whole, d. i. gehael, en holy, d. i. heilig, in welke laatste woorden dus mede de harde e (ei) in o is verkeerd.





§ 9. De OE.


1. Deze vokaal is doorgaans de Goth. ô: stoel, stôls; ik voer, fôr; bloem, blôma; ik zwoeg, svôgja; boek, bôka; broeder, brôthar, enz.

2. Verscheidene woorden, die bij ons oe hebben, vertoo-
{==29==} {>>pagina-aanduiding<<}
nen in hun Gothischen vorm áu: roer, ráus; (be-)zoedelen, sáulnôn; boer van báuan.

Aanm. De Goth. áu moest eerst in eene lange volkomen ú (onze latere ui, vóór de r en w: u) overgaan, wilde zij in staat zijn de oe op te leveren (zie § 14. 2.). Van daar de afwisseling tusschen oe en ui (u) in snoeven en snuiven, snoet en snuit, knoest en knuist, spoegen en spuigen of spuwen, kloen en kluwen, boer en (na- buur, loeren en gluren.

3. De oe is, eindelijk, vooral in vreemde woorden, niet anders dan de volkomen o: snoeien voor snooien van snijden (vergel. § 8. 7.), (uit-)roeien nevens rooien, (be-)sproeien van spreiden (de ei of harde e toch levert o, zie t. a. pl.); rumoer, Lat. rumor; Moezel, Mosella; aalmoes, Grieksch ἐλεηυοσύνη paveljoen, schorpioen, pioene enz.





§ 10. De EI.


1. Deze klank beantwoordt aan de Goth. ái, die anders doorgaans eene harde e oplevert (zie § 6. 4.): rein, hráins; scheiden, skáidan; arbeiden, arbáidjan; geit, gáitei; weit, hváiteis; heide, háithi; leiden, láithjan.

2. Voorts is ei in eenige woorden ontstaan uit de versmelting eener g met de voorgaande e, vooral vóór den klank el. Dus staat dweil voor dwegel van dwegen of dwagen, steil voor stegel van stijgen, zeil voor zegel, peil en teil voor pegel en tegel, zeis of zeisen voor zeegs en zeegsen van zijgen (als reeks van rijgen), zeide en leide voor zegde en legde.

Aanm. Meid ontstond uit maged (maagd), brein uit bragen (in Drenthe nog gebezigd), nadat de a door Umlaut in e was veranderd, even als Meinhard van Magin, kracht, en Reinhard van ragin, raad, beleid.

3. De ei is een vorm van den Umlaut uit a (vóór nd of ns) in einde, Goth. andi; deinzen van thans, imperf. van thinsan, trekken, en peinzen, Fransch penser (met als a uitgesproken e); grein, Lat. granum. Voor de l heeft de Umlaut uit


{==30==} {>>pagina-aanduiding<<}


a deze gedaante in feilen nevens falen, in veil (klimop), bij Kiliaen ook vaele; dreylgast, voor draalgast, bij Kiliaen, een die door dralen den gastheer noopt hem ten eten te houden, tafelschuimer; en vóór de r in de schrijfwijze heir voor heer, meir voor meer.

Aanm. Deze ei vóór de r in heir en meir mag evenwel niet uitgesproken worden even als de ei, die uit de Goth. ái is ontstaan: deze laatste toch kan vóór de r niet anders uitgesproken worden dan door tusschenkomst eener toonlooze e: zoo zeggen wij Beieren, niet Beiren.

4. In den uitgang van bastaardwoorden vervangt ei de Fransche ai, ée, é, uit Latijnsche a: fontein, domein, Romein, paleis, karwei (corvée), majesteit, pleisteren (paître).





§11. De IJ.


1. Deze letter vervangt in de meeste gevallen den Gothischen tweeklank ei: wij, veis; vrij, freis; wijle, hveila; schijnen, skeinan; ik drijf, dreiba; lijk, leik; twijfel, tveifl.

Aanm. 1. De Gothische ei leverde aanvankelijk eene open i. Deze uitspraak heeft de ij in het Hollandsch in verscheidene woorden behouden, te weten, in ijdel en dus ook in ijlen (raaskallen) voor ijdelen, nijver, ijp, knijzen, zijpelen.


Aanm. 2. Ten onrechte schrift men ijselijk. Het behoorde eiselijk te worden geschreven, daar dit woord stant voor egislijk van het Goth. agis, vrees. Omgekeerd schrijven wij dreigen en beiden voor drijgen (threihan) en bijden (beidan).

2. De ij is uit de korte Goth. i ontstaan in bij, bi (in bijzonder spreekt men de ij nog als i uit); zij (voornw. vrl. enk.), si; vijf, fimf; wij zijn, gij zijt, ik zij, sijum, sijuth, sijáu; vrijen, frijôn; vijand, fiands; bij (insekt), waarschijnlijk van een Oudd. pija; mij, mis (dat.) of milk (accus.).

Aanm. I. Men ziet, dat de i ín ij kon overgaan, waar zij of het woord eindigde, of achter haar een konzonant (meest j) wegviel. Behoeft het woord, waarin deze ij uit i voorkomt, den klemtoon niet, zoo treedt eene toon-looze e voor de ij in de plaats: ze en me voor zij en mij, en be in de samenstelling voor bij. Ook voor wij zegt men zonder klemtoon we, en voor gij, ge. Dit gij in gemeenzame tsal jij, is Goth. jus, van welken


{==31==} {>>pagina-aanduiding<<}


vorm de uitgang door eene toonlooze e vervangen werd (je), die wegens den klemtoon in ij verkeerde.


Aanm. 2. Uit versmelting van de g met i ontstond de ij in Wijnand voor wignand, van vigs, strijd, en nanthjan, moedig zijn, alsmede in vijl, Oudd. figila, en in zijgen, sigan (de g in den tegenwoordigen vorm des woords is na het ontstaan der ij, als het ware, teruggekomen).


Aanm. 3. Door vevwarring der ie met i, is de ie in ij veranderd in tijgen (trekken) voor tiegen, Goth. tiuhan, en kijven, Oudd. chiuwan; waarschijnlijk ook in brij van priuwan (koken).

3. In woorden, uit vreemde talen overgenomen, beantwoordt ij aan i: kastijden, châtier; dus ook in radijs, patrijs, kronijk, bijbel, venijn (Fr. venin), prijs. Wat den uitgang ij in sommige vreemde woorden aangaat, hij ontstond uit den Latijnschen uitgang ia, wanneer in den Nederduitschen vorm des woords de uitgang den klemtoon tot zich trok: melodij, harmonij, poezij.

Aanm. 1. Terwijl de Lat. uitgang ia bij ons slechts ie kan opleveren, waar in den Nederl. vorm des woords de uitgang den klemtoon niet tot zich. trekt (zie § 7. 10.), kan men. waar de uitgang den klemtoon vordert, ij schrjjven, al is het ook, dat men de ij als ie uitspreekt. Eveneens kan men katholijk, fabrijk, muzijk, kronijk schrijven, al verkiest men ook hier de ij als ie uit te spreken; maar moet men adjektief, substantief met ie schrijven, daar in deze woorden de klemtoon niet op den uitgang rust.


Aanm. 2. In dozijn beantwoordt de ij aan de Fransche ai, in pijn aan de Fransche ei.





§ 12. De EU.


1. Deze klank is in verreweg de meeste woorden door klank-verandering (Umlaut) uit eene zachte Tolkornen o ontstaan, Dus in reuk, deuk, beuren, scheur, vleug, vleugel, sleutel, beugel, teugel, in welke woorden de vokaal ontslaan is uit de o der verled. deelwoorden van de werkw. rieken, duiken, het oude beren (baíran), scheren, vliegen, sluiten, buigen en tijgen (tiegen), Veulen luidt Goth. fula; deur, daúr; heugen, hugjan; keutel is een diminutief van koot (voor het oude quat, volgens § 8. 5.), beul staat voor beudel voor bode, beun in


{==32==} {>>pagina-aanduiding<<}


beunhass komt van bodem (Hoogd. Bühne). Vandaar de afwisseling tuscchen eu en o in leugen en logen, scheut en schoot (schot), speuren en sporen (werkw.), jeuken en joken, leur en loor (in te loor), leur en lor, kneukel en knokel, teug en toog, kreuken en kroken, bleu en blode, geut en goot, neut en noot, sleuren en sloren, spreuk en sprook, steuren en storen.

Aanm. Soms is eu eene klankverandering van de harde o, dus in verheugen van hoog, zeug van zog voor zooge; dus ook, zoo het schijnt, in breuren en vreugde. Eene klankverandering van oe is de eu in beuk nevens boekweit, en geneugte van genoeg. Zoo zeggen wij ook beurs voor het Fransche bourse, terwijl anders de Fransche klank ou, als in kleur en fleur, eu oplevert. Eu is ontstaan uit eene onvolkomen o of u, in dreumel, deun en preutelen, nevens drommel, dun on pruttelen.

2. De eu is door klankverbastering ontstaan uit e, hetzij deze e uit i of uit a ontstaan was, in leunen, sneuvelen van sneven, heur voor her of haar, neus en reus, alsmede in de platte taal: teugen, zeuven, speulen en veul, voor tegen, zeven, spelen en veel. Nevens treuzelen bestaat een oudere vorm trijzelen, hetgeen een trezelen als overgang onderstelt. In zeulen (voor zeelen, d. i. aan een zeel trekken) is de eu uit eene harde e ontstaan.





§ 13. De U.


1. Dit vokaalteeken, hetwelk, behalve de straks te vermelden uitzonderingen, slechts een onvolkomen klank voorstelt, is, in de eerste plaats, een andere vorm van den Umlaut der o of Goth. u: dulden, Goth. thulan; hullen, huljan; kunne, kunî; lust, lustus; vlug van vliegen (vloog, gevlogen); gulden van gold (goud); zulk voor zoolijk; uitbundig van uitbond (Hoogd. Ausbund). Vandaar nog de afwisseling tusschen u en o in bulster en bolster, bunder en bonder, bunsing en bonsing, drup en drop, druk en drok, grut en gort, juk en jok, musch en mosch, plunderen en plonderen, slur-
{==33==} {>>pagina-aanduiding<<}
pen en slorpen; bijna geheel verouderd zijn thans borger en konst voor burger en kunst.

2. In verscheidene woorden is de u door klankverbastering uit e of i ontstaan: bun nevens ben, hun nevens hen, spul voor spel, durk nevens drek, lus en lis, munt, Lat. mentha; gunder voor ginder, fulp en felp, runnen voor rennen, run en rund voor rind, schulp en schelp, luttel voor littel (Eng. little, Goth. leitils, i uit ei zie § 7. 3.). Zoo komt blusschen van lesschen, wulpsch van welp, runsel van rinnen.

Aanm. 1. In zuster voor zwister (Goth. svistra) en tusschen (Hoogd. zwischen) van twee, is de i (e) door den invloed der verloren w tot u gekleurd.


Aanm. 2. In brummel van braam, lummel van lam, gruppel nevens greppel van grep (Hoogd. Graben), stug nevens steeg (d. i. stadig), en pruttelen van praten, is de u een vorm van den Umlaut uit a.

3. In eenige woorden is de u een onvolkomen oe of ui (ie); dus in gerucht van roepen, in luchter van luchten en dit van licht (liuhath), bukken van buigen, kluft en klucht van klieven, sukkelen, van ziek, en snuffelen van snuiven.

4. De onzuivere vokaal u komt niet voor dan vóór de r, door geene andere konzonant gevolgd, en vóór de w. Zij is één met den klank ui (zie § 14.), die vóór de enkele r en de w dezen vorm (u) behield.

Aanm. Slechts in de voornaamwoorden u (voor uw) en uw en in den uitgang der werkwoorden weduwe, zwaluw, schaduw, peuluw, zenuw en geluw heeft de onzuivere vokaal u een anderen oorsprong. U luidt in het Goth. izvis, uw, izvar. Uit deze vormen ging eerst de zachte sisklank z verloren; daarop verloren zij den uitgang. Zoo bleef alleen iw over, en wijzigde de v (w) de voorgaande vokaal tot u. Vandaar de vorm uw voor het persoonl. zoowel als het bezitt. voornw.; het eerste verloor later zijne w en er bleef alleen u over. In den uitgang dier naamwoorden is de u niets anders dan een vokaalklank om den overgang te vormen van de slotkonzonant van den stam tot de konzonant van den uitgang: een vokaalklank, die ook hier door de w tot u wordt gekleurd. Zwaluw, namelijk, staat voor zwal'we (Schwalbe), geluw voor gel'we (gelb), weduwe voor wed'we (Hoogd. Wittwe): de u toch in het Goth. viduvo ging in ons dialekt spoedig verloren.





§ 14. De UI en de onzuivere vokaal U.


1. Deze klank is ontstaan uit de Gothische u, doch slechts


{==34==} {>>pagina-aanduiding<<}


daar waar deze vokaal in het Oudduitsch in een lange u (û) was overgegaan: ruim, Goth. rums, Oudd. rûm; duif, dubô, tûba; bruid, bruths, prût; huis, hus, hûs; duizend, thusundi, dûsunt; nu (= nuw), Goth. nu, Oudd. nû.

2. Uit de Goth. áu is eerst Oudd. û, vervolgens ui ontstaan in zuil, sául; luiden (lieden), meerv. van het Goth. láuths; muil, waarschijnl. Goth. mául (verg. moel of smoel, § 9. 2. Aanm.); guichelen nevens goochelen, en gebuur van báuan.

3. Ten derde beantwoord ui aan de Goth. iu, die daartoe eerst, als in eene menigte Oudd. woorden plaats heeft, in û moest overgaan: schuiven, skiuban; sluipen, sliupan; buigen, biugan; ik stuur, stiurja. In sommige woorden hield nevens den vorm met ui een vorm met ie stand: rieken en ruiken, kieken en kuiken, kiesch en kuisch, griezeltje van gruis, stieren en sturen, dier en duur, vier en vuur. Vandaar dan ook, dat de sterke werkwoorden met den stamklank ui (als sluiten) tot dezelfde klasse behooren met die, welke den stam-klank ie hebben (als kiezen).

Aanm. In duivel, Gr. διάβολος, en luipaard, leopardus, zien wij de vreemde lettervereeniging ia, eo, met de Oudduitsche ia en eo gelijkgesteld en, even als deze, ui opleveren. Vergelijk ook Luik (voor Ludik of Luidik) met den Latijnschen vorm Leodium.

4. In enkele woorden vervangt ui door klankverbastering de ij (Goth. ei): ruiter van rijden; sluiken, Oudduitsch slihan, Nhgd. schleichen; spuwen of spuigen, ook spoegen (§ 9. 2. Aanm.), voor spijgen, Goth. speivan; huwen van heiv (huisgezin).

5. Door versmelting met eene volgende konzonant (ch of n) is ui uit de gesloten u ontstaan in fruit voor vrucht, en kluit voor klucht, in zuiden. Oudhoogd. sundan, in muiden in den naam der steden Muiden en Arnemuiden van mond, in struikelen voor stronkelen of strompelen, in uitmuiten voor uitmunten, en in gespuis voor gespons, Hoogd. Gespenst, van spanen, lokken.

6. In vreemde woorden beantwoordt de ui aan de Latijnsche


{==35==} {>>pagina-aanduiding<<}


u, soms o en au, en aan de Fransche u, soms eau: muil, mulus; kruis, crux; struis, struthio; muur; murus; pruim, prunus; uur, hora; kruin, corona; kluis van clausus; fluit, flûte; pruik, perruque; natuur, nature; fornuis, fourneau. Alleen minuut bewaart den klank u, die anders alleen voor de r stand houdt.

Aanm. Wij zagen dat de u vóór de enkele r en de w één is met de ui vóór andere konzonanten. Ten duidelijkste blijkt dit door de waarneming, dat, waar deze vokaal door eene tusschentredende toonlooze e van de r gescheiden werd gehouden, of de w achter u in g werd veranderd, de ui in plaats der u voor den dag komt. Vergelijk luur en luier, schuren met schuier, ruw met ruig, spuwen met spuigen.





§ 15. De AU.


1. Deze klank vindt zijnen oorsprong in de Gothische klank-vereeniging aggv: blauw (voor blau - de w is aangenomen om den overgang tot den verbuigingsuitgang te vormen -), Goth. blaggvus; nauw, aggvus; op dezelfde wijze zal deze klank ontstaan zijn in lauw, grauw, (wenk-)brauw, klauw, kauw, dauw.

Aanm. Voor kauwen schreven de Ouden meestal kouwen, en deze schrijfwijze schijnt de voorkeur te verdienen.

2. In eenige woorden is au ontstaan uit versmelting eener a met eene volgende lipletter: paus, Hgd. Pabst, papa; krauwen, ontstaan uit krabben; snauwen uit snappen; klauteren (klaveren) uit klafteren. Het Latijnsche pavo maakte pauw, en na de vervanging van g door w ontstond knauwen uit knagen.

Aanm. In heraut is au uit al ontstaan (heraldus) en juist hierom herout te verkiezen (§ 16. 3.).





§ 16. De OU.


1. Deze klank is, in de eerste plaats, eene harde volkomen o


{==36==} {>>pagina-aanduiding<<}


(Goth. áu, Oudd. ô) of eene a, gewijzigd door eene w, die was aangenomen om den overgang gemakkelijk te maken tot de volgende met eene toonlooze e aanvangende lettergreep, bouwen voor boowen of booën, Goth. báuan; houwen, háuan; vrouw, Oudd. frôwa; gouw (in Henegouwen), gavi, gooi; kouw nevens kooi en kevie (Hoogd. Käfich); (aan-)schouwen, Oudd. scawon.

2. In de tweede plaats is de ou van denzelfden oorsprong als veelal de u (ui). Is derhalve de u (ui) in verscheidene woorden ontstaan uit de Goth. iu, of verbasterd uit Goth. ei, Oudd. î (ij), alzoo ook de ou. Tot de Goth. iu klimt de ou op in brouwen, Oudd. priuwan; blouwen, pliuwan (slaan); touw van tiuhan (tijgen); kouwen (kauwen), chiuwan; rouw, Oudd. riu; trouw, triuwi, en waarschijnlijk desgelijks in (waar-)schouwen nevens (waar-)schuwen, grouwen nevens gruwen, sprouw nevens spruw. Tot de Goth. ei in spouwen (spuwen, spuigen of spoegen), speivan; houwen of huwen, van heiv; wouw, Oudd. wîwo. Vergelijk ook jou van jij.

3. Eindelijk is ou ontstaan uit eene versmelting der l (vóór d of t) achter a of o (u): houden voor halden, Goth. haldan; vouwen voor volden of valden, faldan; spouwen voor spalten (van splijten); koud, kalds; boud nevens bald in balddadig; dus ook in stout, schouder, goud, hout vanwaar hols-blok, d. i. holtsblok; zout, salt; woude en zoude voor wolde en zolde; outer van altare; kouter, Lat. culter. Fout en kous komen van het Lat. fallo en calceus, doch door middel van de Fransche vormen faute en chausse.

Aanm. Louter, Oudd. hlûtar, staat in onze taal alleen: want waar ou niet door versmelting van al of ol ontstaan is, kan deze klank slechts vóór de w komen.








{==37==} {>>pagina-aanduiding<<}


Derde hoofdstuk. Over de konzonanten.




§ 17. De klanklooze, luidende en aangeblazen konzonanten.


Over het algemeen zijn deze konzonanten sedert het Gothische tijdperk onveranderd gebleven. Evenwel zijn hier regelmatige uitzonderingen op te merken. Zij bestaan, ten eerste, in klank-verschuiving, dat is: konzonanten van hetzelfde orgaan, doch of klankloos of luidend of aangeblazen uitgesproken, en dus in graad van hardheid of scherpheid onderscheiden (zie § 3. B. II. 5.), wisselen onderling. Ten tweede, in klankverspringing, dat is, konzonanten van verschillend orgaan, doch van denzelfden graad, wisselen onderling.

I. Klankverschuiving.

1. De Gothische b houdt slechts stand aan het begin der woorden. Tusschen twee vokalen gaat zij over in v; aan het eind eener lettergreep in f, welke in dit geval als eene verscherpte v moet worden aangemerkt: liban, leven; galáubjan, gelooven; háubith, hoofd; halbs, half.

Aanm. Slechts door verdubbeling kan de b in het midden der woorden stand houden: hebben, Goth. haban; bibberen van beven; zwabberen van zwijven (zweven en Hoogd. schweifen), dribbelen van draven (en dit van drijven), stribbelen van strijven (streven en Eng. to strife), kibbelen van kijven, en het oude schobben en (ver-)schubben van schuiven. Soms gaat bij deze verdubbeling de b in p over: trappen venwant met draven, huppelen van heffen (hief, geheven), greppel van graven. Omgekeerd gaat p in b over in grabbelen van grijpen; doch hier oefent voorzeker de vloeibare letter (l) haren invloed om de klanklooze p in de luidende b te veranderen. De p wisselt voorts met b in lebben, labben en flabben nevens leppen, lappen en flappen, en in slabbakken voor slap-hakken.

2. Vóór de r gaat de d aan den aanvang des woords in t over in trekken en trachten van dragen, trillen nevens drillen, trits van drie, treeft voor drievoet, trappen en trippelen van draven, trochelen voor drogelen (droelen) van (be-)driegen, troosten Goth. thrafstjan. - Als sluit-
{==38==} {>>pagina-aanduiding<<}
letter gaat de d in t over in met (mede), ont (het Goth. voor-voegsel and), zat voor zad, et in etgroen (voor ed, Goth. id, weder), ootmoed voor oodmoed (van auths, ledig, öde), en snit (snede), en, wegens de scherpheid of hardheid der voorgaande konzonant, in strafte, gemaakt enz., in nogtans (uit nog en dan) en ofte (voor ofde). Omgekeerd gaat de t, tusschen twee vokalen, in d over, in edik, naar 't schijnt voor etik, en dit voor ekit, Goth. akeits, Lat. acetum.

3. De geaspireerde tongletter (th), in het Gothisch aanwezig, is uit onze taal verdwenen (zie § 3. B. II. 5. Aanm. 2.) en vervangen door d; b. v.: that, dat; brôthar, broeder; thak, dak; mith, mede; soms door v (f): thliuhan, vlieden; thláihan, vleien; nithjis, neef; aiththau, ofde, vervolgens ofte (of).

Aanm. De aspiratie der tongletter werd somtijds door eene, hetzij zachtere, hetzij scherpere assibilatie vervangen, en zoo verkreeg men voor d (uit th) z, wanneer de assibilatie zacht, st, wanneer zij scherp was. Hiertoe brengen wij de afwisseling tusschen d en z, in zaluw nevens daluw, zuizelen nevens duizelen, kozen van een oud kweden (Goth. qithan, Eng. quoth). Voorts vergelijke men strot met het Hoogd. er-dross-eln en het Eng. throat, en stuipen (bij Kiliaen, Eng. to stoop) met duiken. - Omgekeerd toont zich de st geneigd om in d over te gaan: men denke aan dezelfde, derde, vierde, enz. (allen superlatieven). In het Eng. gaan de rangschikk. telwoorden ook op th uit.

4. De Goth. f aan den aanvang eens woords of eener syllabe is tot v verzacht: fôtus, voet; fadrs, vader; fulls, vol; ufar, over.

Aanm. De Hollandsche taal verwerpt de geaspireerde letters (f of ch) aan het begin eens woords of eener lottergreep. De woorden, die niettemin met eene f beginnen, zijn vreemde woorden, of woorden van eene hatelijke beteekenis, in welke men den vreemden tongval niet vermijdt, maar zoekt, als feeks, femelen, fezikken, fleers, flauw, fluim, folen, fratsen, futselen; of in hen straat het voorkomen der f met de eene of andere vormverandering des woords in verband: feilen staat voor dweilen, falie komt van dwaal, fluks staat voor te vlug (ter vlucht, Hoogd. im Flug), fraai voor fager (Goth. fagrs), en in fniezen en fladderen of flodderen (verwant met leuteren) is de f prothetisch. In fonkelen van vonk, en flonkeren schijnt de f eene afbeeldende kracht te hebben ter aanduiding van het schelle licht. - Slechts schijnbaar staat de f of ch aan het begin der lettergreep in oefenen, sterfelijk, weifelen, huichelen, loochenen, hier is de e ingeschoven en veranderde zij den aard der voorgaande konzonant, oorspronkelijk slotkonzonant der lettergreep, niet. Gelijk men thans, bij voorbeeld, loochenen schrijft, of eigenlijk loochnen, voor loognen of loogenen, zoo schreef men


{==39==} {>>pagina-aanduiding<<}


oudtijds ook wel eens rechenen, sechenen, voor reeg'nen (regenen), zeeg'nen (zegenen). Wafel (van weven) en luifel moeten verklaard worden als waafle, luifte. In schaffen, heffen (= schaf-en, hef-en), lach-en en dergelijke sluit de f of ch de voorgaande lettergreep. - Ook de v in veertig en vijftig komt hier in aanmerking: immers wordt hier deze letter uitgesproken als f. Dit verschijnsel staat ongetwijfeld in verband met de scherpe uitspraak der z van zestig en zeventig, en met het voorkomen eener t in tachtig (van acht) en in tnegentig (dat nog niet zelden gehoord wordt, even als vroeger tsestig). Doch vanwaar die t-klank? - In het Oudsaks. werden de telwoorden zeventig, tachtig en negentig door de lettergreep ant (in het Angelsaks. hund) voorafgegaan. Waarschijnlijk is derhalve de scherpheid der z in zeventig en de t in tachtig en tnegentig als een overblijfsel van dat voorvoegsel te beschouwen. Om den f-klank van veertig en vijftig, en de scherpe s in zestig te verklaren, dient men dan aan te nemen, dat een verkeerd gebruik dat voorvoegsel ook vóór de namen dor tienheden beneden zeventig is gaan plaatsen. Maar ook kan tot de scherpheid der v in veertig en vijftig, even als tot die der z in zestig en zeventig, de omstandigheid het hare hebben toegebracht, dat deze telwoorden gemeenlijk voorkomen voorafgegaan door het voegwoord en, vroeger ende. Zeide men nu bij voorb., twee end'veertig, zoo bekwam de d van zelve de uitspraak eener t, en de v bij gevolg die eener f.

5. De luidende verhemelteletter is thans (behoudens het aangemerkte § 3. B. II. 5. 3). Aanm. 1.) uit onze taal verdwenen. Het teeken g stelt thans eene zachte aangeblazen keelletter voor. Als zoodanig was zij eensdeels voor versmelting tot j (i) vatbaar, als in zeide voor zegde (zie § 10. 2.), en in jegens voor gegen (tegen staat voor te jegen); anderdeels kreeg zij, in dezelfde gevallen, waar de zachte aangeblazen lipletter v in de scherpe geaspir. f overgaat (zie boven: 1.), de waarde, zoo al niet het teeken, der ch.

Aanm. 1. Boeds in het Goth. ging de g over in h (ch) in zulke zwakke imperfekten en deelwoorden, in welke de verbindingsvokaal tusschen den stam en den uitgang ontbrak of bij synkope uitviel, alsmede in naam-woorden met zoodanige verbale vormen in verband staande: brahta, bracht; mahts, macht. Naar de analogie van dergelijke deelwoorden zijn gevormd: dichten, trachten, slachten, vluchten, stichten, tichten, van dijgen, dragen, slagen (slaan), vliegen, stijgen, tijgen.


Aanm. 2. Als weeke gehemelteletter was de g nauw verwant met de harde verhemelteletter k: vandaar bukken, trekken, hikken, nikken, wikken, jakkeren, van buigen, dragen, hijgen, nijgen, wegen, jagen, in vormen derhalve, wier karakter in verdubbeling der slotkonzonant van den stam bestaat. Ook lekken is Goth. láigôn. Vóór de r ging de g aan het begin des woords in k over, in krijten, Goth. greitan: hiermede vergelijke men den overgang van d vóór r in t (zie boven: 2.).

6. De k gaat regelmatig in den aanvang en het slot der


{==40==} {>>pagina-aanduiding<<}


woorden achter de s in haren geaspir. (ch) over: skip, schip; fisks, visch.

Aanm. 1. Reeds in het Goth. ging de k over in h (ch) in de boven (5. Aanm. 1.) omschreven imperfekten en deelwoorden: vaúrhta, vaúrhts, wrocht, gewrocht, van worken (werken), Goth. vaúrkjan. Zoo hebben wij ook zocht en gezocht van zoeken. Naar de analogie van zulke deelwoorden zijn gevormd: swichten, wachten en smachten van swijken, waken en smaken. Het voornw. zich, Goth. sik, vertoont mede zijne k in ch verkeerd.


Aanm. 2. Even als de k in wrocht en zocht in ch, zoo gaat in kocht en gekocht de p van koopen in f over, waarna deze f in ch overspringt (zie bened.: II. 4.). - Op dezelfde wijze als gekocht van koopen, komt verknocht van knopen, Goth. knupjan (imperf. knufta), en gerucht en berucht van roepen.

7. In plaats der t treft men in den aanvang van enkele woorden eene scherpe s aan, hetgeen aan die woorden een Opperduitschen vorm geeft. Dit is het geval met sammelen, dat slechts door letteromzetting van talmen onderscheiden is; sarren, een nevenvorm van den grondvorm van tergen; sieren, (ver-)sagen en sidderen, en het verouderde sart (Hoog. zart). Sollen (tsollen) luidde vroeger tollen, en omgekeerd top vroeger sop (tsop). In beseffen schijnt de scherpe s te danken aan den invloed der volgende scherpe f.

Aanm. Vóór eene vokaal aan den aanvang eens woords of eener syllabe kent ons dialekt over het algemeen geen scherpen sisklank (s). De woorden, die niettemin met eene s, door een vokaal gevolgd, aanvangen, zijn 1o, de zoo even genoemde, waar deze letter voor t staat; 2o, de klanknabootsende woorden sissen, sussen, suizen; 3o, eenige woorden van eene hatelijke of onedele beteekenis, bij welke men den uitheemschen tongval opzettelijk aanwendt (Zie boven: 4. Aanm.): sul, sukkelen, somp, sabbelen, sop en het daarmede in beteekenis verwante, hoezeer niet onedele, sap. - De woorden, die buitendien met eene s vóór eene vokaal aanvangen, zijn vreemde woorden, als: sabel, satijn, sergie, sergeant, soldij, singel, sundgat, van het Hodgd. zünden. - De s, die achter den stam der Kederlandsche woorden vóór eene vokaal stand houdt, is eene afteidingsletter, als in smidse, taks, reeks, rups, plaats, spies, glans, krans en in de werkwoorden hitsen en kwetsen; of euphonisch ingeschoven, als in dek-s-el, bloe-s-em, deesem voor deeg-s-em, raad-s-el enz. - Slechts schijnbaar staat de s aan het begin der lettergreep in lessen (meerv. van les) en wassen enz. Hier toch sluit de s de voorgaande syllabe. Achter eene volkomen vokaal of diphthong wordt de s in Nederlandsche stamwoorden niet aangetroffen: het behond der s van kous, struis en kruis in het meervoud strekt ten bewijze, dat het vreemde woorden zijn. In huisclijk, vreeselijk enz., eindelijk, is de c ingeschoven: zij staan voor huislijk, vreeslijk. - Van geheel anderen aard is de oorzaak van het


{==41==} {>>pagina-aanduiding<<}


voorkomen der scherpe s in samen, sedert, sommigen en soms. Hier is de scherpheid van den sisklank te wijten aan eene t, die vroeger voor de zachte s (z) dezer woorden aanwezig was: samen, sedert, soms staan voor tsamen, tsedert, tsoms, dat is, te zamen, te zedert, te zoms; sommigen staat voor tsommigen, dat is, de zommigen. Over de reden, waarom zestig en zeventig met eene scherpe s worden uitgesproken, zie I. 4. Aanm.

II. Klankverspringing.

1. De harde gehemelteletter (k) wisselt met de harde tongletter (t) binnen de grenzen onzer taal in slechts weinige voorbeelden. Zij zijn de volgende: kop nevens top, strop (van strikken) nevens strik, mak(ker) nevens maat, luiken nevens sluiten, bridse(britse) nevens broek, scheurbuik voor schorbut, kakelen nevens tateren (Eng. to tattle), rist voor rits nevens reeks, schraam (d. i. skraam, zie I. 6.) nevens straam, stroom van schrijden (d. i. skrijden), drek en durk (Eng. dirt) nevens drijten.

Aanm. 1. Vergelijkt men woorden van onze taal met verwante talen, zoo verkrijgt men meer voorbeelden, als vlak, Eng. flat; bliksem, Hoogd. Blitz; kuif, Hoogd. Zopf, dat een Nederduitsch tuif zou veronderstellen: werkelijk heeft het Gron. toef en het Eng. tuft; schrijden (d. i. skrijden), Eng. to stride; stroef, Hoogd. schroff (d. i. skroff). Kurk schijnt het Latijnsche cortex; trappe en krappe beantwoorden beiden aan het Fransche grappe, druiventros.


Aanm. 2. Soms wisselt de k met ts, hetgeen aan de uitspraak der Engelsche ch (uit Goth. k) als tsj herinnert. Dus in flik nevens flits, vitse voor wikke (boon), baartse voor bark, smetsen (in smetsbroeders, d. i. smulpapen) voor smaken en smekken, rots voor rok (Fr. roc, roche) en het oude bresten voor bretsen en dit voor (ont-)breken. Doch hier bestaat de toegevoegde s onafhankelijk van de t, hoezeer de k eerst in verband met die s in t is verkeerd.

2. Van de verwisseling der harde verhemelteletter (k) met

de harde lipletter (p) biedt onze taal de volgende voorbeelden: duiken (Eng. to dive) nevens stuipen, diep en doopen; sluiken en sluipen, lekken en leppen, stoppen van steken, snakken voor snappen (babbelen), plak voor klap, uitkippen voor uitpikken, kleisteren voor pleisteren.

Aanm. 1. Wederom verkrijgt men meer voorbeelden van dezelfde klankver-springing bij de vergelijking onzer taal met andere talen, bepaaldelijk met het Engelsch: streep, Eng. streak; slap, slack (ook behoort bij ons slaken tot slap, als lozen tot los); kiewit, pewit; kijken, to peep; zoo ook slap, Hoogd. locker, kruipen, Hoogd. kriechen. Kapel is het Lat. papilio, en schuim, Lat. spumaa.



{==42==} {>>pagina-aanduiding<<}


Aanm. 2. Slechts schijnbaar is de verwisseling van p en k, in stronkelen nevens strompelen. Hier heeft eene verwisseling plaats van den neusklank nk met m (zie § 19. 5.), en de p is slechts eene euphonische letter, achter de m aangenomen. Eveneens staan tot elkander romp en tronk, rimpelen (schrompelen) en het Eng. to shrink, rimpel en wrinkle.

3. Van de verwisseling van de harde lipletter (p) met de harde tongletter (t) bestaan slechts een paar voorbeelden in onze taal: knot voor knop of knoop (Hoogd. Knoten), en knetteren van knappen.

Aanm. De verspringende letters hebben vóór de vloeibare l de gedaante d en b, in het Nederd. baddelen (bätlen, betteln), zoo namelijk ons babbelen (prevelen) één is met dat woord.

4. De geaspireerde lipletter (f) wisselt veelvuldig met de geaspireerde keelletter (ch) in woorden als hecht voor heft van hebben (houden), gracht voor graft van graven, stift voor sticht van stijgen, nicht voor nift van neef, gehucht voor gehuft van hof, en in den uitgang achtig voor haftig van haven (hebben).

Aanm. 1. Over kocht, gekocht, verknocht, gerucht en berucht voor koft enz. zie I. 6. Aanm. 2.


Aanm. 2. Bij vergelijking van het Hoogd. en Engelsch bieden zich meer voorbeelden aan: lucht en kracht, Hoogd. Luft en Kraft; zacht, Hoogd. sanft, Eng. soft; achter en echter, Eng. after, Goth. aftarô; (op-)lichten, Eng. to lift; kluft, Hoogd. Schlucht.





§ 18. De blaasletters (Spiranten).


1. 1). Over het algemeen bleef de h in den aanvang der woorden vóór eene vokaal onveranderd aanwezig: halbs, half; haírtô, hart; hilms, helm; hana, haan enz. Vóór eene konzonant laat zij zich thans niet meer uitspreken: vandaar dat zij, waar zij zich in het Gothisch aan den aanvang eens woords vóór eene konzonant bevond, is afgeworpen (zie § 21. 2. Aanm. en § 22. 2.).

2). Op het eind eener leltergreep, of waar eene vokaal, die in het Goth. op de h volgde, later werd weggeworpen, ging


{==43==} {>>pagina-aanduiding<<}


de h in eene ch over, hoezeer hier slechts eene verandering van teeken, niet van uitspraak schijnt plaats te grijpen: thaúh, doch; daúhtar, dochter; hlahjan, lachen; liuhath, licht. Overeenkomstig den regel dat geen ch de lettergreep kan aanvangen (§ 17. I. 4. Aanm.), schrijven wij aan het eind des woords eene g voor ch, zoodra het woord vatbaar is om een uitgang aan te nemen, of eene vokaal is aangenomen vóór de konzonant, die in het Goth. op de h (ch) volgde: hoog, háuhs; toog, táuh; zwager, svaíhra.

Aanm. Als onverbuigbaar woord behoorde het bijwoord nog, Goth. naúh, met eene ch geschreven te worden.

3). In het midden der woorden tusschen twee vokalen wordt de Goth. h (ch), overeenkomstig denzelfden regel, door de g vervangen: tiuhan, tijgen: frahan, vragen; theihan, dijgen.

2. De j bleef aan den aanvang des woords onveranderd: jêr, jaar; juk, juk; juggs, jong. Slechts in gij (Goth. jus) en gene (jáins) is zij in g veranderd. - Zie over de verwantschap onzer g met de j § 17. I. 5. - Altijd komt de j aan den aanvang des woords vóór eene vokaal. Doch waar zij in het ligchaam des woords, hetzij achter eene konzonant, hetzij achter eene vokaal kwam, werd zij uitgeworpen; hlahjan, lachen; lagjan, leggen; tamjan, temmen; frijôn, vrijen (d. i. vrij-en).

3. 1). De Goth. s blijft aan den aanvang des woords vóór eene konzonant, met uitzondering der w, onveranderd: schalk, skalks; stede, staths; stijgen, steigan; spuwen, speivan; desgelijks in het midden: zuster, svistra; gisteren, gistra. Vóór eene vokaal en vóór de w neemt zij eene zachtere uitspraak en daarmede de gedaante z aan: sáian, zaaien; saíhs, zes; lisan, lezen; svarts, zwart. Deze z van het midden des woords keert, zoo de met de vokaal aanvangende lettergreep wegvalt, tot de scherpe uitspraak en de gedaante s terug: ik lees, hij leest; laars (meerv. laarzen).

Aanm. Over de scherpe s vóór eene vokaal zie men § 17. I. 7. Aanm.

2). Opmerkelijk is de overgang van s (z) in r in de volgende


{==44==} {>>pagina-aanduiding<<}


woorden: áusô, oor; láisjan, leeren; háusjan, hooren; ráus, roer; en in de comparatieven máis, meer; blindôza, blinder, enz. Nog zeggen wij verloren van verliezen, fraliusan, alsmede te loor of te leur van liezen (liusan); verkoren nevens verkozen van verkiezen; gevrozen en gevroren van vriezen; wij waren, meerv. van was, van wezen, visan.

4. 1). De Goth. v (w) hield aan den aanvang der woorden behoorlijk stand: vaírpan, werpen; vrikan, wreken; vaúrd, woord; svaran, zweren; tvái, twee; viduvô, weduwe. Soms echter versmolt zij in de volgende vokaal (zie § 8. 5.).

2). Aan het einde van den stam achter eene vokaal hield zij stand, als in spuwen, speivan; sneeuw, snáiv, of versmolt met de voorgaande vokaal (zie t.a. pl.); doch aldaar achter eene konzonant komende verdween zij, als in uhtvô, ochtend, behalve in vormen als blauw, nauw (zie § 15. 1.). De v (w) van den uitgang behielden schaduw, zwaluw, weduw enz.





§. 19. De vloeibare letters.


1. De l en r zijn onderling aan verwisseling onderhevig. Dit verschijnsel bepaalt zich echter, binnen de grenzen onzer taal, bijna uitsluitend tot de verwisseling van de uitgangen er en el, elen en eren. Zoo is vondel hetzelfde als vonder, nikkel als nikker, en zegt men stameren zoowel als stamelen, mortel en morter. Buitendien zegt men grimlach nevens glimlach, en bespeuren wij dezelfde verwisseling bij de vergelijking van pelgrim, tortel en martelen met de Latijnsche woorden peregrinus, turtur en het Grieksche martyr, en van het bastaard woord paleren met het Fransche parer.

Aanm. Vergelijk voorts wandelen met het Hoogd. wandern, veter en mazel met de Hoogd. vormen Fessel en Maser; tateren met het Eng. to tattle, en murw met mellow. Eindelijk matroos en matras met matelot en matelas; kortelas staat voor koltelas, Oudfr. coltelas (coutelas).


{==45==} {>>pagina-aanduiding<<}


2. Eveneens wisselen m en n. De m, die in het Goth. in de verbuigingsuitgangen van naam- en werkw. (1 pers. meerv. der werkw., dat. plur. der substant. en dat. sing. der sterke adjektieven) voorkwam, hield, behalve in hem (datief), nergens stand, maar ging over in n.

Aanm. 1. Eenige substantieven hebben bij ons den uitgang m, die in het Hoogd. eene n vertoonen: boezem, bodem, luim, Hoogd. Busen, Boden, Laune; omgekeerd is ons toren, Hgd. Thurm. Stem luidt Goth. stibna.


Aanm. 2. De m wisselt met w in maar voor waar (d. i. ten ware) en verwant zijn meenen en wanen. Voorts is ons week Eng. meek, mede Eng. with. Hemel luidt in het Eng. heaven; immer, ever. Hier treffen wij dus de verwisseling van m met v, welke ook plaats grijpt in schamel, het Lat. scabellum, waar de b eerst in v moest overgaan, om eene m te kunnen doen ontstaan.

3. De n verwisselt meermalen met l: knoflook staat voor kloflook (gekloven look); men zegt beide knuppel en kluppel; middel en midden is eigenlijk één; orgel komt van ὄργανον (orghene, d. Lek. Sp.), scheerling is Oudhoogd. scerninc, hemel is Goth. himins.

Aanm. Vergel. mede Scheveningen en Schevelingen, tent met het Hoogd. Zelt, slak, met het Hoogd. Schnecke, Eng. snake.

4. De ng wisselt met nd in stang en het gemeene imperf. sting van staan (standen), in naar gelang van gelanden, en in den famielienaam Ingenhous d. i. in den Huize. Meer gewoon is de verwisseling van ng (nk) en m, als in pramen nevens prangen, stam en stang, bokkem en bokking, strompelen (de p is euphonisch, zie § 17. II. 2. Aanm. 2.) en stronkelen, romp en tronk, schommelen en schongelen, bom (doos, trommeltje) en bonge. Ook behoort slim (eigenlijk krom) tot denzelfden stam met slang: slingen is in kromme bochten bewegen.








{==46==} {>>pagina-aanduiding<<}


Vierde hoofdstuk. Over de grammatische figuren.




§. 20.


1. Door grammatische figuren verstaat men de verschillende vormveranderingen, die de woorden ten gevolge van het toevallig of willekeurig gebruik ondergaan hebben of nog ondergaan. Zij bestaan voornamelijk in toevoeging of in onderdrukking van klanken vóóraan, middenin of achteraan het woord. Diensvolgens zijn er drie tweetallen grammatische figuren: de prothesis en de aphaeresis bestaan, de eerste in toevoeging, de tweede in onderdrukking van klanken vooraan het woord; de epenthesis en de synkope, de eerste in toevoeging, de tweede in onderdrukking van klanken middenin, en de paragoge en de apokope, de eerste in toevoeging, de andere in onderdrukking van klanken achteraan het woord. Voorts zijn er nog drie grammatische figuren: de ecthlipsis of elisie, die bestaat in onderdrukking van klanken tusschen de bestand-deelen van een samengesteld woord of tusschen twee woorden; en de diaeresis en metathesis, die haren grond vinden in de natuur der vloeibare letters r of l, welke medebrengt, dat zich de vokaalklank lichtelijk ter wederzijde dezer letters hooren laat.

2. De grammatische figuur heeft of nu eenmaal aan het woord eene blijvende gedaante gegeven, of hare aanwending hangt nog steeds af van de willekeur van redenaar of dichter. Is dit laatste het geval, zoo noemen wij haar eene willekeurige grammatische figuur.





§ 21. De prothesis of voorvoeging.


1. Deze figuur bestaat in de toevoeging van konzonanten vóóraan het woord. Prothesis van vokalen kent onze taal niet.


{==47==} {>>pagina-aanduiding<<}


Aanm. Bij vergelijking van stamvormen, waarvan de een met eene vokaal, de ander met eene konzonant, of de een met eene enkelvoudige, de ander met eene meervoudige konzonant aanvangt, is het, in vele gevallen, moeilijk uit te maken, of de eenvoudiger vorm al of niet de oorspronkelijke is. Doorgaans is de oorspronkelijke vorm die, welke zich door eene meervoudige konzonant vooraan het woord kenmerkt. Wij spreken van prothesis, waar blijkbaar identieke stammen nu eens met eene konzonant, dan weder met eene vokaal aanvangen, of zich nu eens met deze, dan met gene aanvangsletter vóór eene en dezelfde konzonant vertoonen, of een of meer vormen met meervoudige konzonant nevens een vorm met eene enkele konzonant aanwezig zijn.

2. De Prothesis eener konzonant heeft of plaats vóór eene vokaal, of vóór eene der vloeibare letters, l, n, r, alsmede vóór de w. De konzonanten, welke vóór vokalen worden aangenomen, zijn de neusklank n en de blaasletter h; de konzonanten, welke vóór die vloeibare letters en de w worden aangenomen, zijn de d, t, k en g, voorts de sisklank (vóór l, n, r scherp = s, vóór de w zacht = z) en soms de b en f, en vóór de r somtijds de w.

Aanm. De konzonanten l, n, r en w zijn juist die, welke in het Goth. vaak eene later verwaarloosde h vóór zich vertoonen: hláupan, loopen; hneigan, nijgen; hráins, rein; hveits, wit.

1). a. Prothesis van de n vóór eene vokaal: nauw, Goth. aggvus; nuchter van ochtend, naars voor aars, nikker nevens ikker, nadr (Goth.) nevens adder, Nachen (Hoogd.) nevens aak, naarstig (neernstig) nevens ernstig, noest nevens oest (knoest).

b. Eene prothesis der h vóór eene vokaal vertoonen het voornaamw. haar (pers. voornaamw. 3e pers. meerv. en bezitt. voornaamw., Middenhoogd. ir) en het voorvoegsel her voor er, ontstaan uit eder.

2). a. Prothesis vóór de l: links heeft slinks, en linker, slinker; luiken, sluiten; lesschen, slissen en blusschen; loeren, gluren; leuteren (eigenlijk heen en weder schommelen) heeft flodderen en fladderen, in het Hoogd. schlottern, en slap, Eng. slack en Hoogd. locker; laaije (d. i. vlam, Hoogd. Lohe), gloeijen; luier, sluier; leuk, sluik nevens zich. Vergelijk voorts rups met kruipen, sluipen met


{==48==} {>>pagina-aanduiding<<}


gluipen, slop met glop, slippen met glippen (glibberig is Eng. slippery), glijden met slede van slijden, Eng. to slide, en glijden zoo wel als slijden met lijden (gaan).

Aanm. De luidende d en b komen in fladderen en glibberig in de plaats der t en p door den invloed der volgende vloeibare r, even als in grabbelen van grijpen (zie § 17. I. 1. Aanm.).

b. Prothesis vóór de n: niezen heeft fniezen en Eng. to sneeze; nebbe, snebbe (Eng. neb of nib): nik (hik), snikken; nijgen, knikken; nijpen, knijpen; nopen, knopen; noest, knoest; het Hoogd. nagen ons knagen, het Eng. to nibble ons knabbelen nevens zich.

c. Prothesis vóór de r: ring heeft nevens zich kring en wringen; rimpel, krimpen, schrinken (to shrink) en schrompelen (Hoogd. schrumpfen); romp, tronk en stronk; rillen, drillen en trillen; kraam (gestel op schragen), het Hoogd. Schram of Schrange en Schrank; rijf (rasp) en rijven (bij Kiliaen, en Hoogd. reiben), wrijven, krabben en schrobben; grimmelen (bij Hooft), wriemelen; rekken, trekken en strekken, en evenzoo dragen, schragen; krekel (van kreken, d. i springen), schrikken (eigenlijk springen) en het Hoogd. (Heu-)schrecken (Eng. grashopper). Wortel staat voor wrotél en komt van het in het Eng. bewaarde root (ons kroot), waartoe het Hoogd. (aus-)rotten (ons rooien en (uit-)roeien) behoort, als wroeten tot wroot. Vergelijk voorts wrenschen en brinsen (hinneken) met het platd. rünsken.

Aanm. Het Eng. root is zelf door letteromzetting ontstaan uit het Goth. aúrt. - Bij de reeks: rijven, wrijven, krabben en schrobben behoort ook schrijven. Dat dit namelijk niet uit het Latijn is overgenomen, waarborgt ons de ongelijkvloeiende verbuiging.

d. Prothesis vóór de w: walm heeft nevens zich dwalm en kwalm; het oude wanen (afnemen, verminderen, vergel. het Eng. wan), dwijnen, zwijnen (verzwinden) en kwijnen; warren, dwarrelen, gelijk wars, dwars en Hoogd. quer en zwerch (in Zwerchfell en überzwerch); vagen, dwagen, vanwaar dweil, Hoogd. Quehle; wellen, zwellen en kwellen


{==49==} {>>pagina-aanduiding<<}


(Hoogd. Quelle is ons wel); wispelen, kwispelen; wanken, zwenken (Hoogd. schwanken), gelijk wenk het oude twint; wijken, zwijken, gelijk wak, zwak (Eng. weak).

Aanm. 1. Vergelijk voorts: Goth. hvarbôn met zwerven, en varjan (weren) met zwaard; Hoogd. faselen met kwezelen (Platd. quasseln), Eng. whip met zweep, en weenen met Goth. qainôn (d. i. kwainôn).


Aanm. 2. Bij vergelijking van wie (Hoogd.) met hoe, van wei met hui, en van wig met keg, moet men niet aan de mogelijkheid denken eener wisseling van de w met h of k. Hier is de h of k een spoor van de letter, die vroeger vóór de w bestond (wie is in het Goth. hvê), en achter welke de w is weggevallen.





§ 22. De aphaeresis of afwerping van letters voor aan het woord.


Deze figuur bestaat in de afwerping, nagenoeg altijd van konzonanten, voor aan het woord.

1. De aphaeresis eener vokaal bespeurt men in van voor af aan, en in het bastaardwoord spergie nevens aspergie (Fr. asperge); in de woorden nevens voor in even, nijver voor in ijver, en noest voor in oest (d. i. in den oogst). Eene willekeurige aphaeresis vertoont 'k voor ik.

2. De d der aanwijzende woorden daar en des (genitief van het lidwoord) verdween in de willekeurige vormen er en 's (in 's avonds, 's broeders enz. In de samenkoppeling van een voorzetsel met een substantief, door het lidwoord voorafgegaan, viel de d van het lidwoord weg in metterdaad, metterwoon, uitermate (voor uit der mate); dus ook in familienamen als Verwey, Verbeek, Verschuur, waar buitendien de a van het voorzetsel af (van) wegviel: Verwey toch staat voor af der weide enz. Dat de vragende woorden, die met hv beginnen, de h verloren en slechts de v (w) behouden hebben, is over-eenkomstig den regel van het verdwijnen der h vóór eene konzonant (zie § 18. I. 1).). Slechts hoe (hvê) heeft de h, die, met de v (w) vereenigd, het kenmerk der vraagwoorden uitmaakte, kunnen behouden, daar de w in dit geval met de


{==50==} {>>pagina-aanduiding<<}


vokaal des woords tot oe zamensmolt. Als willekeurige figuur, eindelijk, bezigt men 't voor het.





§ 23. De Epenthesis of inlassching.


Door epenthesis verstaat men de invoeging van klanken (konzonanten of vokalen) in het midden des woords.

I. Epenthesis van konzonanten.

1. Welluidendheidshalve tusschen twee vokalen. Waar een stam óf oorspronkelijk op eene vokaal eindigde, óf een der blaasletters h, v (w), j, verloren had, op welke hij oorspronkelijk uitging, werd, om den moeilijken overgang van de vokaal des stams tot die des uitgangs te vermijden, eene j, w of d, soms eene n, ng, g of v aangenomen.

1). Epenthesis der j.

Waar de stam op a, oe, oo, u of e eindigde, werd eene j aangenomen: ma-j-en, moe-j-en, too-j-en, lu-j-e, vle-j-en. Deze j sloot zich nauw aan de voorgaande vokaal aan, of smolt zelfs (als met u en e) met haar tot een tweeklank samen, en dus ontstonden: ik maai, ik moei, ik tooi, lui en ik vlei.

2). Epenthesis der w.

a. Waar de stam op au uitliep, werd, hoezeer de u in au oorspronkelijk zelve de konzonant w is, eene w vóór de vokaal des uitgangs aangenomen (zie § 15. 1.): flauwe, wenkbrauwen, dauwen. Deze w werd weldra als een noodwendig bestanddeel van den grondvorm beschouwd, en zoo ontstond ook in den onverbogen vorm, flauw, wenkbrauw, dauw.

b. Tusschen den stamklank u en de verbuigings- of afleidings-vokaal wordt ook eene w aangenomen, die mede in den onverbogen vorm wordt aangehouden: huwen, ruw. Deze w wijzigt veelal de vokaal en zoo wordt uw tot ou, waarachter dan weder eene w wordt aangenomen, douwen, rouw. Eveneens


{==51==} {>>pagina-aanduiding<<}


wijzigt eene oorspronkelijk ingelaschte w de stamvokoal o of a tot ou (vergel. § 16. 1.), waarachter dan weder eene w werd ingelascht: bouwen, schouwen.

c. Vervolgens dient eene ingelaschte w tot overgang tusschen den stamklank ie of e (ee) en de vokaal des uitgangs: nie-we, schree-wen. Ook hier werd de w met de vokaal vereenzelvigd en de klanken ieu en eeu ontstonden, waarachter wederom de w moest ingelascht worden, die ook in den onverbogen vorm stand hield: nieuw, schreeuwen en ik schreeuw.

3). Epenthesis der d.

Deze heeft plaats in vlieden, Goth. thliuhan; wijden, veihan; nader van na; teeder nevens teer (Hoogd. zart); belijden voor belijen; geschieden voor geschien (Hoogd. geschehen); zoedelen, Goth. sáulnon; kastijden, Fr. châtier, Lat. castigare.

4). Epenthesis der n.

Treedt achter den stam der werkwoorden doen en zien een der verbuigingsuitgangen er, ig of ing, dan wordt tusschen den stam en dien uitgang de n ingelascht: ziener, kwaad-doener, voorzienig, voldoening. Zelfs voldoenend (in godgeleerden zin) heeft deze ingelaschte n voor den verbuigings-uitgang van het deelwoord, ter onderscheiding van het gewone voldoende. - De stammen der werkwoorden slaan, gaan, staan, nemen vóór de uitgangen er, ig, ing, de konzonanten g, ng, nd weder aan, die zij bij synkope verloren hadden: slager, medestander, voetganger, volstandig, opstanding.

5). Epenthesis der ng, g en v.

Deze letters komen slechts in enkele woorden tusschen de vokaal en dien zwakken vokaalklank, welke de vloeibare r, l of n voorafgaat: zwanger nevens zwaar, mangel van malen; negen, Goth. niun; heuvel (Hoogd. Hügel) van hoog (Goth. háuhs); oven, Goth. áuhns; honger, huhrus: in de laatste drie woorden viel eerst de h uit. In hangen, Goth. hahan; vangen, Goth. fahan, en dringen, Goth. threihan (benauwen), kwam de ng tusschen de vokaal van den stam en de verbui-
{==52==} {>>pagina-aanduiding<<}
gingsvokaal, nadat eerst de h van den Gothischen vorm was weggevallen.

Aanm. In woorden en vormen van één en denzelfden oorsprong vertoont zich nu eens deze dan gene ter vermijding der gaping tusschen twee vokalen dienende konzonant. Men vergelijke kooi met kouw, hooi met het oude houwe (Hoogd. Heu), gooi met (Rene-)gouwen, dooi (Eng. thaw) met dauw, teeder met tenger, schreeuwen met schreien, nieuw mot het oude nije. Voor vlieden werd vroeger wel eens vliegen gezegd, waardoor verwarring tusschen vlieden (vluchten) en vliegen (als de vogels doen) ontstond. In andere woorden wordt de konzonant w of g, die met den slotklank v of h in het Gothisch ovoreenkomt, door eene konzonant van bloot epenthetischen aard afgewisseld; vergelijk spuwen met spijen, spuigen en spoegen; ruw en rauw met ruig, lauw en luw met lui en lij (zeemanswoovd), tooi en touw beide van tinhan (tijgen), dijgen met het oude dijden, en dreigen (eigenlijk benauwd maken) met dringen en met het oude druwen of drouwen, Hoogd. drohen en dräuen. (Aan het Goth. threihan beantwoordde vroeger drijgen met de beteekenis benauwd zijn, zie Prof. de Vries, Taalg. IX. 3. 188.). In de wandeling wordt de d op het eind eens adjektiefs weggeworpen en vóór den verbuigingsuitgang door de overgangsletter j of w vervangen: rooje wijn, goeje menschen, ouwe lui. - In gegeten (voor geëten) is tot overgangsklank tusschen de beide e's onwillekeurig de g van de eerste lettergreep gebezigd.

2. Epenthesis welluidenheidshalve tusschen twee konzonanten.

Eene stomme letter wordt ingelascht ter vermijding van den samenloop tusschen twee vloeibare lelters, tusschen eene vloeibare en eene zachte blaasletter, of eindelijk tusschen twee zachte blaasletters.

1). Verscheidene woorden, in welke de stamklank of de grondvorm op eene vloeibare letter l, n, r, eindigt, vertoonen de inlassching der luidende tongletter (d) vóór de r van den afleidings- of verbuigingsuitgang. Dit is het geval in minder, boender, elders, diender, hoenderen, beenderen, kelder (van cella, Hoogd. Keller), zolder (solarium, Hoogd. Soller), donderen (van donen), ginder, spaander. In folteren (van folen) is de ingelaschte letter eene t. De inlassching der d is tot eene vaste wet verheven, waar de stamsyllabe op eene r uitgaat: zwaarder van zwaar, hoorder van hooren.

Aanm. De inlassching heeft hier niet plaats tusschen de vloeibare letter en den uitgang er, maar onmiddellijk tusschen de vloeibare letter van den grondvorm en de vloeibare letter r van den uitgang: de Onden toch schreven: minre, hoenre, swarre en merre, niet: minner, hoener, swarer, merer.

2). De d wordt mede ingelascht tusschen n en l in zindelijk


{==53==} {>>pagina-aanduiding<<}


(voor zinlijk) van zin (welbehagen), en fatsoendelijk. - Sommigen lasschen de harde tongletter t tusschen n en l in, in eigentlijk, opentlijk, wezentlijk, gezamentlijk. In ordentelijk voor ordelijk of ordenlijk is de epenthesis der t blijvend aangenomen, desgelijks in erkentelijk.

3). Tusschen de vloeibare lipletter m en de l wordt de klanklooze lipletter p aangenomen in schrompelen (voor schromlen), rimpelen, strompelen (§ 17. II: 2. Aanm. 2.).

4). Tusschen de n van den stamklank en die van den uitgang nis wordt eene t aangenomen in erkentenis en bekentenis, terwijl wij evenwel kennis zeggen.

Aanm. In gedachtenis, gestaltenis en wellicht ook in gebeurtenis behoort de t tot den uitgang dier dubbel afgeleide woorden. In verbintenis en beeltenis behoeft geene inlassching eener t te worden aangenomen: hier behield de d van verbind en beeld de uitspraak, die zij als slotkonzonant verkregen had.

5). Tusschen de verbogen vormen mijnen, zijnen, onzen, uwen, hunnen, allen, en de woordvormen wege en halve, met welke zij eene samenkoppeling vormen, wordt de t geplaatst: mijnentwege, zijnenthalve, allenthalve enz.

Aanm. Erntfest of eerentfest voor eerenvest vertoont de inlassching der t tusschen de n en de v, welke laatste alsdan door den invloed der harde t in de scherpe f verkeert.

6). Vóór den verkleiningsuitgang je wordt eene t ingelascht, niet alleen waar het stamwoord op eene vloeibare letter, eene zachte spirant of eene ng, maar ook waar het op eene vokaal eindigt: lepeltje, kammetje, traantje, adertje, baaitje, ringetje, zwaluwtje, sleêtje, tobbetje, koetje.

Aanm. 1. Eindigt het woord op de vloeibare lipletter (m), voorafgegaan door eene volkomen vokaal of door eene konzonant, dan lascht men de klank-looze lipletter (p) in: boompje, bloempje (doch blommetje, omdat hier eene onvolkomen vokaal voor de de m gaat), darmpje, warmpjes.


Aanm. 2. Behoort de ng van het woord niet tot de stamsyllabe en wordt zij door eene toonloose vokaal voorafgegaan, zoo is de inlassching der t vóór je niet ingevoerd, maar verandert men ng in nk; dus: koninkje, niet: koningetje.

7). Onze taal verwerpt de lettervereeenigmg sr. Vandaar


{==54==} {>>pagina-aanduiding<<}


komt het, dat nergens vóór de r eene bloote s als prothetische letter is aangenomen, maar steeds st of sch d. i. sk (zie § 21. 2. 2). c.), en vandaar mede, dat wij voor stroop niet sroop, maar stroop, voor kasserol niet kasrol, maar kastrol zeggen. Ook vertoonen enkele werkwoorden, wier stam op s eindigt, vóór den uitgang ren eene ingelaschte t: pluisteren van pluizen, teisteren van teisen (Oudhgd. zeisan). Bij onbeschaafden hoort men ook asstrant voor assurant, en strevet voor servet, dat eerst in srevet verbasterd was.

3. Epenthesis tot versterking van den klank.

1). Vóór den klankloozen slotklank van den stam wordt een neusklank ingelascht: wand, Goth. vaddjus; slenteren van sleter; splinter van splijten; kinkhoest, bij Kiliaen kik-hoest (Hoogd. Keuchhusten). Is de slotklank de lipletter p, (f), zoo heeft de neusklank de gedaante m: wimpel van het Goth. veipan, omwinden; drempel nevens dorpel; pimpelmees, Nederd. pipmäiseken. Vóór de s is de neusklank ingelascht in Dinsdag voor disdag (Eng. tuesday) van den God Thys of Thyr, en in het vreemde woord peinsteren voor peisteren. In andere vreemde woorden is de inlassching van den neusklank meest vóór klanklooze konzonanten vrij veelvuldig: winket (vroeger ook wiket), Fr. guichet (welk woord oorspronkelijk Germaansch is: Oudn. vik, sluiphoek, Angelsaks. vic); rantsoen, Ital. razione; konzenilje, Fr. cochenille; komkommer, Lat. cucumis (-eris); kamperfoelie, caprifolium, chèvrefeuille; komfoor, Fr. chauffoir, en pampier, bij onbeschaafden voor papier: pamflet zal ook wel het Spaansche papeleta (blad papier) wezen.

2). Tot versterking van den slotklank (d of t) van den uitgang wordt de neusklank (n) ingelascht in ochtend, eigenlijk ochend, voor oched, Goth. uhtvô; nakend voor naked (naakt), Goth. naqaths; proppend voor (ge-)propt; borend voor borede (ten boorde): lestend (bij Hooft) of letstent, laetstent (bij Kiliaen) voor laatstede of laatsteste, verdubbelden super-latiefvorm van laat.


{==55==} {>>pagina-aanduiding<<}


Aanm. Eene r vinden wij tot versterking van den uitgang ingelascht in drossaart voor drossaat (drost), en in het bastaardwoord jaloersch, Fr. jaloux (Lat. zelosus).

4. Inlassching van verbindingsklanken.

1). a. Tusschen stam en afleidingsuitgang. Vóór de uitgangen aar (er), ier, ij, is dikwijls de n ingelascht (vóór aar soms ook l), vanwaar de uitgangen naar (laar), nier, nij ontstonden: redenaar, tollenaar, rozelaar, hovenier, valkenier, artsenij, slavernij. De n is ook ingelascht voor de uitgangen lijk en baar van bijvoegelijke naamwoorden, afgeleid van de werkwoorden doen, zien en staan: aandoenlijk, onafzienbaar, aanzienlijk, verstaanbaar.

b. De s wordt niet zelden ingelascht vóór de uitgangen el en em, waaruit de afleidingsuitgangen sel en sem ontstaan zijn, als in deksel, raadsel, bliksem, deesem (d. i. deegsem), bloesem enz.

c. Vóór den verkleiningsuitgang ke ontstond eene s om de samenstooting van de k van dezen uitgang met de k of ng van den stam te vermijden, in boekske en jongske.

Aanm. 1. De klank er in wildernis, stommerik, baverig, razernij en dergelijke is niet zonder beteekenis; hij staat in verband met den frequentatieven vorm der werkwoorden op eren. Ook de n van den uitgang nis, Goth. -assus, is geen bloot euphonische letter of verbindingsklank: die uitgang assus kwam gemeenlijk achter frequentatieve werkwoorden op inôn: vandaar de samengestelde uitgang nassus, die ten laatste geacht werd een onverdeelbaar geheel te vormen.


Aanm. 2. De s vóór den uitgang van kindsheid (niet kindschheid), en de r vóór dien van kinderlijk schijnen verbindingsklanken.


Aanm. 3. Soms treedt er een verbindingsklank vóór den verbuigingsuitgang der woorden. Van dezen aard is de n in de werkwoorden lijkenen (voor lijken), oefenen (Hoogd. üben), toonen voor toognen (van tiuhan, tijgen), leenen (van leihvan, Hoogd. leihen), en de s in de min of meer verouderde vormen smetsen, verklaarsen en aanrandsen, voor smaken, verklaren en aanranden. Ook beenen (lokken), hetwelk met het Eng. to bait en het Hoogd. beizen één is, schijnt voor beetnen te staan en het faktitief van bijten te wezen, zoodat het eigenlijk doen bijten zou beteekenen. Vóór de ingelaschte n moest de t naar de weeke d zweemen, en aldus aan synkope onderhevig worden (zie § 24. I. 1. 1).). - De s in de praeterita wist, moest enz. is ontstaan uit de behoefte om de samenstooting te vermijden tusschen de t van den stam en den uitgang van het zwakke praeteritum (de): wist, namelijk, staat voor wet'de, moest voor moet'de: vóór de s viel de slotklank (t) van den stam weg. Evenzoo is in het Latijn est en estis ontstaan uit edit en editis.


{==56==} {>>pagina-aanduiding<<}


In het Gothisch gaat ook de t des uitgangs van den 2den pers. enkelv. van den verl. tijd, waar zij achter eene d, t of th van den stam des werkwoords te staan komt, met deze in st over: báust voor báudt (van biudan, bieden); bigast voor bigatt (van bigitan, Eng. to beget); qast voor qatht (van qithan, Engelsch quoth, Oudnd. queden).

2). Tusschen de twee bestanddeelen van een samengesteld woord vindt men, soms nevens de vokaal van den oorspronkelijken uitgang van het eerste bestanddeel, niet zelden eene konzonant (n, s, l) ingelascht, bij voorbeeld: heldenmoed, ganzenei, godsvrucht, leidsman, ringelduif, schorteldoek (d. i. doek voor den rok: schort toch is vrouwenrok).

Aanm. In de taal van verschillende landprovinciën komt de verbindingsklank el tusschen de bestanddeelen eener samenstelling meer voor, als: dingseldag, mestelzwijn, slachtelbeest, kindelbier, vastelavond. De verbindingsklank er komt voor in het verouderde asscherwoensdag. Deze laatste klank komt anders nog slechts voor in zulke samengestelde woorden, van welke het eerste bestanddeel een substantief is, dat in het meervoud op eren uitgaat, als: kinderkamer, eierkoek, kleêremaker (kleedermaker).

II. Epenthesis van vokalen tusschen twee konzonanten.

1. Vóór de uitgangen lijk en loos wordt achter het stamwoord eene toonlooze e ingelascht. Dit heeft slechts dan geene plaats, wanneer het stamwoord uitgaat op eene l of r of op eene konzonant, voorafgegaan door eene toonlooze vokaal, of, eindelijk, op eene n, voorafgegaan door eene volkomen vokaal. Bij voorbeeld: onhebbelijk, radeloos, straffeloos, bedriegelijk, mogelijk, gemakkelijk, toomeloos, beminnelijk, hopeloos, vreeselijk, hatelijk, afschuwelijk; maar: heilloos, heerlijk, eigenlijk, wettiglijk, verschoonlijk. Bij de invoeging der e achter ng gaat tevens de ng in nk over, als afhankelijk, vergankelijk, ontvankelijk, oorspronkelijk, met uitzondering van de bijwoorden op lijk, van adjektieven op ng afgeleid, als gestrengelijk.

Aanm. 1. In koninklijk wordt geene e aangenomen wegens de toonloosheid van den uitgang des stamwoords, maar niettemin ng in nk veranderd.


Aanm. 2. De e in hopeloos, straffeloos en dergel. kan slechts als ingeschoven worden aangemerkt, in zoo verre de stamwoorden hoop, straf, reeds vóór de vorming dier afgeleide adjektieven gerekend worden van de e verstoken te zijn geweest, op welke zij eigenlijk uitgingen: hope, straffe.


{==57==} {>>pagina-aanduiding<<}


2. Vóór de uitgangen ling, lijn en nis wordt mede eene toonlooze e ingelascht, wanneer het stamwoord niet op eene r uitgaat. Dus zegt men: vreemdeling, zuigeling, vondeling, maagdelijn, verdoemenis, geheugenis, vergiffenis, gevangenis, belijdenis; maar: huurling, duisternis. In vonnis voor vondnis smelt de n van den stam met die des uitgangs inéén.

3. De inlassching der t vóór den verkleiningsuitgang brengt de neveninlassching eener toonlooze e mede, achter de woorden op eene vloeibare letter of eene ng, voorafgegaan door eene onvolkomen vokaal: stalletje, dammetje, spannetje, ringetje, karretje. Ook met de inlassching der t in beteekenis enz. gaat die der toonlooze e gepaard.

4. De inlassching der n vóór aar, ier en ij brengt desgelijks de epenthesis der toonlooze e mede, behalve waar vóór den uitgang ij eene r aanwezig is. Dus: tollenaar, hovenier, artsenij, maar: razenij.

Aanm. 1. Ook in minder, hoender enz., vergeleken met hunnen vroegeren vorm minre, hoenre, moet de toonlooze e als ten gevolge van de epenthesis der d ingelascht beschouwd worden, vergel. I. 2. 1). Aanm.


Aanm. 2. Ook de inlassching der n achter den stam der werkwoorden lijkenen en oefcnen bracht de inlassching eener e mede.

5. Tot dus verre zagen wij slechts eene toonlooze e ingelascht. Van de inlassching eener klinkende vokaal leveren ons een voorbeeld de woorden armoede voor armde, en sieraad voor sierde. Hoogd. Zierde (als oudt. lengde van lang).

Aanm. In armde sloot zich de d niet zoo nauw aan het stamwoord als de t (armte) zou gedaan hebben, en de tusschenruimte tusschen de lipletter m en de d werd gevuld door de lipvokaal oe, die als zoodanig met de m verwant is. Om dezelfde reden bracht in sieraad de eenigszins achter in den mond gevormde letter r de achtermondsvokaal a voort. Desgelijks werd vóór den uitgang w niet de voor deze zoo zachte spirant te weeke toonlooze e, maar de met de w verwante open u aangenomen, in swaluw, weduw; zie § 13. 4. Aanm.






{==58==} {>>pagina-aanduiding<<}


§ 24. De synkope of uitlating van klanken te midden van andere klanken.


Deze figuur bestaat in onderdrukking, hetzij van konzonanten, hetzij van vokalen.

I. Synkope van konzonanten:

1. Van konzonanten tusschen twee vokalen:

1). Synkope der d:

Deze is op te merken in de volgende woorden: graag voor gradig (Goth, grêdags), leelijk voor leedelijk (van leed), goelijk voor godelijk, kwalijk voor kwadelijk, vlier voor vlieder, blaar voor blader of bladder, kiel voor kedel, vier, Goth. fidur, roer (van een schip) voor roeder, uier voor uider, laars van leder, beul voor beudel, en beun (in beunhaas) voor beuden of boden (zolder). Als willekeurige figuur komt deze synkope voor in: leeg voor ledig, staâg voor stadig of gestadig, leêr voor leder of ladder, Goôn voor Goden, preêken voor prediken, biên voor bieden, en geboôn voor geboden, in versmaân voor versmaden, veêr en weêr voor veder en weder, schauw en weeuw voor schaduw en weduw. Soms klinkt de aanwending der synkope min of meer hard in het eenvoudige of eenlettergrepige woord, maar is zij toegelaten in de samenstelling of in den meerlettergrepigen vorm des woords: zoo zal men niet licht zeggen: vaâr, moêr, daân, maar wel: bestevaâr, moerschroef, heldendaân; niet: beên voor beden, maar wel: gebeên.

Aanm. Vroeger, zelden nog tegenwoordig, werd ook de t bij synkope onderdrukt, als ontlaân voor ontlaten, laân we gaan voor laten wij gaan, vliên voor vlieten.

2). Synkope der g, k of w:

Deze vertoont zich in slaan voor slagen, zien voor zegen (saíwan), wiek voor wegek (van wegen, vigan), biecht (Oudd. pigiht), streelen (Hoogd. streichlen) en striem of straam van strijken, ziel (sáivala) enz.


{==59==} {>>pagina-aanduiding<<}


3). Synkope der ng en nd:

Staan voor standen, en als willekeurige figuur in elkaâr voor elkander; gaan voor gangen, en, als, thans bijna verouderde, willekeurige figuur, vaân en ontvaân voor vangen, ontvangen (Verg. § 23. I. 1. 5).).

2. Synkope eener konzonant vóór eene andere konzonant.

1). Synkope van de n (m) in den stam.

Hiertoe behooren: peizen voor peinzen, bedeesd van deinzen, jeugd (jeucht) voor jeunged, bracht, dacht en docht van brengen, denken en dunken, vijf, Goth. fimf.

Aanm. Peizen staat eigenlijk voor pensen: in peinzen is ten onrechte de vokaal aangenomen, die slechts in peizen op hare plaats is, aangezien zij hier door de versmelting der n met de rokaal e was ontstaan. Dus is peizen eigenlijk een voortbrengsel van klankversmelting en in zoo verre gelijk te stellen met gevallen als zeide voor zegde, zeil voor zegel, houden voor halden, muiden voor munden, kluit voor klucht, paus voor pabs enz. (Zie § 10. 2. § 14. 5. § 15. § 16. 3.). Door een begin van versmelting, die echter niet voltrokken werd, kleurde de n de vokaal i tot ij in het verouderde kijnd, en de e (uit a) tot ij in het oude brijngen, tot i in bewind, string, of tot ei in einde, deinzen enz. (Zie § 7. 5. § 10. 3.).

2). Synkope van de h (ch) in den stam vóór eene s:

Deze bespeurt men bij vergelijking van wassen met den Goth. vorm vahsan, van zes met saíhs, os met aúhsus, mest met maíhstus, enz.

Aanm. Mes schijnt ontstaan door verlies van de t van den stam maitan (snijden) vóór den afleidingsuitgang s.

3). Synkope van den slotklank des stams n (m), b, d, g, t, r, vóór den uitgang.

Zij is aanwezig in naarstig voor neernstig, kost voor konst (konde), begost voor begonst (begon), halling voor banling, malkander voor manlijk ander, vernuft voor vernumpt en dit van vernemen, stem, Goth. stibna (in den Walew. nog stevene), wasem voor waadsem (van hvathjan), vonnis voor vondnis, deesem voor deegsem, toonen voor toognen, beenen voor beetnen (zie boven: I. 4. 1). c. Aanm. 3.) best voor betst, schielijk voor schierlijk.

Aanm. De gevallen van synkope onder 2. 2) en 3) kunnen onder den naam


{==60==} {>>pagina-aanduiding<<}


assimilatie (gelijkmaking van de eene konzonant aan de andere) begropen worden: zes ware eigenlijk zess te schrijven, en wasem eigenlijk waassem, enz. Een geval van assimilatie der volgende konzonant met de voorgaande vertoonen de thans verouderde vormen mellen en gellen voor melden en gelden, bijnen en vijnen voor binden en vinden.

4). Synkope van de d des uitgangs vóór de adverbiale s.

Men bespeurt haar in volgens voor volgends, doorgaans voor doorgaands en willens en wetens voor willends en wetends.

5). Eene synkope der r merkt men op in spuit, bij Kiliaen sprutte, Hoogd. Spritze. Werkelijk zeide men vroeger, voor spuit, waterspruit, d. i. waterscheut. Spriet, hetwelk ook met spies (d. i. spietse) afwisselt, zal mede wel ditzelfde spruit wezen, in den zin van stengel, schacht.

Aanm. Het Eng. vertoont in to speak (spreken) dezelfde synkope der r.

II. Synkope van vokalen:

1. Bij de overneming van een vreemd woord in onze taal ging niet zelden eene vokaal verloren. Dus is kraal nevens koraal, kleur voor couleur, stroop (sroop) voor siroop.

2. Synkope der vokaal van den afleidingsuitgang of van het laatste lid eener samenstelling:

Van deze synkope hebben wij voorbeelden in hoofd voor hooved (Goth. háubith); licht, Goth. liuhath; hoofd voor hovesch, aafsch voor avesch, maagd voor maged, zeil voor zegel en dergel., twaalf voor twalif, elf voor eenlif, welk voor welijk (hvaleiks), zulk voor zoolijk enz. Als willekeurige synkope behoort hiertoe de uitlating der toonlooze e in den uitgang van verbogen naamwoorden op el, er, en: edle, heemlen, andre, adren, teeknen, en in de werkwoorden, wier grondvorm op dezelfde klanken uitgaat: versaamlen, staamren, reeknen; der toonlooze i in de verbogen vormen der adjektieven op ig door r of l voorafgegaan: vuurge, zaalge, en in de werkwoorden op ligen: zaalgen, heilgen; der a in de verbogen adjektieven op baar: vruchtbre. De vóór de uitgangen ling, loos, lijk en nis ingelaschte e is voor verwaarloozing vatbaar: vreemdling, hulploos, vriendlijk, droefnis. De weglating der e vóór den uitgang naar is doorgaans, vóór den uitgang


{==61==} {>>pagina-aanduiding<<}


nier (vermits hij van den hoofdtoon voorzien is) altijd te hard.

3. Synkope der vokaal van den verbuigingsuitgang:

Zij is voorhanden in den derden pers. enkelv. en den tweeden pers. van den tegenw. tijd aantoon. wijze, en bij ongelijkvl. werkwoorden ook in den tweeden pers. van den onvolm. verled. tijd: hij, gij leest, lisith; hij, gij hoort, háuseith; gij laast, lêsuth. Voorts verviel overal de verschillende vokaal (ái, i, ô), die zich in het Goth. tusschen den stam en den uitgang van het imperf. en verl. deelw. der zwakke werkwoorden vertoont: háusida, hoorde; háusiths, gehoord.

Aanm. 1. Bij werkwoorden, wier stam op t uitgaat, valt, na het onderdrukken van de vokaal des uitgangs, de t van den stam met de t of d des uitgangs samen. Bij werkwoorden op d valt de d des deelwoords met de d des stams samen: gij, hij acht voor achtet, geacht voor geachted; gij zat voor zatet; aanvaard voor aanvaarded.


Aanm. 2. In het meerv. van het imperf. der zwakke werkwoorden is bovendien nog eene geheele syllabe uitgevallen: wij hoorden, gij hoordet, zij hoorden, háusidêdum, háusidêduth, háusidêdun.





§ 25. De paragoge of achteraanvoeging.


1. Deze figuur bestaat in de toevoeging eener konzonant achter den slotklank eens woords of woordstams.

2. 1). Vooreerst wordt eene klanklooze of luidende konzonant achter de vloeibare slotletter gevoegd. Is deze vloeibare letter eene der tongletters l, n of r, zoo is de paragogische letter de tongletter d of t; is zij de vloeibare lipletter m, zoo wordt de p achteraan gevoegd. Aldus wordt de d of t aangevoegd in niemand uit nie en man, in ten mijnent, ten uwent enz. voor ten mijnen enz., in erwt, Angelsaks. earfan, Lat. ervum, en in den stamvorm van de werkwoorden branden (brinnan), zwinden (zwijnen, dwijnen), dulden (thulan); de p, in ramp, van Goth. arman, en romp nevens tronk.

2). Achter de geaspireerde keelletter wordt eene t aangevoegd in nochte voor noch, placht voor plag, gedrocht voor gedrog van (be-)driegen.


{==62==} {>>pagina-aanduiding<<}


3). Eene paragoge der t achter eene vokaal vertoonen: ooit en nooit van aiv (eeuw), en der n: schoen, Goth. skôhs; toen nevens doe, en traan, Middenhoogd. Trähe.

Aanm. In walmt (bij Hooft) voor walm, en donst (bij Vondel) voor dons, schijnt de t het karakter van een afleidingsuitgang te hebben. Langst voor lang heeft den schijn van een superlatiefiutgang.





§ 26. De apokope of afwerping van klanken aan het eind des woords.


Bij apokope gaat of eene enkele letter of de geheele laatste lettergreep verloren.

1. Apokope van enkele letters.

1). Apokope van den vormingsuitgang van zelfstandige naamwoorden, of van de vokaal des verbuigingsuitgangs van naamen werkwoorden:

Men bespeurt haar bij vergelijking van den tegenwoordigen vorm van sommige woorden met hunnen vorm in het Gothisch; zoo is erf, arbi; oog, áugô; bed, badi; dood, dáuthus; lid, lithus; vloed, flôdus; leeraar, láisaris. De vokaal van den verbuigingsuitgang is vervallen in den genit. plur. der zwak verbogen substantieven: hananê, der hanen, en in den nomin. en accus. plur. der onzijdige zwakke zelfst. naamwoorden: haírtôna, harten. Voorts in sommige verbogen vormen der voornaamwoorden, b. v. imma, ina (dat. en accus. sing. masc.), hem, en in verbogen vormen der adjektieven, bij v. blindana (accus. sing. masc.), blinden; blindáizê (genit. plur. masc. en neutr.), blinder. Alsmede in den eersten pers. sing. praes. indic. der werkwoorden: lisa, ik lees; háusja, ik hoor; in den 1 en 3 plur. praes. en imperf. subjunct.: lisáima, lisáina, lêseima, lêseina, en in den imperatief, van de zwakke verbuiging: háusei, hoor. Eindelijk in de imperfekten bracht, dacht, kocht, docht, mocht, moest, wist, voor brachte, enz., moeste enz. en in deed voor dede. - Bij sommige substantieven is de apokope nog


{==63==} {>>pagina-aanduiding<<}


willekeurig, daar men tevens krib, eb, eg, pad, ziel, spraak, taal, asch, hoop enz. en kribbe, ebbe, egge, padde, ziele enz. kan zeggen. Zelfs de e van den 1 pers. in het praes. indic. blijft niet noodwendig weg: ik leze, herzegge, geloove.

2). Apokope van eene konzonant:

Zee, Goth. saiv (d. i. zeeuw), lam en dom, Goth. lamb en dumb. Gezin voor gezinde (van sinth, weg: gezinde is eigenlijk een die met ons den weg gaat, gezel); lijn (koord) voor lijnd = lint. Even zoo is de d van den uitgang van den 3 pers. meerv. van het praes. indic. verloren gegaan: lisand, zij lezen. - De slotklank kan, door middel eener willekeurige apokope, weggelaten worden in de op den stamklank eindigende vormen van zulke werkwoorden, wier stam op eene d, van eene vokaal voorafgegaan, eindigt: ik hou, lij voor ik houd, lijd; ik lee, glee, voor ik leed, gleed; zoo zegt men ook deê voor deed.

Aanm. Kweê(peer) staat voor kweed (vgl. Hoogd. Quitt), het Fransche coing voor codoing, Ital. cotogno, malum cotoneum of cydoneum.

2. Apokope van de geheele laatste lettergreep:

Deze is vervallen in woorden als zoon, sunjus; heer(-leger), harjis; ster, stairno. Ook verviel de laatste syllabe in het voorz. om (omme), Oud. umpi, en en (ende), Oudd. anti; alsmede de uitgang ata, het kenmerk van den sterken onzijdigen vorm der adjektieven: blindata, blind. - Willekeurig is de apokope der laatste syllabe van de substantieven en adjektieven: steê, heî, bô, spâ, gâ, blij, moe, voor stede, heide, bode, spade, gade, blijde, moede; van het bijwoord meê voor mede, en van de imperf., die, hoezeer zwak, niettemin eene vokaal hebben, van die des praesens verschillend: zei, lei, wou, zou en kon voor zeide enz. van zeggen, leggen, willen, zullen en kunnen.

Aanm. 1. De verwaarloozing van den uitgang e of en van verbogen adjektieve woorden als mijn moeder, mijn vader, voor mijne moeder, mijnen vader, is mede als een onwillekeurige apokope aan te merken. - Verou-
{==64==} {>>pagina-aanduiding<<}
derd is de apokope der syllabe de van qualitatieve adjektieven op d: quae lien, goe lien, voor kwade, goede lieden; doch nog wel in samenkoppeling: een kwâjongen.


Aanm. 2. Hoezeer de e in deê voor deed, steê voor stede, meê voor mede zacht is, wordt zij echter dubbel geschreven, ten einde verwarring met de toonlooze e te verhoeden.





§ 27. De elisie of onderdrukking van klanken aan het eind des woords of woorddeels ter bewerking eener nauwe vereeniging met het volgende woord of woorddeel.


Deze figuur heeft vooral plaats bij de verbinding van een woord met een voorvoegsel of met een ander woord, waarmede het eene samenkoppeling of samerismelting vormt. Zij wordt echter ook buiten de samenstelling aangetroffen.

1. De elisie bij de verbinding van een woord met een voorvoegsel of met een ander woord, waarmede het eene samenkoppeling of samenstelling vormt, heeft plaats zoo vóór konzonanten als vóór vokalen.

1). Elisie van vokalen vóór vokalen:

Hiervan hebben wij de voorbeelden in de woorden: binnen, buiten en boven voor be-innen, be-uiten en be-oven, bang voor be-ang, gunnen voor ge-unnen of ge-onnen, erbarmen (ont-fermen) voor erbe-armen, tevens voor te even, telkens voor te elken.

2). Elisie van vokalen of konzonanten vóór konzonanten:

Voorbeelden hiervan zijn: blijven voor belijven, beeld voor bleed en dit voor beleed van belijden, thans voor te hand, hoovaardig voor hoogvaardig, boogaard voor boomgaard, mevrouw voor mijn vrouw, kermis voor kerkmis, kersmis, voor kerstmis, elf voor eenlif, misschien voor 't mag schien. - Na de elisie smelt de eerste konzonant des volgenden woords met de konzonant des voorgaanden woords ineen, in: tegen voor tejegen, ter en ten voor te der, te den, toen en toch voor te doe en te doch.


{==65==} {>>pagina-aanduiding<<}


Aanm. 1. De scherpe konzonant des volgenden woords bewerkte de verharding van de d des artikels na de elisie der vokaal van dit woordje, in tschool, tfeest (voor de school, de feest). Vandaar dat deze woorden thans veelal voor onzijdig doorgaan.


Aanm. 2. De elisie van de vokaal des lidwoords had de verscherping der konzonant des volgenden woords ten gevolge in sommigen, voor de zommigen, of dzommigen, uit te spreken als tsommigen enz.; de elisie van de vokaal des voorzetsels te bewerkte de verscherping der z in samen, sedert, soms, voor te zamen, te zedert enz. of tsamen, tsedert. Na deze verscherping viel de d of t weg. Verg. § 17. I. 7. Aanm.

2. De elisie buiten samenstelling heeft alleen plaats ter vermijding eener gaping (hiatus) of onaangename ontmoeting van vokalen, en bestaat dus in de onderdrukking der vokaal van den uitgang eens woords vóór een woord, dat met een vokaal aanvangt. Bij voorbeeld: liefd' en trouw, vreugd' en hope, eerd' en minde.

Aanm. De e van den uitgang eens adjektiefs, dat vóór zijn zelfstandig naamwoord staat, is voor elisie onvatbaar: schoone avond, ruime aarde, het blauwe oog.





§ 28. De diaeresis of verdeeling van ééne lettergreep in twee.


1. De diaeresis bestaat in de verdeeling van ééne lettergreep in twee, wegens den aard eener vloeibare letter, die eenen vokaalklank voor zich vordert om gemakkelijk achter een stommen medeklinker uitgesproken te worden. - Diaeresis eener diphthong in twee syllaben kent onze taal niet.

2. Wij erkennen deze grammatische figuur, zoo wij de woorden, die in den Gothischen grondvorm uitgaan op eene vloeibare letter, door eene andere konzonant voorafgegaan, met hunnen tegenwoordigen vorm vergelijken: fugls, vogel; svibls, zwavel; ibns, even; vêpn, wapen; silubr, zilver; figgrs, vinger.

Aanm. 1. De n kan zonder diaeresis achter eene r worden uitgesproken: kern, born, barn-en, en de m achter eene l en r: helm, arm; in het Goth. ook achter eene stomme letter: bagms, boom. Onze oudere dichters veroorloofden zich ook eene syllabe, die op lm, rm, uitgaat, in twee te deelen: hellem, arrem.



{==66==} {>>pagina-aanduiding<<}


Aanm. 2. In weerwil der diaeresis behield de e in kerel (voor kerl) en perel (voor paarl) de gesloten uitspraak, welke slechts een weinig meer gerekt werd.


Aanm. 3. Onze oude dichters verdeelden ook de syllabe, die op eene l of r, door eene stomme gevolgd, uitgaat, in twee: mellek, harrep, fellep, zellef. Vondel schrijft: Hij zellef was de voorste om ellik moed te geven.





§ 29. De Metathesis of klankverplaatsing.


1. Deze figuur bestaat vooreerst in de verspringing des vokaalklanks, die de r verzelt. Bij voorbeeld: vorst van vriezen, nooddruftig van derven, Godsvrucht van vurcht (vrees), Goth. faúrhts; wrocht, Goth. vaúrhta, van werken (vaúrk-jan); hark van rikan (ophoopen), vanwaar rakelen. Vergelijk verder grut met gort, durk met drek, born met bron, dorpel met drempel, barnen met branden, berd (in te berde brengen) met bret, dertien en dertig met drie, bersten met het oude bresten (gebreken), vanwaar borst (gebrek), in aâmborstig bewaard gebleven, en stroom met storm (d. i. luchtstroom): sturmen beteekent in Zeeuwsch-Vlaanderen geuren, hetwelk door een luchtstroom veroorzaakt wordt.

Aanm. Vergelijk voorts ons vorsch met het Hoogd. Frosch, borst niet Brust, traan met Zähre, Eng. tear; vrede met Goth. gavaírthi. Bij de l is de vokaal versprongen in beeld van belijden verg. 27. 1. 2).

2. Ten tweede, bestaat dezelfde figuur in de plaatwisseling van twee bij elkander staande konzonanten, van welke de eene de r of de l is: slordig voor slodderig, hurken, Hoogd. hockern, talmen nevens sammelen; kittelen voor tikkelen (Eng. to tickle) van tikken, tokken (aanraken); naald, Goth. nêthla, Hoogd. Nadel; fraai, Goth. fagrs (Noordsch fager); patrijs voor pardrijs.

Aanm. Als fraai tot fager staat traag tot den grondvorm van het Hoogd. zögern. Voor hommel vindt men bij Kiliaen ook holm. - Gelijk de Onden zeiden ors voor ros, zoo hebben wij rampzalig (met ingeschoven p) voor armzalig van arman (medelijden hebben) - Eene ongewettigde plaatsverwisseling der p met de s bespeuren wij eindelijk in weps voor wesp, geps voor gesp en rusp voor rups. Ook vindt men wel eens gusten voor gudzen. De bestanddeelen van den uitgang sel vond men vroeger omgezet, in de vormen: sageles, stremmelis, hengeles, voor zaagsel, stremsel, hengsel.








{==67==} {>>pagina-aanduiding<<}


Tweede boek. Woordvorming.


§ 30. Inleiding.


1. De woordvorming leert de wijze kennen, waarop de taal te werk gaat om uit bestaande woorden nieuwe woorden te vormen.

2. Dit geschiedt, hetzij door vokaalverwisseling; hetzij door achter- of voorvoeging van klanken: - afleiding; hetzij, eindelijk, door verbinding van woorden tot één: - samenstelling.

De oorspronkelijke vorm, waartoe het door afleiding gevormde woord teruggebracht moet worden, heet woordstam, of, zoo deze vorm zelve als woord gangbaar is, stamwoord. - Zoo is drink in drinkbaar een woordstam; val in gevallig een stamwoord. Een woord, in zoo verre het niet is samengesteld, heet eenvoudig.

Aanm. De stam zelve heeft zijnen oorsprong te danken aan den woordwoortel. Door wortel, namelijk, verstaat men den klank, dien men aanneemt als aan eenig woord of woordvorm ten grondslag liggende.

3. Stamwoorden bestaan, even als de woordstammen, altijd uit ééne lettergreep; doch afgeleide woorden doorgaans, samengestelde woorden, in hunnen oorspronkelijken vorm ten minste, altijd, uit meer dan ééne lettergreep. Door middel van den klemtoon nu worden deze verschillende lettergrepen tot één woord verbonden. De klemtoon derhalve komt bij de woordvorming noodzakelijk in aanmerking.





Eerste hoofdstuk. Vokaalverwisseling.




§ 31.


1. De stammen der naamwoorden zijn, in het algemeen gesproken, in hunnen oorsprong werkwoorden, die, als namen van be-
{==68==} {>>pagina-aanduiding<<}
grippen of voorwerpen gebruikt, den aard van werkwoorden hebben afgelegd. - Onder de werkwoorden zijn er die gewoonlijk ongelijkvloeiend genoemd worden, dat is, zoodanige, die in zekere vormen de stamvokaal voor eene andere vokaal verwisselen. Zoo wel de vormen, welke den klinker, die voor de stamvokaal in de plaats getreden is, bevatten, als de vorm, die de oorspronkelijke stamvokaal bezit, leveren stamwoorden of woordstammen. Om derhalve de verhouding te verklaren, in welke bijéénbehoorende stammen, van verschillende vokalen voorzien (bij voorb. spraak en spreuk), tot elkander staan; alsmede om den aard te doorzien van op zich zelven staande, maar met ongelijkvloeiende werkwoorden samenhangende stammen (bij voorbeeld kwaal), dient men de regels te kennen, die de klankverwisseling bij de werkwoorden beheerschen.

2. De ongelijkvloeiende of sterke werkwoorden worden verdeeld in verschillende klassen, waarvan in het Gothisch de eerste vier in den oorspronkelijken stamvorm eene korte a, de vijfde eene korte i, de zesde eene korte u (oe) vertoont.

Aanm. 1. De overige klassen behoeven hier niet in aanmerking te komen, daar de klankverwisselende vormen der werkwoorden dier klassen geene stammen leveren.


Aanm. 2. De vorm, die de ongewijzigde vokaal, van welke de vokaal der overige stammen afgeleid is, bevat, is geenszins altijd de vorm van den tegenwoordigen tijd. Integendeel bevat bij de werkwoorden der eerste drie en der laatste twee klassen het praeteritnm de oorspronkelijke vokaal. Slechts bij de vierde bevat het praes. de stamvokaal.

Wij leeren de zes klassen van sterke werkwoorden het best door voorbeelden kennen.

1e Klasse: stal (ik stal), stila (ik steel), stulans (gestolen).

2e Klasse: band (ik bond), binda (ik bind), bundans (gebonden).

3e Klasse: gab (ik gaf), giba (ik geef), gibans (gegeven).

4e Klasse: fara (ik vaar), farans (gevaren), fôr (ik voer).

5e Klasse: stigum (praet. plur.; in het enkelv. met versterkten klank: stáig, steeg), stigans (gestegen), steiga (ik stijg).

6e Klasse: budum (praet. plur.; in het enkelv. met versterkten klank: báuth, bood), budans (geboden), biuda (ik bied).


{==69==} {>>pagina-aanduiding<<}


Lijst van stamwoorden of in afgeleide woorden aanwezige woordstammen, tot elk der zes klassen van sterke werkwoorden beboorende.

Ie Klasse.

	Bij het praeter.	het praes.	het partic. perf.
van baíran (dragen)	behoort baar en bar,		geboorte en beuren.
van breken	behoort braak,	gebrek,	brok en breuk.
van helen	behoort halm,	helm,	hol en hullen.
van kwemen(d. i. komen)	behoort bekwaam,	komst.	
van kwelen (kwijnen)	behoort kwaal.		
van nemen	behoort (toe-)name,	(toe-)neming,	vernuft.
van rikan (ophoopen)	behoort rakelen,		rook (hooimijt).
van scheren	behoort schaar,	scheerder,	scheur.
van spreken	behoort spraak,	gesprek,	sprook en spreuk.
van steken	behoort staak,	stek,	stok, stoken en stuk.
van stelen	behoort (dief-)stal,	steler,	verstolen.
van streken (bewaard in den vorm strekken)	behoort strak,	strik,	strop.
van wreken	behoort wraak,	wreker,	wrok.


IIe Klasse.

van belgen (opzwellen)	Behoort balg,		verbolgen.
van bergen	behoort	berg,	burg.
van binden	behoort band,	gebint (voor gebindte),	verbond.
van blinken	behoort blank.		
van dimpen (dampen)	behoort damp,		dompig.
van dringen,	behoort drang,		drom.
van drinken,	behoort drank,	drinker,	dronk.
van dwingen	behoort dwang,	dwinger.	
van gaírdan (omsluiten)	behoort gaarde, gard,		gordel.
van gelden	behoort	geld,	goud, gulden.
van gillen	behoort (nachte-)gaal,	gil.	
van helpen	behoort	helper,	hulp.
van hinthan (vangen)	behoort hand,		hond.
van kerven	behoort	kerf,	korf.
van klinken	behoort klank,	geklink.	



{==70==} {>>pagina-aanduiding<<}


	Bij het praeter.	het praes.	het partic. perf.
van krimpen	behoort kramp,	krimp,	bekrompen.
van sinthan (reizen)	behoort gezant.		
van slikken	behoort		slok.
van slingen (veroud.)	behoort slang,	slim, slinger,	slom (d. i. krom).
van slinken	behoort slank.		
van springen	behoort	springer,	sprong.
van stinken	behoort stank.		
van vinden	behoort	vinder,	vond.
van werpen	behoort		worp.
van werven (draaien)	behoort	wervel.	
van vilvan (rooven)	behoort		wolf.
van winden	behoort wand, wenden,	windsel.	
van wirren (Hoogd.)	behoort war en warsch,	wier.	
van wringen	behoort wrang,	ring,	wrongel.
van zingen	behoort zang.		


IIIe Klasse.

	Bij het praeter.	het praes. of het partic. perf.
van bidden	behoort	gebed en bede.
van geven	behoort gave,	gift en gever.
van lezen	behoort	les.
van liggen	behoort (toe-)lage en leggen.	
van meten,	behoort maat,	meter.
van vreten	behoort vraat,	vreter.
van vithan (binden)	behoort wade en gewaad.	
van wegen	behoort waag,	gewicht en wieg.
van weven	behoort wafel.	
van zien	behoort (in-)zage,	gezicht.
van zitten	behoort (land-)saat en zadel,	zetel en zit(-plaats).


IVe Klasse

	Bij het praes. of partic. perf.	het praeter.
van baten	behoort baat, bater,	boeten.
van dragen	behoort gedrag.	
van graven	behoort graf en greb,	groeve.
van malen	behoort maler,	mol, mul, molen, molm,
van scheppen	behoort	schop.
van slaan	behoort slag.	



{==71==} {>>pagina-aanduiding<<}


	Bij het praes. of partic. perf.	het praeter.
van staan	behoort stand,	stonde.
van varen	behoort vaart,	voer en voeren
van hvathjan (schuimen)	behoort wasem,	woede.


Ve Klasse.

	Bij het partic. perf.	het praes.	het praeter.
van bijten	behoort bete,	gebit,	bitter, beitel.
van blijken	behoort	blijk en blikken,	bleek en blaken.
van brijzen (verbrijzelen)	behoort		broos.
van dijgen	behoort dik,	dichten,	deeg en deugen.
van drijven	behoort dreef,	bedrijf, drift,	draf.
van gijpen	behoort		gapen.
van glijden	behoort gleê,	glijd(-baan),	glad en glooien.
van grijpen	behoort greep,	begrip.	
van (be-)klijven	behoort kleven,		klaveren.
van knijpen	behoort kneep,	knip,	knap.
van krijten	behoort kreet.		
van lijden (gaan)	behoort lid,		leed, leiden, loods.
van lijken	behoort	gelijk.	
van (be-)lijven	behoort	lijf,	laf.
van nijgen	behoort	nikken,	neigen.
van rijden	behoort rid,	ridder,	rad, redden, bereiden, rooi=klaar.
van rijgen	behoort reeks,	rij, riem,	rei, raam.
van rijten	behoort reet,		rot en rat.
van rijzen	behoort	rijzig,	ras, reizen.
van schrijden	behoort schred,		stroom, storm.
van schrijen (schreeuwen)	behoort schreeuw,		schroom.
van schrijven	behoort schreef,	schrijver.	
van siuvan (naaien)	behoort		zoom.
van slijden (glijden)	behoort slede.		
van slijpen	behoort sleep,	slip en slijper,	slap en sloop.
van smijden	behoort smid,	smijdig.	
van snijden	behoort snede en snit,	snijder,	snood en snoeien.
van spijen (spuwen)	behoort		speeksel, spog.
van splijten	behoort split en spleet,	splitsen,	(twee-)spalt.
van stijgen	behoort steeg en steil (stegel),	stichten,	steiger.
van stijven	behoort	stijf,	staf en stevig.



{==72==} {>>pagina-aanduiding<<}


	Bij het partic. perf.	het praes.	het praeter.
van strijden	behoort	strijd.	
van strijken	behoort streek,		strook, streelen, straam.
van tijgen	behoort	tichten.	
van wijken	behoort	wijk,	week en wak.
van zwijken	behoort	zwichten	zwak.
van zwijmen	behoort	zwijm,	zweem en zwam.


VIe Klasse.

van bieden	behoort bode en gebod,	gebied,	
van bliuvan (slaan)	behoort	blauw.	
van buigen	behoort boog, bocht en beugel,	buigzaam.	
van (be-)driegen	behoort bedrog,	bedrieger.	
van (ver-)drieten	behoort onverdroten,	verdriet.	
van driusan (vallen)	behoort	droes, droesem.	
van duiken	behoort	diep,	doop.
van druipen	behoort drop,	druip(-steen).	
van gieten	behoort goot of geut,	gieter.	
van kiezen	behoort keus,	kiezer.	
van klieven (kluiven)	behoort kloof en kluft,	kluif.	
van kruipen	behoort krocht,	kruiper.	
van liegen	behoort leugen,		loochenen.
van (ver-)liezen	behoort loor en leur,	verlies,	los en -loos.
van luiken	behoort leuk,	luik.	
van (ge-)nieten	behoort nut en genot,		genoot.
van rieken (ruiken)	behoort reuk,	ruiker,	rook.
van schieten	behoort schoot of scheut, geschut, schotel,		schoot.
van schuiven	behoort schoof,	schuif, scheef,	schoffel.
van sluiten	behoort slot, sloot en sleutel.	sluiter.	
van spruiten	behoort	spriet en spruit,	sproet.
van stuiven	behoort stof,	gestuif.	
van tijgen (voor tiegen)	behoort tocht, tucht, teugel,		touw, toom, toogen en toonen.
van vliegen	behoort vlug, vleugel, vlucht,	vlieger.	
van vlieten	behoort vlot en vloot.	vliet.	
van vriezen	behoort vorst.		
van zuigen	behoort	zuiger,	zog, zeug en zoogen.
van zuipen	behoort		zoop.



{==73==} {>>pagina-aanduiding<<}


Aanm. Ter verklaring, hoe de oorspronkelijke vokaal in het meerendeel dezer vormen is veranderd, verwijzen wij naar het 2e Hoofdst. en hoe soins de klank versprongen is, naar het 3e Hoofdst. van het 1e Boek. Zoo wordt, bij voorbeeld, in § 5. 4, en § 8. 7. de oorsprong der a en der o in de vormen, die met het praeter. der werkwoorden van de 5e kl. in verband staan, aangewezen, en zien wij uit § 6. 3, hoe scheef kan staan voor schief, hetwelk behoort bij schuiven.

3. Het verschijnsel der klankverwisseling vertoont zich ook in die woorden, welke zieh door reduplicatie of verdubbeling onderscheiden. Evenwel is dit verschijnsel hier van een gansch anderen aard. In de klankverwisseling, die wij behandelden, vormt de stam, die de klankverwisseling ondergaan heeft, een zelfstandig woord, gelijk dan ook de behoefte om eene begripswijziging uit te drukken, aan die gedaanteverandering van den stam de geboorte gaf. Bij de reduplicatie, daarentegen, vormt de oude stam een afdruksel van zich zelven, dat van voren aan den ouden stam blijft hangen, ten minste zich daarvan nimmer volkomen los maakt: ook dient deze herhaling slechts om den indruk, doorgaans van onaangenamen aard, af te beelden, dien het begrip des stams op den spreker maakt. Het zijn meestal stammen met den klank a, die deze verdubbeling ondergaan, en de reduplicatie bestaat in de herhaling derzelfde konzonanten, maar met de vokaal i uitgesproken: ziegezagen, liflafjes, ginnegappen, hiphappen, klinkklank, mikmak enz. Soms vindt men een woord met afleidings- of verbuigingsuitgang en al verdubbeld, altijd met dezelfde vokaalwisseling, kriebelkrabbelen, pritjespraatjes; ja, een enkele maal komt de afdruk van het oorspronkelijke woord tot zekere zelfstandigheid en wordt door het voegwoord en daarmede verbonden: kwips en kwaps. Deze vokaalwisseling vond men zoo geschikt om het doel, dat men daarmede voor had, te bereiken, dat men wel eens een stam misvormde, opdat hij zich tot deze wijze van verdubbeling zou kunnen leenen: rimram van rijm, gripgrap van grijp of greep, bij kris en kras van Christus.

Eene andere soort van verdubbeling, doch van denzelfden oorprong en beteekenis, is die, waarbij, zonder verandering der vokaal, de stam, met den overgang van de eerste konzonant


{==74==} {>>pagina-aanduiding<<}


in h, soms in k, herhaald wordt: harrewarren, hassebassen hikkepikken, hossebossen, kissebissen (van bissen, widl rondloopen). Ook reilen en zeilen behoort hiertoe, wanneer men in reilen niet anders te zien heeft dan de herhaling van het woord, mel gewijzigde eerste letter.







Tweede hoofdstuk. Afleiding.




§ 32. Afleiding door achtervoegsels.


De achtervoegsels moeten onderscheiden worden in min zelfstandige en zelfstandige achtervoegsels. Aan de laatste is eene bepaalde beteekenis verbonden. Zoo heeft de uitgang ster, bij voorb. in zangster, de kracht om een vrouwelijken persoon te kennen te geven, die het bedrijf uitvoert, door den stam (zang) aangeduid. Omtrent de eerste, daarentegen, is het niet mogelijk op te geven, welke eigenaardige kraclit zij tot wijziging van het begrip des stams bezitten. Zoo is, bij v., de kracht van den uitgang st in winst niet aan te wijzen. De woorden, van min zelfstandige achtervoegsels voorzien, behouden in zoo verre het karakter van stamwoorden, en worden dan ook onechte stammen genoemd.

1. 1). De min zelfstandige achtervoegsels zijn: t (te), d (de), aad, end, ond, st, s (se), m (em), ig, ie, w (uw), en, er (der), el (dle).

Voorbeelden: macht, drift, gedachte, geboorte; maagd, gloed, hemd, kind, kunde, vreugde, sieraad, ochtend, arend, avond; kunst, winst; reeks, zeis, knods, kies, aakse, smidse; galm, halm, walm, kiem, helm, molm, bloem, zoom, droom, raam, riem, toom, roem, stroom, schroom, bloesem, deesem; honig; kevie; vref (voor verw), zenuw,


{==75==} {>>pagina-aanduiding<<}


peuluw; veulen, morgen; donder (van donen), moord (voor moorder, Goth. maúrthr, Eng. murder), weder, vinger, honger; naald, d. i. nadle (Goth. nêthla, van nai-en, naaien); hemel, distel.

Aanm. 1. De woorden, wier Gothische vorm nu dezen dan genen uitgang bezit, uit eene vokaal, soms door j of v (w) voorafgegaan, bestaande, beschouwen wij niet als onechte stammen, omdat die uitgangen als verbuigings-uitgangen aangemerkt moeten worden, daar zij naar geslacht of naamval veranderen. Anderszins zonden wij niet alleen al de woorden, welke den uitgang e als vertegenwoordiger dier Gothische uitgangen behouden hebben, tot de onechte stammen hebben moeten rekenen (als rede, rathjô), maar ook dezulke, die nog slechts in de open vokaal een spoor van den voormaligen uitgang behouden hebben (als naam, namô), ja zelfs, wier uit gang spoorloos verloren is (als hand, handus; voet, fôtus).


Aanm. 2. Men meene niet, dat de uitgang van vreugde gelijkgesteld moet worden met den uitgang te, die van adjektieven substantieven vormt en oudtijds achter eene weeke of zachte letter ook de luidde (bij voorb. lengde), alsof vreugde van een adjektief vreug (Hoogd. froh) afkwam, gelijk lengte van lang. De uitgang toch van vreugde is voor apokope vatbaar: men zegt vreugd evenzeer als vreugde: de uitgang te in woorden als diepte, sterkte, is daarvoor niet vatbaar. Ook liefde blijkt uit de beteekenis een onechte stam te zijn, en dus van het werkwoord lieven, niet van het adjektief lief te zijn afgeleid.


Aanm. 3. Van sommige der als voorbeelden opgegeven onechte stammen vallen de stammen dadelijk in het oog, als van macht, drift enz.; van andere zijn de stammen moeilijk op te sporen, als van honig; van weder andere zijn zij ons uit de vroegere taal bekend: zoo komt maagd van magan, mogen, vermogen, vervolgens telen; kind van keinan, hemd en hemel van himan (bedekken), zeis van zijgen, kies van chiuwan (kauwen), knods van kneden (knudan), zoom van siuvan (naaijen), roem (voor rodem) van het Angels. hrêdan, prijzen; van andere, eindelijk, vinden wij den stam in andere Arische talen terug: zoo komt droom van Sanskr. drà, slapen; weder van Sanskr. wâ, waaien; moord van Sanskr. mr, Lat. mors.

2). Onder de woorden, van de min zelfstandige achtervoegsels t, s, w, uw, en, el en er voorzien, zijn ook adjektieven, bij voorbeeld: dicht, licht, zacht, naakt, wuft, bits, spits; murw, geluw, daluw; effen, open, eigen; ijdel, vermetel, onnoozel, edel, dartel, euvel, kreupel, kregel; wakker, donker, zeker, nijver, nuchter, schamper, bitter, mager.

Aanm. Bij de zelfstandige achtervoegsels zullen wij dezulke, die tot vorming van substantieven strekken, volkomen gescheideu vinden van die, welke adjektieven vormen.

2. De zelfstandige achtervoegsels strekken of tot vorming van zelfstandige of van bijvoegelijke naamwoorden.


{==76==} {>>pagina-aanduiding<<}


1). Tot vorming van zelfstandige naamwoorden strekken: and, dom, te, el (sel, eel), er (aar, naar, ier, nier, ster), es, heid, ij (erij, arij, nij, ernij), in, ing, k (ik, erik), ing (Hoogd. ung), ling, je, ke, lijn, nis, schap en de vreemde uitgangen aadje en, in slechts weinige woorden, et, ist en uur.

Voorbeelden: heiland, adeldom; diepte; gordel, kruimel, deksel, tooneel; spreker, leeraar, redenaar, tuinier, hovenier, schrijfster; dichteres; goedheid; voogdij, woestenij, afgoderij, huichetarij, razernij; koningin; koning; tolk, vuilik, stommerik, botterik; vergeving, vreemdeling; huisje; boekske; maagdelijn; duisternis; blijdschap; stellaadje; helmet; bloemist; glazuur.

Aanm. Benevens den uitgang aadje is ook de uitgang ij van zuiver vreemden oorsprong; doch beiden hebben het burgerrecht gekregen. De uitgang et komt slechts achter weinige Nederduitsche stammen: staket, helmet, klinket, pakket: het is een verkleiningsuitgang, die eenige overeenkomst scheen te hebben met onze verkleiningsvorm tje. De uitgang ist komt voor in bloemist en klokkenist, het eene naar het Fransche fleuriste, het andere naar organist (ook wel orgelist) gevormd; de uitgang uur, in kwetsuur, naar het voorbeeld van blessure, en glazuur, naar dat van dorure gevormd.

2). Tot vorming van bijvoegelijke naamwoorden strekken: achtig, haftig, baar, en, ig, lijk, loos, sch, zaam.

Voorbeelden: deelachtig, groenachtig, krijgshaftig, vruchtbaar, gouden, aardig, vriendelijk, zedeloos, kindsch, vreedzaam.

Aanm. Over de beteekenis der zelfstandige achtervoegsels wordt gesproken in het volgende Derde Boek, I Afdeel., 2e Hoofdst., en II Afdeel., 2e Hoofdst.





§ 33. Afleiding door voorvoegsels.


1. De voorvoegsels, die ter afleiding van woorden dienen, zijn: aarts, be, er, ge, her, on, ont, oor, ver, wan. Van deze strekken er, her, ont en ver ter vorming van werkwoorden: erkennen, herdoen, ontberen, vernemen: de naamwoorden, die van deze voorvoegsels zijn voorzien, zijn stamvormen van werkwoorden, of van werkwoorden afgeleid, als:


{==77==} {>>pagina-aanduiding<<}


erkentenis, herdruk, ontwerp, vernuft. Tot vorming van naamwoorden strekken: aarts, on en oor: aartsdom, ongeluk, oorlog: de werkwoorden, die van het voorvoegsel oor zijn voorzien, hebben aan naamwoorden hunnen oorsprong te danken, als oorlogen van oorlog, oordeelen van oordeel; geen woord, dat den aard des werkwoords bezit, duldt een der voorvoegsels aarts en on: slechts die deelwoorden, welke den aard des werkwoords opgegeven hebben, om geheel den aard van adjektieven aan te nemen, kunnen on vóór zich krijgen: dus kan men wel vormen: onpassend, ongeleerd, onverdeeld; doch niet: ongekomen, ongeslapen. Tot vorming zoo van werk-, als van naamwoorden strekken: be, ge en wan: belust, bekomen, bemannen, gebuur, gebieden, wangunst, wantrouwen.

Aanm. 1. Het voorvoegsel ant, een meer oorspronkelijke vorm van het voorvoegsel ont, komt nog slechts voor in antwoord en antwoorden.


Aanm. 2. Her in herkomst is niet het voorvoegsel, maar een bijwoord van plaats.


Aanm. 3. Enkele werkwoorden, van de voorvoegsels ont (ant) en ge voorzien, kunnen nog een tweede voorvoegsel bekomen: verontschuldigen, verontreinigen, verantwoorden, begeleiden, vergunnen voor verge-unnen Beantwoorden, veroordeelen, veroorzaken komen van de naamwoorden antwoord, oordeel en oorzaak.


Aanm. 4. Over de kracht der voorvoegsels wordt gesproken in het volgende Boek, I Afdeel., 2e Hoofdstnk; II Afdeel., 2e Hoofdst., en VI Afdeel., 2e Hoofdstuk.

2. Op de grens, die de afleiding door voorvoegsels van de eigenlijke samenstelling scheidt, staan de werkwoorden, die van voren van een bijwoord, onafscheidbaar met hen verbonden, voorzien zijn, als miskennen, voleindigen, voorzien, wederspreken, doorsteken, doornagelen, omvatten, aanschouwen, achterhalen, omwolken, overdekken, overnachten, onderscheiden. Ook in aangenaam en voornaam heeft de partikel het karakter van een voorvoegsel.





§. 34. Onmiddellijke afleiding.


Zonder eenig hulpmiddel, helzij voor- of achtervoegsel, kan


{==78==} {>>pagina-aanduiding<<}


een naamwoord of bijwoord tot werkwoord, een werkwoord tot naamwoord, een zelfstandig naamwoord tot bijvoegelijk naamwoord gestempeld worden. Er bestaat dan afleiding, vermits de beteekenis des eenen woords kennelijk van een oorspronkelijk woord is afgeleid; doch de afleiding komt zonder uitwendig woordvormingsmiddel tot stand. Dit noemen wij onmiddellijke afleiding.

Aanm. Wij spreken hier met het oog op den tegenwoordigen toestand der taal: oorspronkelijk ging de overgang van een naamvoord tot een werkwoord of omgekeerd, en van een substantief tot een adjektief niet zonder woordvormingsmiddel of ten minste zonder verandering der verbuiging in het werk.

1. Werkwoorden onmiddellijk van naamwoorden of bijwoorden afgeleid.

Zoodanig zijn: krijgen (krijg voeren) van krijg, huizen (in een huis wonen) van huis, schuimen (van het schuim ontdoen) van schuim, heelen (heel maken) van het bijvoeg. naamwoord heel (geheel), vlotten (vlot worden of vlot gaan) van vlot, pletten van plat, zegepralen van zegepraal, uiten van uit, innen van in enz.

2. Naamwoorden, onmiddellijk van werkwoorden afgeleid. Zoodanige treft men bepaaldelijk in samenstelling met andere woorden aan; bij voorb.: eerbied van eer bieden, een beeldjeskoop van beeldjes koopen.

3. Bijvoegelijke naamwoorden onmiddellijk van zelfstandige naamwoorden afgeleid.

Ook deze treft men in samenstelling met een ander woord aan; bij voorb.: een langbeen, een blaaskaak, een vierkant, enz. Dergelijke woorden worden steeds zelfstandig gebruikt.







Derde hoofdstuk. Samenstelling.




§ 35.


1. Samenstelling noemt men dat woordvormingsmiddel,


{==79==} {>>pagina-aanduiding<<}


waardoor twee of meer zelfstandige woorden tot één worden verbonden.

Elke samenstelling bestaat uit twee leden, daar zij een hoofddenkbeeld bevat, hetwelk door een bijkomend denkbeeld nader bepaald wordt. In huishond, hofhond, waterhond, drukt het woord hond het hoofddenkbeeld, het geslacht, uit, en geven de woorden huis, hof, water, de bepaling van dat denkbeeld, de soort, te kennen.

Elk der bestanddeelen van een samengesteld woord, of beide bestanddeelen te gelijk kunnen op hunne beurt samengesteld zijn; doch steeds is elk derzelve met betrekking tot het andere bestanddeel als eenvoudig aan te merken, en het geheel blijft dns altijd tweeledig. In uurwerk-maker is het eerste, in avondgodsdienst het tweede lid samengesteld, in timmermans-werktuig zijn het beide; doch niettemin is het eene ten aanzien van het andere als een ondeelbaar geheel te beschouwen.

Blijkens de aangevoerde voorbeelden bekleedt gemeenlijk het bepalende woord de eerste, het hoofdwoord de laatste plaats in de samenstelling. Ook bepaalt dit laatste woord de woordsoort, en, bijaldien het samengestelde woord een zelfstandig naamwoord is, het geslacht van het samengestelde woord. Zoo is doorboren een werkwoord, omdat boren zulks is; boomvrucht een vrouwelijk zelfst. naamwoord, omdat vrucht zulks is.

2. Benevens de eigenlijke samenstelling bestaat er ook eene oneigenlijke samenstelling, en voorts benevens de oorspronkelijke samenstelling, eene samenstelling door afleiding bewerkt.

Alleen op de eigenlijke en oorspronkelijke samenstelling is het gezegde ten volle toepasselijk.





§ 36. Oneigenlijke samenstelling.


De oneigenlijke samenstelling is niets anders dan eene samenkoppeling, en bestaat hierin, dat woorden, die in eene gram-
{==80==} {>>pagina-aanduiding<<}
matische betrekking tot elkander staan of anderszins bijéénbehooren en te zamen één zindeel vormen, tezamengenomen en aanééngeschreven worden. Hiertoe behooren:

1. Zelfstandige naamwoorden, en wel dezulke, die bestaan uit een zelfstandig naamwoord, voorafgegaan door een adjektief; bij voorbeeld: hoogepriester, hoogeschool, eigennaam, edelgesteente, blijmare, zuurkool, nieuwjaar, roodaarde, stilleven, hoogmoed, grootmeester, oudkoning, oudoom, grootvader, jonkheer, zilvergeld enz. De verbinding geschiedt hier op dezelfde wijze, als zij altijd tusschen adjektief en substantief plaats heeft, en waar de vokaal, die het adjektief kenmerkt, zoo het zich ter bepaling vóór een substantief bevindt, hier ontbreekt, is zij bij apokope (zie § 26.) onderdrukt: blijmare staat voor blijde mare, hoogmoed voor hooge moed, en nevens nieuwjaar is oudejaar in gebruik. Adjektief en substantief worden hier tot één woord tezamengevoegd, omdat bij hunne vereeniging óf een bepaalde klasse of soort van het begrip, door het substantief uitgedrukt, te kennen gegeven, óf het begrip des adjektiefs min of meer gewijzigd wordt.

Aanm. 1. Hiertoe behooren ook haverdegort, boekendegrutten, karnemelk, voor gekarndemelk.


Aanm. 2. Ook in vierschaar, d. i. de vierscharen (schragen of banken) staan de beide bestanddeelen in eene gewone grammatische betrekking tot elkaar. Dit woord staat alleen als vertegenwoordiger van die klassevan samengestelde woorden, waartoe in het Sanskr. woorden als triloki (de drie werelden), in het Grieksch als τϱινύκτιον (drie nachten), en in het Lat. als quadriennium (vier jaren) behooren. Het zelfst. naamw. handvol is eene samenkoppeling van het substantief hand en het adjektief vol, in de praedicatieve betrekking daaraan toegevoegd.

2. Bijvoegelijke naamwoorden:

1). Dezulke, die uit twee adjektieven bestaan, tusschen welke het verbindend woordje en is weggelaten, als doofstom voor doof en stom, openbaar voor open en baar, langzaam voor lang en zaam (d. i. traag, Goth. sains), kersvers, d. i. kers (kras) en versch; dapperdeftig (bij Hooft).

2). Dezulke, die bestaan uit een adjektief, voorafgegaan hetzij door een bijwoord, dat eigenlijk eene plaatselijke betrekking aanduidt, maar hier dient om de beteekenis des adjektiefs


{==81==} {>>pagina-aanduiding<<}


te versterken, als: overgroot, overoud, ingoed, doordroog; hetzij door eenig bijwoord of ander woord, dat, met het adjektief vereenigd, zoo veel beteekent als het adjektief in den superlatief: als: welzalig, weledel, welbespraakt, volzalig, algoed, aloud, allergelukkigst, of met het adjektief vereenigd eene hoedanigheid van bijzonderen aard te kennen geeft, als: overalomtegenwoordig, donkerblauw, lichtgroen.

Aanm. In de eigenlijke samenstelling doodzwak, doodziek, doodstil, heeft het bepalende woord, daar het de hoedanigheid als strekkende tot den dood of aan den dood gelijk kenmerkt, de kracht om aan die hoedanigheid den hoogsten trap toe te kennen. Vandaar dat de samenkoppeling van andere bijvoegelijke naamwoorden met dood zooveel als den superlatief dier adjektieven beteekent: doodeenvoudig, doodnatuurlijk, doodgoed, doodeerlijk, doodarm. - In sommige samenkoppelingen heeft het woord stik met zijne klankverwisselende vormen steke en stok dezelfde kracht, te weten in stikdonker, stikvol, stekdood (bij Kiliaen), stekeblind (bij Kiliaen ook stikblind en stokblind), stokdoof, stokoud. Dit stik schijnt hetzelfde woord te zijn als het Eng. steep, hetwelk wederom hetzelfde is als ons diep (vgl. § 17. II. 2.). In het Geldersch beteekent stik nog steil, dus hoog, het correlatief van diep: zoo beduidt het Lat. altus hoog en diep tegelijk. Stilziende, d. i. bijziende, is van eenigszins anderen aard: zij, die met dit gebrek behept zijn, schijnen dus genoemd te worden, omdat zij, doordien zij de voorwerpen dicht bij het oog brengen, scherp en nauwkeurig schijnen toe te zien.

3). De adjektieven dergelijke, mijnsgelijke enz., die bestaan uit den genitief eens voornaamwoords, door het adjektief gelijk beheerscht.

3. Werkwoorden:

1). De zoodanige, die uit een werkwoord bestaan met een qualitatief bijvoegelijk naamwoord of een zelfst. naamw., door het werkwoord geregeerd, verbonden. De samenkoppeling is hier ingevoerd, omdat de woorden in deze verbinding eene eigenaardige beteekenis bezitten, die bij de scheiding der bestanddeelen te loor zou gaan; hij voorbeeld, hoogachten, vrijlaten, goedmaken, grootspreken, genoegdoen. Loste men hier de verbinding op, zoo zou, bij voorbeeld, vrij laten niet loslaten, maar op iemands vrijheid geen inbreuk maken; genoeg doen niet bevredigen, maar in eene genoegzame mate doen beteekenen. Werkwoorden, met zelfst. naamwoorden samengekoppeld, zijn: waarnemen, gadeslaan (waar en gade beteekenen hier hetzelfde als acht, d. i. aandacht, in acht slaan).


{==82==} {>>pagina-aanduiding<<}


Aanm. In the woordschikking, door den hoofdzin gevorderd, wordt de samenkoppeling van al zulke werkwoorden weder opgeheven. Terwijl men in de afhankelijke woordschikking zegt: geloof, dat ik u hoogacht; dat ik hem gadesla, moet men in den hoofdzin zeggen: ik acht u hoog, of hoog acht ik u, of, in de vraag: acht ik u hoog? en ik sla hem gade. - Krijgt het bijwoord eene bepaling, die daaraan in het bijzonder toebehoort, dan wordt ook in den afhankelijken zin de samenstelling verbroken, als: verneem, hoe hoog ik hem acht, dat is: in welke mate ik hem hoog acht; hoe ik hem hoogacht, zou beteekenen: op welke wijze ik hem hoogacht.

2). De zoodanige, die bestaan uit een werkwoord met een bijwoord van plaats of omstandigheid verbonden; bij voorbeeld: aankomen, achterblijven, doorbrengen, inleggen, navolgen, uitbarsten, tusschentreden, binnensluipen, opstaan, overslaan, omslaan, tegenkomen, voornemen, voortbrengen, wegnemen, wederkomen, toesnellen, teruggeven, samenstemmen, heengaan, henengaan, afbreken, medenemen, samenstemmen, misloopen, bijéénvoegen, achterovervallen, vooruitloopen, rechtuitgaan, voorbijstreven en dergel.

Aanm. Ook hier bestaat de samenkoppeling slechts bij de woordschikking, door den afhankelijken zin gevorderd.

3). De zoodanige, die bestaan uit twee werkwoorden, van welke het eerste oorspronkelijk in den infinitief staat en alzoo van het tweede afhangt, zoo als: spelevaren voor varen spelen (dat is, gaan spelen); zoo zeide rnen oudtijds ook jagen varen, striden varen; of die beide nevengeschikt zijn, zoodat men het verbindend woordje en er tusschenin kan voegen, bij voorbeeld: spelemeien, dat is, spelen en meien, minnekozen, liefkozen (lieven en kozen), vrijwaren d. i. vrijen en waren, rinkelrooien (d. i. rinkelen, met rinkels spelen, en rooien, rondzwieren), ruilebuiten (d. i. ruilen en buiten, hetwelk mede ruilen beteekent), koekeloeren (d. i. koeken of kijken, Hoogd. gucken, en loeren), slaapwandelen (slapen en wandelen tegelijk).

Aanm. Zulke werkwoorden zijn onscheidbaar samengekoppeld: ik liefkoos, heb geliefkoosd; ik vrijwaar, te vrijwaren.

4. Deelwoorden. Met een bijvoegelijk naamwoord, bestemd om zekere omstandigheid uit te drukken, zijn samengekoppeld: doodgeboren, jonggeboren, jongstleden (voor jongstgeleden), laatstleden.


{==83==} {>>pagina-aanduiding<<}


5. Telwoorden. Alle samengestelde telwoorden behooren tot de oneigenlijke samenstelling: dertien, veertien, vijftien enz. (eigenlijk drie en tien, vier en tien enz.); tweehonderd, tienduizend enz. (eigenlijk tweemaal honderd, tweemaal duizend); anderhalf, derdehalf enz. (d. i. de andere, de derde half); allerlei, velerhande enz., hoedanige soortgetallen uit een bijvoegelijk telwoord bestaan, met de verouderde substantieven lei en hande in den genitief van het vrouwelijk geslacht samengekoppeld, en dus eene bijvoegelijke bepaling uitmaken.

6. Voornaamwoorden. Alle niet eenvoudige voornaamwoorden vormen eene samenkoppeling. Zij bestaan meestal uit het lidwoord, met een voornaamwoord vereenigd, als degene (diegène), hetgene (datgene), dezulke, dewelke, dezelve, dezelfde. Voorts: elkander (malkander), d. i. elk den ander.

7. Partikels. Onder de partikels (bijwoorden of voegwoorden) vindt men, evenmin als onder de tel- en voornaamwoorden, eigenlijk-samengestelde woorden. Alle partikels, die niet eenvoudig zijn, zijn oneigenlijk samengesteld. Wij verdeelen de hiertoe behoorende partikels in vier soorten:

1). Partikels, die bestaan uit een substantief met een vooraf-gaand bijvoegelijk woord, meestal in den genitief, als: eens-deels, geenszins, langzamerhand, middelerwijl, eeniger-mate, gelukkigerwijs, heelshuids, blootshoofds, goedertieren (thans adjektief, eigenlijk bijwoord); soms in den datief, als (van) lieverlede, allenthalve, mijnentwege, of in den accusatief, als: dewijl, eenmaal, allemaal, tienvoud, menigwerf, meermalen, altijd, somtijds en dikwijls (de s is de adverbiale uitgang); naar het voorbeeld van veelmaals, dikmaals, zijn gevormd toenmaals, voormaals.

2). Partikels, die bestaan uit een voorzetsel, gevolgd door een substantief, door een zelfstandig gebruikt adjektief of door een voornaamwoord, bij voorbeeld: onderweg, onderwijl, terwijl, terug, tegader, terstond, voorshands, integendeel, inderdaad, nademaal, naderhand, naarmate, binnenslands, bijgevolg, bijkans, uitermate, omstreeks, on-
{==84==} {>>pagina-aanduiding<<}
geveer; overal, telkens, buitengewoon (welk woord als adjektief gebruikt wordt), insgelijks, intusschen, overluid, voorzeker, voorwaar; bovendien, bijaldien, indien, opdat, omdat, nadat. Een bijwoord van plaats vervangt het zelfstandig voornaamwoord, in: vandaar, vanhier enz. Het regerende woord staat achter den naamval, in deswegens, desniettegenstaande, weshalve, derhalve, desgelijks, welluidendheidshalve, trapswijze.

3). Partikels, die bestaan uit een substantief, een voornaamwoord of een bijwoord, dat de plaats eens substantiefs vervangt, gevolgd door een bijwoord, dat als bepaling van een nevensgaand of daarbijgedacht voorzetsel moet beschouwd worden. Bij voorbeeld: stroomaf, bergop, jaarin - jaaruit, hiertoe (d. i. tot hiertoe), daaraf (d. i. van daaraf), daarboven, daarentegen, voorwaarts, daarheen, daarop, hiermede, hemelwaarts (d. i. te hemelwaart), derwaarts, enz.

4). Partikels, die bestaan uit twee bijwoorden, van welke het eene de beteekenis van het andere versterkt of vollediger maakt. Bij voorbeeld: weleer, veeleer, voorheen, wellicht, evenwel, hoewel, rondom, rechtuit, volop, kortom, kort-af, middenin, daarhenen, doorheen, vooraan, achterover, voortaan, bovenop, voorbij, vooruit, alzoo, alhier, alsnog, almede, zoowel, zoodra, nogtans. Uit een voegwoord, door een bijwoord gevolgd, bestaat ofschoon; uit een bijwoord, door een voegwoord gevolgd, bestaat zoodat.

Aanm. Tenzij is eene samenkoppeling van drie woorden het en zij, d. i. het zij niet. Over eenige samenkoppelingen, ten gevolge eener grammatische figuur ontstaan, is gehandeld in § 22. § 24. I. 2. 3). II. 2. en 27. I. 1). 2).





§ 37. Eigenlijke samenstelling.


Deze is weder in twee soorten onderscheiden: in eene minder innige samenstelling of samenvoeging, en in eene innige samenstelling of samensmelting.

I. De minder innige samenstelling of samenvoeging is


{==85==} {>>pagina-aanduiding<<}


eene vereeniging van woorden, die in eene betrekking tot elkander staan, welke door een bepaalden grammatischen vorm kan worden wedergegeven.

Als minder innig samengesteld of samengevoegd moeten beschouwd worden woorden van verschillenden aard:

1. Een bijwoord of zelfstandig naamwoord treedt ter bepaling vóór het hoofdwoord om uit te drukken, wat buiten de samenstelling door achterplaatsing of nevenstelling kan uitgedrukt worden. Bij voorbeeld: benedenkamer (de kamer beneden, even als de burgemeester alhier), bovenhuis, voorjaar, middag, onderkleed, binnenplaats; Godmensch (de mensch, God, d. i. de mensch, die tevens God is), moedermaagd, manwijf (wijf, dat zich als man gedraagt), burgerheer, heereboer, meesterknecht, moederstad, moederland, eikeboom, keisteen, Amstelstroom, Alpengebergte, enz.

2. Een substantief, als bepalend woord gebezigd, staat tot het hoofdwoord (zelfst. of bijvoeg. naamw.) in eene betrekking, die buiten de samenstelling door een verbuigingsvorm (genitief en soms datief) van het bepalende woord kan worden uitgedrukt. Bij voorbeeld: daglicht (licht des dags), godsdienst, konings-moord, kindskind, heerenhuis, landsontvanger, stadsijker, rechterstoel, paardestaart,1 vaderland, rundvleesch, levenswandel, plaatsnaam (d. i. naam van eene plaats), geslachtsnaam (naam van een geslacht, vervolgens naam, dien een persoon aan zijn geslacht ontleent), doopnaam, voeteuvel, zijdewee, noordenwind, huishond, schoothond, boekhandel, huisknecht, stalknecht, rechtsgeleerde, schriftgeleerde, krijgsgevangene, kunstwerk, lofwaardig, prijzenswaardig, geldgierig, bloeddorstig, lichtschuw, volkrijk, hulprijk, liefdevol, zinledig, doodschuldig, bomvrij, scheutvrij; godgelijk.

Aanm. 1. Tot deze klasse schijnt ook landzaat te behooren, daar het tweede bestanddeel (zaat) een stamvorm schijnt te zijn van zetten, d. i. bezitten, even als in de oude namen Holtsaten, Maresaten, hoedanige het Oudhoogd. en Angels. er meer bezitten.


Aanm. 2. Gelijk nog heden ten dage waardig, vol, met zijne synonymen, en schuldig met een genitief voorkomen, zoo regeerden voormaals dezen naamval ook de adjektieven, die een begeeren of geneigd zijn of het tegenovergestelde beteekenen.



{==86==} {>>pagina-aanduiding<<}


Aanm. 3. Al is het, dat in de boven aangevoerde woorden het bepalende woord in de betrekking van den genitief tot het bepaalde woord staat, toch beteekent de samenstelling niet hetzelfde als dit woord met het andere in den genitief bij zich: het daglicht is iets anders dan het licht van den dag: het eerste duidt eene soort van licht in onderscheiding van andere soorten van licht nan; een bloemenkrans is eene soort van krans, een krans bloemen zijn bloemen in een krans gewonden.

II. De innige samenstelling of samensmelting is eene vereeniging van woorden, die in eene betrekking tot elkander staan, welke door geen bepaalden grammatischen vorm kan worden wedergegeven.

Als innig samengesteld of samengesmolten moeten beschouwd worden woorden van verschillenden aard:

1. Een werkwoordelijke stam of zelfstandig naamwoord treedt ter bepaling vóór het hoofdwoord (zelfst. of bijvoegel. naamw.) om een doel en soms de gelegenheid uit te drukken. Bij voorbeeld: zaagmolen (molen om te zagen, d. i. die dient om te zagen), leefwijse (wijze om te leven), eetlust (lust om te eten); even zoo: drinkbeker, tooverroede, schrijfpen, slachtmes, werkhuis, rijweg, valstrik, scheidsmuur, leerschool, rekenboek, bidstond enz.; praatziek (ziek, d. i. begeerig, om te praten), merkwaardig, sluimerzoet (zoet, d. i. er op gesteld, om te sluimeren), leergierig, -luistergraag (gretig om te luisteren), zeilreê (gereed om te zeilen), schijnheilig (heilig voor het vertoon); pennemes, bierglas, lofgedicht, hulpvaardig, dienstwillig, zeeziek (ziek ter zee).

Aanm. Ons taalgebruik wraakt zulke samenstellingen, waarbij het bepalende woord tot het bepaalde woord in eene betrekking staat, die door geenen in onze taal zelve bestaanden grammatischen vorm kan worden uitgedrukt. Zoo kunnen wij geene samenstelling vormen als in het Sanskrit: patigushta (door haren man bemind), in het Baktrisch: Mazdadâta (door Mazda gegeven), in het Grieksch en Gothisch: χειρόποιητος en handuvaúrhts (door de hand gemaakt). Immers manbemind, Godgegeven, handgemaakt, laat zich in onze taal niet zeggen, en de reden is deze, dat wij geenen naamval bezitten, als welken die andere talen in haren ablativus of dativus bezaten. Maar hoe is dan de vorm van woorden als zaagmolen enz. en ook van kerkgang, hemelvaart, bedevaart en dergel. te rechtvaardigen? Hier toch staat het bepalende woord tot het bepaalde in eene betrekking, die ter nauwernood in de oude talen, en ganschelijk niet in onze taal door eenen naamval kan worden wedergegeven: een zaagmolen, namelijk, is een molen tot zagen, kerkgang is een gang ter kerk. Tot verklaring dient, dat in onze taal het voorzetsel te aan uitlating onderhevig is. Zoo zegt men scheep gaan voor te schepe gaan, het koordedansen voor het dansen te koorde, borende vol


{==87==} {>>pagina-aanduiding<<}


voor ten boorde vol, huiszittend voor te huis zittend, huisbakken voor te huis gebakken, aderlaten voor ter ader laten, zoek zijn voor te zoek zijn. Die samenstellingen derhalve laten zich verklaren door de uitlating van het voor-zetsel te vóór eenen infinitief of zelfstandig naamwoord. Liet men dan van de uitdrukking molen te zagene (de uitgang van den infinitief is die des datiefs), of te zagene molen, het voorzetsel te weg, zoo behield men zagene molen, en werkelijk vind ik in een geschrift van 1621 houtzagendemolen (waar de d is ingelascht). Dit zagenemolen werd zagemolen of zaagmolen. In het Engelsche drinkingglass, dressingroom, is het eerste lid der samenstelling mede niets anders dan een infinitief. Op deze wijze won onze taal eene wijze van samenstelling, die in het Gothisch nog niet bestond. In het Oudhoogd. vindt men echter reeds dergelijke samenstellingen als tragabetii, webehus, voor traganbetti, webenhus.

2. Het bepalende woord (een zelfst. naamwoord) geeft eene kenmerkende eigenschap van het hoofdwoord te kennen, zoo dit een zelfstandig, en een meer bijzondere eigenheid, zoo het hoofdwoord een bijvoegel. naamwoord is. Bij voorb. koopman, leidsman, bedelmonnik, koophandel, rendier, dichtstuk, kunstbloem, vuistgevecht, lepelkost, schildpad, vruchtboom, wijnstok, pekelharing, stoomboot, kosthuis, zonnebloem, nagelbloem, bandworm; slaapdronken, handgauw, letterwijs, doodzwak, doodstil, hemelhoog, sneeuwwit, aschgrauw, zeegroen, doodsbenauwd.

Aanm. Deze wijze van samenstelling vindt hare verklaring en rechtvaardiging hierin, dat het hoofdwoord slechts uitdrukkelijk te kennen geeft, wat, des noods, door eenen afleidingsuitgang zou kunnen aangeduid worden. De aanduiding door een afleidingsuitgang is stouter, dan het uitdrukkelijk noemen. Waar zich nu de taal het meerdere vergund zag, moeht zij zich het meerdere veroorloven. Zoo is koopman zoo veel als kooper, leidsman als leider, dichtstuk als gedicht, slaapdronken als slaperig, handgauw als handig, letterwijs als geletterd, doodstil als doodsch, aschgrauw als asschig (van kleur). Toen eenmaal een dergelijke wijze van samenstelling ingevoerd was, werden er naar die analogie steeds meer woorden in het gebruik opgenomen.

3. Het hoofdwoord wordt bepaald door een bijwoord van plaats of omstandigheid, hetwelk bij de oplossing der samenstelling een in de gedachte aan te vullen zelfstandig naamwoord als voorzetsel blijkt te regeeren. Bij voorbeeld: bijnaam (een naum bij een anderen naam), omstreek, buitenland, voorbede, opgeld, medemensch, evenmensch (een mensch nevens mij), mededoogen.

4. Eenige zelfst. naamwoorden zijn er met bijwoorden samengesteld, die, daar er een deelwoord bij gedacht werd, zich


{==88==} {>>pagina-aanduiding<<}


met dat bijwoord lieten vereenigen. Van dezen aard zijn weldaad (wel uitgevoerde daad), wellust, etgroen (d. i. weder opgeschoten groen), etmaal, zondvloed, hetwelk geenszins samengesteld is uit zonde en vloed, maar staat voor zendvloed: zoo schrijft dan ook Vondel, en in de Staten-Bijbelvertaling leest men (II Petr. 2, 5) zundvloed, hoezeer daar voor zonde nimmer zunde geschreven staat. Dat zend nu is ontstaan uit sine, een Oudduitsche versterkende partikel, die, bij voorb., voorkomt in sine-gruen, sterkgroen.





§ 38. Woorden ontstaan door afleiding van reeds samengestelde woorden. - Stamvormen van met bijwoorden samengekoppelde werkwoorden.


Zoodanige samengestelde woorden, wier laatste bestanddeel van een affeidingsuitgang voorzien is, welken het buiten die samenstelling niet toelaat, moeten als afgeleid van reeds samengestelde woorden beschouwd worden. Doch niet alleen deze, maar ook verscheidene andere afgeleide samengestelde woorden; ja, verscheidene samengestelde stamvormen vooronderstellen een voorbestaand samengesteld woord, waarmede zij in verband staan.

1. Van reeds samengestelde werkwoorden komen af: zelfstandige naamwoorden, als: onderneming, niet uit onder en neming, dat niet bestaat, maar van ondernemen; afleiding van afleiden; verder: optocht, aftocht, toezicht enz. En bijvoegelijke naamwoorden, als: onwederstaanbaar, niet uit weder en staanbaar, maar van wederstaan; aannemelijk van aannemen; toegefelijk, nalatig, enz.

2. Van reeds samengestelde zelfstandige naamwoorden komen af: bijvoegelijke naamwoorden, als: almachtig van almacht, aandachtig, oudvaderlijk, schoolmeesterachtig en dergel. Krijgsgevangen, rechtsgeleerd, schriftgeleerd, wetgeleerd, wier samenstelling, zoo zij als bijvoegel. naamwoorden te beschouwen zijn, kwalijk verklaarbaar is, veronderstellen het vóór-
{==89==} {>>pagina-aanduiding<<}
bestaan van de samengestelde zelfst. naamwoorden een krijgsgevangene, een rechtsgeleerde enz. Evenzoo schijnt gastvrij het vroeger bestaan van het woord gastvrijheid (d. i. veiligheid van den gast of vreemdeling) te veronderstellen. - Ook werkwoorden komen af van reeds samengestelde bijvoegel. naamwoorden, als eerbiedigen van eerbiedig, rechtvaardigen van rechtvaardig, of van reeds samengestelde zelfstandige naamwoorden, als: handhaven, niet uit hand en haven, het-welk niet bestaat, maar van handhave, dat samengesteld is uit hand en have; zegepralen van zegepraal; waarborgen van waarborg; weeklagen van weeklage, d. i. weeklacht; argwanen van argwaan, nachtbraken van nachtbraak, en dus ook rabraken van radebraak (het breken der leden op het rad); verder: schoolmeesteren, wedijveren, weêrlichten, brandmerken, schandvlekken. Dwarsboomen en dood-verwen veronderstellen de samengekoppelde woorden dwars-boom en doodverw, en kortwieken het samengestelde kortwiek (een vogel met gekorte wieken). Waarschouwen schijnt afgeleid van waarschouw, samengesteld uit waren (gadeslaan) en schouw (wachttoren), en zou dus eigenlijk beteekenen op den uitkijk staan. Ook raadplegen bestaat niet uit raad en plegen: dan toch zou het afscheidbaar samengesteld moeten wezen, maar schijnt afgeleid van raadpleeg (raadpleging), gelijk (be-)raadslagen van raadslag. Beeldhouwen, pluimstrijken, dwarsdrijven, waarzeggen, veronderstellen het vroeger bestaan van de samengestelde persoonsnamen beeldhouwer, pluimstrijker, dwarsdrijver, waarzegger, en een bewijs daarvan is, dat waar zulke woorden met ongelijk vloeiende werkwoorden in verband staan, zij niettemin, als alle afgeleide werkwoorden, gelijkvloeiend zijn: men zegt beeldhouwde, gebeeldhouwd; pluimstrijkte, gepluimstrijkt; dwarsdrijfde, gedwarsdrijfd; niet: beeldhieuw, of gepluimstreken, noch pluimgestreken, al vindt men dat ook bij Six van Chandelier. - Eveneens komt zegevieren van zegevierend, dagteekenen van dagteekening,


{==90==} {>>pagina-aanduiding<<}


evenaren voor evenaarden van evengeaard. Ook logenstraffen schijnt afgeleid van logens-traf, welk traf dan een stamvorm is van treffen, hetwelk hier, gelijk in een verbond treffen, zoo veel als maken beteekent: leugen maken nu is heeten liegen.

Aanm. 1. Men zeide voorheen ook logenstroopen en logenstreepen. Dit stroopen nu is blijkbaar het Hoogd. streifen, ons strijken, hetwelk mede zoo veel als maken beteekent in een vonnis strijken (zie Synt. § 125. I. 1. 1).).


Aanm. 2. Bij de afleiding van beeldhouwen enz. zegevieren, enz. even als van gastvrij, bespeuren wij de onderdrukking van den afleidingsuitgang, die in beeldhouwer, zegevierend, gastvrijheid aanwezig was. Men maakte, namelijk, van het woord een werkwoord of bijvoegel. naamwoord eenvoudig door er den uitgang af te nemen. Zoo heeft hier dan afleiding plaats door het tegenovergestelde middel van dat, wat gewoonlijk aangewend wordt. Niet vreemd is het, dat om een nieuwen afleidingsuitgang te kunnen aannemen, een vroeger aanwezige uitgang weggelaten wordt. Dit geschiedt in bisdom voor bisschopdom, grietenij voor grietmannij, bewusteloos voor bewustheidloos.

3. Stamvormen van met bijwoorden of bijwoordel. uitdrukkingen samengekoppelde werkwoorden zijn: zelfstandige naamwoorden, als toeloop, niet uit toe en loop, maar stamvorm van toeloopen; inleg, bijstand, uitgave, bijdrage, inkoop, afkeer, inhoud enz.





§ 39. Samenstelling door afleiding bewerkt.


I. Een werkwoord of zelfstandig naamwoord, van eenigerlei bepalend woord of uitdrukking vergezeld, kan, door de kracht eens afleidingsvorms, met die bepaling tot een samengesteld woord samensmelten.

1. Ten eerste is dit het geval met eene menigte woorden op er, als: kolenbrander, niet uit kolen en brander, noch ook afgeleid van kolenbranden: want zulk een samenstelling bestaat niet; maar door de kracht diens uitgangs uit de losse woorden kolen en branden samengesteld. Eveneens zijn te beoordeelen: wijndrinker, zonnewijzer, tandestoker, broodbakker, parelvisscher, natuuronderzoeker, betweter, boekhandelaar (van handelen in boeken), schoolganger (van ter school gaan), bede-
{==91==} {>>pagina-aanduiding<<}
vaartganger, koordedanser, buikspreker, schaatsenrijder, groefbidder enz. Van anderen aard is de uitgang er in vieren-twintigponder, vijfentachtiger, driedekker, in welke echter mede de losse woorden vier en twintig pond, vijf en tachtig, drie dekken, door de kracht van dezen uitgang eene samenstelling vormen.

2. Desgelijks worden de verbale uitdrukkingen schadeloos stellen, te leur stellen, geheim houden, in acht nemen, uit elkander zetten enz., door de kracht van den uitgang tot samengestelde naamwoorden gevormd: schadeloosstelling, teleurstelling, geheimhouding, inachtneming, uitelkander-zetting; en de bestanddeelen van de uitdrukkingen: over en weder praten, heen en weder draven, vormen eene samenstelling door de kracht van het voorvoegsel ge, waar dit vóór den verbalen stam treedt: over-en-weer-gepraat, heen-en-weêr-gedraaf.

3. De uitgang ig vereenigt een zelfstandig naamwoord, van een bijvoegelijk naamwoord of telwoord vergezeld, met dit bijvoegel. naamw. of telwoord tot een samengesteld bijvoegelijk naamwoord; in woorden als goedhartig, niet uit goed en hartig, ook niet afgeleid van een naamwoord goedhart, maar uit de losse woorden goed en hart. Van denzelfden aard zijn: vrijwillig, vrijzinnig, eenzijdig, viervoetig, grootmoedig, rechtvaardig (van recht en het oude vaarde of verde, dat is, vaart of gang). Zoodanig en dusdanig zijn door denzelfden uitgang vereenigd uit zoo gedaan, dus gedaan; wereldkundig uit (ter) wereld kond (d. i. bekend).

4. De uitgang vereenigt bijwoordelijke en andere uitdrukkingen tot samengestelde adjektieven, als alledaagsch van alle dag, anderdaagsch, goedgeefsch van goed geven, binnenlandsch van binnen den lande, buitendijksch, uitheemsch, angstvallig van angstig vallen.

5. Ook in zoodanige adjektieven, die uit eene bijvoegelijke of bijwoordelijke bepaling en een adjektief, van het voorvoegsel ge en den uitgang des verleden deelwoords voorzien, schijnen


{==92==} {>>pagina-aanduiding<<}


te bestaan, moet de samenstelling als eerst door de afleiding bewerkt beschouwd worden. Dus is snelgewiekt niet samengesteld uit snel en gewiekt, maar uit de losse woorden snel en wiek; desgelijks breedgetakt, hooggetopt, platboomd voor platgebodemd, aardschgezind en hemelschgezind (uit aardsch, hemelsch en zin), welgemoed.

II. De onmiddellijke afleiding (zie § 34) is voldoende om een woord in staat te stellen een ander woord ter bepaling vóór zich te nemen en alzoo daarmede eene samenstelling te vormen.

1. 1). De losse woorden eer bieden vormen eene samenstelling, zoodra de stam van bieden, door onmiddellijke afleiding, de beteekenis bekomt, die anders door den uitgang ing bewerkt wordt: eerbied (als ware het eerbieding). Eveneens zijn te beoordeelen: dankbetoon, plichtbesef, tijdverdrijf.

2). Ook wanneer de stam eens werkwoords de beteekenis erlangt, die hem gewoonlijk door toevoeging van den uitgang er verleend wordt, is hij in staat met een bepalend woord eene samenstelling te vormen: beeldjeskoop, allemansplaag, deugdlief (van lieven, beminnen), albedil, alleklap, vaandrig (voor vaandraag). Ook in omgekeerde orde (met het objekt achter den verbalen stam) komen zulke samenstellingen voor: brekespel, stokebrand, schendevreê, dorstebloed, bedil-al, enz.

Aanm. 1. Zulke samenstellingen zijn in onze taal uit den hoogeren stijl uit-gesloten; zij hebben iets belachlijks of iets gemeenzaams, en de reden is deze, dat zij slechts voegen aan zulke talen, waar de verbale stam of het verbogen substantief, door het erlangen van den adjektieven verbuigingsvorm, kennelijk van aard verandert. In onze taal nu is die verbuigingsvorm verloren gegaan. Om overtuigd te worden, dat zulke samenstellingen in de klassieke talen (evenzeer als in het Sanskrit) een edelen stempel dragen, behoeft men slechts te denken aan woorden als ίππόδαμς, εἰρηνοποιός, coelicola. Bij ons daarentegen zou (een) paardetem, (een) vredemaak niet te dulden wezen. Vaandrig is slechts daarom onaanstootelijk, omdat het, laatste bestanddeel het voorkomen van een uitgang gekregen heeft. Ook de omgekeerde orde is bij die talen, zonder eenig bezwaar, toegelaten; bij voorbeeld: δειοιδαίμων, φιλόϑεος, ῥἱψαϭπις, terwijl bij ons vreezegod, werpeschild, zeer slecht zouden klinken. - De omstandigheid, dat in die oude talen een substantief, in de betrekking van een verbogen naamval achter een voorzetsel staande, mede den adjektieven verbuigingsvorm kan bekomen, brengt te weeg, dat daar samenstellingen, uit een voorzetsel en een substantief bestaande, zeer gewoon zijn,


{==93==} {>>pagina-aanduiding<<}


bij voorbeeld: in het Sanskr. apabhîs (vreesloos, eigenlijk zonder vrees, van apa en bhî, vrees), nirmalas (zonder vlek), sakâmas (met den wensch, zijns wensches deelachtig); in het Grieksch: ούμμορφος (eigenlijk met gedaante), ἐμμελὴς (in de maat); in het Lat. abnormis (van den regel afwijkend), exanimis (zonder ziel). Dergelijke samengestelde woorden heeft het Gothisch mede in overvloed: afguds (goddeloos, eigenlijk zonder God), gaguds (vroom, eigenl. met God), galings (valsch, eigenl. met leugen). Onze taal mist na het verlies der kenmerkende verbuigingsuitgangen het vermogen om dergelijke samenstellingen te vormen, en wagen wij nog van een zonder-zorg te spreken, zoo komt de samenkoppeling slechts door de verbinding met het lidwoord tot stand, en is het woord een zelfst. en geenszins een bijvoegel. naamwoord. Wel bezit onze taal nog uit vroeger tijdperk overgehouden samenstellingen van dezen aard; doch zij worden niet meer als zoodanig gevoeld en als afleidingen aangemerkt. Zoo is gelijk (Goth. galeiks) eene samenstelling uit ga (met) en leik (lichaam), en staat maat voor gemaat, eigenlijk met spijs (Goth. mats), d. i. spijsgenoot (later Lat. companis), en gade voor gegade d. i. met soort, gelijksoortig (Lat. consors). Men vergelijke Sanskr. sarûpas, Gr. σύμμορφος, later Lat. conformis.


Aanm. 2. Wat onze taal bij die beperking van het vermogen om samenstellingen te vormen verloren heeft, dat heeft zij zich door de aanwending der afleiding vergoed gezien. In plaats van het onmogelijke paardelem zegt men paardetemmer; in plaats van schendevreê, vredeschender; in plaats van zonder-zorg, zorgeloos en onbezorgd, van zonder-vlek, vlekkeloos en onbevlekt, van zonder-god, goddeloos en ongoddelijk, van met leugen, leugenachtig.


Aanm. 3. In veelvraat heeft de verbale stam niet, als anders noodwendig plaats heeft, de vokaal van den infinitief: dit woord is ook eigenlijk de Noordsche benaming van een zeker dier en slechts op den klank af op iemand, die veel vreet, toegepast.

3). Ook een bijwoord of bijwoordelijke uitdrukking kan achter een verbalen stam komen en met dezen eene samenstelling vormen, bij voorb.: een deugniet, een slok-op, een spring-in-'t veld.

Aanm. Zulke woorden vooral hebben een schertsend karakter.

2. Gelijk een zelfstandig naamwoord zich met een voorvoegsel of bijwoord tot een werkwoord vereenigen kan, als in bemannen, verzilveren, omschansen, overnachten, zoo kan een zelfstandig naamwoord met een verbalen stam een samengesteld werkwoord vormen. Bij voorbeeld: stampvoeten van stampen en voet, reikhalzen, staroogen, trekkebekken, schoor-voeten, stootkoppen.

3. Door onmiddellijke afleiding krijgt een zelfstandig naamwoord, met een bijvoegelijk naamwoord of een verbalen stam vereenigd, de waarde van een afgeleid adjektief, en vormt alzoo


{==94==} {>>pagina-aanduiding<<}


eene samenstelling met dat bijvoegelijk naamw. of dien verbalen stam. Bij voorb.: kaalkop (met een kalen kop), langhand, blauwbaard, spitsneus, wijsneus, goedhart, roodhuid, blauwjas, kwikstaart, roodborst, luiwammes, neushoorn (met een hoorn op den neus), blaaskaak (met eene blazende kaak). Hiertoe brenge men ook de woorden, die uit een telwoord bestaan, met een substantief verbonden, als driehoek, vierkant, alsmede voorschoot, hetwelk een voorwerp beteekent, dat men voor den schoot draagt, en woorden als Doopschgezind, Roomschgezind, enz. daar deze zoo veel beteekenen als van de Doopsche, de Roomsche gezindte.

Aanm. Ook de woorden, op deze wijze samengesteld, hebben veelal iets min edels, iets belachlijks: men denke aan kaalkop, wijsneus, reinhart. In de talen, daarentegen, welke van rijke verbuigingsvormen voorzien zijn, is dit geenszins het geval. Men vergelijke het Sanskr. suhrd (vriend, eigenlijk goedhart, als zeide inen in het Gr. εὐκάρδιος), voorts het Gr. πολύσκιος, het Lat. misericors, het Goth. hráinjahaírts (reinhart). - Ook hier vergoedt ons de afleiding wat wij door het gemis van samenstellingsvermogen verloren hebben: in plaats van het eenigszins spottende of schertsende goedhart en blondlok, zegt men goedhartig, blondlokkig; in plaats van een breedtak en veelschaduw, breedgetakt en schaduw- of lommerrijk, waar rijk nagenoeg de waarde van een afleidingsuitgang heeft.

4. Gelijk de infinitief, tot substantief verheven, eenigermate gelijkstaat met een substantief, door het voorvoegsel ge van een verbalen stam gevormd, zoo vermag ook een infinitief, als substantief gebruikt, eene bijwoordelijke bepaling met zich tot eene samenstelling te vereenigen: het heen-en-weêr-loopen (even als het heen-en-weêr-geloop), dus ook het vroegopzijn, het laatnaarbedgaan, het koordedansen.

5. Verkrijgt een tegenwoordig, soms ook een verleden deelwoord, met een objekt of een bijwoord vereenigd, ten gevolge der ineensmelting der beide begrippen, het karakter van een adjektief, zoo vormt het met dit bepalende woord eene samenstelling: bij voorbeeld: alwetend, hemeltergend, schrikbarend, ouderlievend, godvergeten, godgeklaagd, gelijkluidend, welsprekend, hoogdravend. Deelwoorden, met eene partikel slechts samengekoppeld, vormen, zoodra zij de beteekenis en den aard van adjektieven bekomen, eene innige samen-
{==95==} {>>pagina-aanduiding<<}
stelling; zoo staan de deelwoorden uitnemend, uitstekend, óploopend, méêgaande, ónderhoudend, tóekomend, vóorkomend, dóorschijnend, áanhoudend, áanstaande, áchterhoudend, tot de bijvoeg. naamw. uitnémend, uitstékend, oplòopend, meêgáande enz.





§ 40. Klanken tusschen de leden eener samenstelling.


In § 23. I. 4. 2). hebben wij zekere klanken, tusschen de leden eener samenstelling voorkomende, als verbindingsklanken leeren kennen. Hier volgen over dit onderwerp nog eenige opmerkingen.

1. Vele samengestelde woorden bewaren tot nog toe tusschen de beide bestanddeelen de vokaal, door welke zich de uitgang van het eerste der beide samengestelde woorden oorspronkelijk kenmerkte; bij voorb.: dageraad, nachtegaal, bruidegom, drinkebroêr, tinnegieter, pennemes, zonnewijzer, muizeval, bereklauw, liedeboek, kurketrekker, zwanedons, kinnebak enz. Waar het gebruik niet kennelijk de inlassching eener n nevens de e heeft ingevoerd, als geschied is in heldenmoed, oogenblik, vorstenhuis, woordenboek enz., beware men de enkele vokaal, en spreke dus: paardestaart, hondehok, harteleed, denneboom, laarzemaher, niet: paardenstaart enz. Alsmede onderdrukke men de vokaal niet, waar zij door het gebruik niet verworpen wordt, en bezige dus liever pruime-boom, pruimetaart, pruikemaker, klokkegieter, vossekuil enz., dan: pruimboom, pruikmaker enz. Veel is hier aan het gebruik overgelaten geworden: dus zegt men maneschijn en toch maanlicht.

2. De vokaal tusschen de beide bestanddeelen wordt op grond der welluidendheid verworpen, waar het bepalend woord op eene vloeibare letter, voorafgegaan door eene toonlooze vokaal, eindigt, dus: in aderspat, degenstok, bloesemknop, lepelkost. Voorts, waar het bepalende woord met eene d of t, of m eindigt en het hoofdwoord met eene d of t, of m begint,


{==96==} {>>pagina-aanduiding<<}


bij voorbeeld: handdoek, mondterging, vaatdoek, bloem-markt ten einde de herhaling derzelfde of nagenoeg derzelfde letter aan het begin van twee achtereenvolgende lettergrepen te vermijden.

3. Op gronden van welluidendheid wordt de n nevens de e ingelascht, waar het hoofdwoord met eene vokaal aanvangt, als in: galgenaas, naaldenoog, handenarbeid, ganzenei, zwanenei, hennenei; hoezeer men aan zwaneëi, henneëi, de voorkeur zou mogen geven, om de onaangename herhaling der n in de beide opeenvolgende syllaben te ontgaan.

4. De s is veelal ingelascht met het doel om de beide leden der samenstelling naar den eisch van het gehoor en van het begrip nauwkeurig te verbinden. Dus in godsdienst, opdat de slotklank van het bepalend woord niet met de aanvangsletter van het hoofdwoord zou samenvloeien; in kalfsvleesch om dezelfde reden; in stadspoort, opdat de d zich behoorlijk vóór de volgende harde letter mocht doen gelden; in scheidsmuur en leidsman, opdat bij de verbinding de slotklank d van den verbalen stam niet mocht verwaarloosd worden en men van scheidmuur en leidman niet tot scheimuur en leiman mocht vervallen; in kindskind om den schijn te voorkomen, alsof hetzelfde woord zonder beteekenis herhaald werd; in lams-vleesch om de gedachte aan het adjektief lam uit te sluiten. Zuiver euphonisch schijnt de s tusschen n en w, n en r (tusschen welke letters wij eene euphonische t of d aangenomen zagen, § 23. I. 2. 1). 5), in levenswijze, prijzenswaardig, levensregel, alsmede in raagshoofd en raagsbol, nevens raagbol of ragebol. Voorts worden de leden der samenstelling door eene s verbonden, bijaldien het eerste eindigt op een der uitgangen heid, schap, dom, ling, ing en teit, vermits de woorden op deze uitgangen meerendeels voor het gehoor zulk eene zelfstandigheid bezitten, dat, ware het niet dat een duidelijk verbindingsteeken hen met het volgende woord samen-snoerde, men het verband niet zou bespeuren; dus: waarheids-liefde, vriendschapsdienst, eigendomsrecht, jongelingsle-
{==97==} {>>pagina-aanduiding<<}
ven, vergevingsgezind, koningsmoord, universiteitsvrienden. In deelwoorden, die door onmiddellijke afleiding het karakter van samengestelde adjektieven bekwamen (§ 39. II. 5.), ontbreekt de s, vermits hier de klemtoon, op het laatste lid der samenstelling vallende, het voorgaande woord genoegzaam beheerscht: waarheidlievend, eigendomverkrachtend. Om dezelfde reden zegt men godvruchtig en niet godsvruchtig, terwijl men toch godsvrucht zegt. Vooral is de invoeging der s van nut, wanneer liet bepalende woord reeds in zich zelve samengesteld is: alsdan toch duidt de s de plaats aan, waar de scheiding tusschen de beide leden der samenstelling moet gezocht worden: zoo wijst in handwerksgezel de s achter handwerk aan, dat het eerste lid niet tot het woord hand bepaald is, maar het woord handwerk omvat. Zoo zegt men ook handwerksman, nevens werkman, kerkklokstoon, nevens klokketoon, waar het eerste lid niet in zich zelf samengesteld is. Desgelijks zondagspak, afscheidsgroet, vastenavonds-vreugd liever dan vastenavondvreugd; middagshoogte, hoe-zeer men middagcirkel zegt, aangezien hier door de c de s-klank aanwezig is.

5. Bij de vorming van nieuwe samenstellingen kan men waarnemen, - hetgeen men ook kan opmerken bij zoodanige samengestelde woorden, die nog eenigermate als willekeurige woordverbindingen kunnen beschouwd worden, - dat niet zelden aan de s de waarde van den uitgang des genitiefs of des meervouds, aan en die van den uitgang des meervouds gehecht wordt. Zoo mocht de s niet ontbreken in woorden als stadsontvanger, stadsonderwijzer, dorpsklok, officierstafel, en zal de dichter, van een zwanendrift (voor eene drift zwanen) sprekend, niet zwanedrift schrijven, uit vrees dat dit als zwanehartstocht mocht opgevat worden; stedenverdelger zal men niet kunnen zeggen van iemand, die slechts ééne stad verdelgd heeft, en briefschrijver, niet brieve- of brievenschrijver, zal men dengenen noemen, die een bepaalden brief geschreven heeft. Zoo zegt men, eindelijk, ook bloemenmand, boekenkamer,


{==98==} {>>pagina-aanduiding<<}


boekenkast, en getroost zich de herhaling van denzelfden klank, m of k, liever dan het meervoudige van de voorwerpen, door het eerste bestanddeel te kennen gegeven, onuitgedrukt te laten.

6. Soms brengt de al- of niet-aanwending van den verbindingsklank een kennelijk verschil in de beteekenis te weeg. Zoo is landsman, d. i. landgenoot, onderscheiden van landman, d. i. boer; landshuis, d. i. huis van den Staat, van land-huis, huis op het land; glazemaker, die vensterruiten levert, van glasmaker, dat glasblazer zou beteekenen.







Vierde hoofdstuk. Over den klemtoon.




§ 41.


Klemtoon of accent noemt men den graad van verheffing, met welken een klank wordt uitgebracht.

1. Ieder woord heeft een klemtoon, waardoor het zich als een zelfstandige klank van de woorden, met welke het verbonden wordt, onderscheidt. Slechts enkele woordjes van ééne lettergreep verliezen tegelijk met den klemtoon hunne zelfstandigheid, en dat wel óf ter nauwer verbinding van zulke woordjes met een volgend woord, hetgeen men proclisis noemt, óf ter hunner aanhechting aan een voorgaand woord, hetgeen enklisis heet. Door proclisis verliest zijnen klemtoon het lidwoord de in den nominatief van het enkelvoud mannelijk en vrouwel., en van het meervoud. Wanneer de onzijdige vorm (het) en de genitief enkelv. mannel. en onzijd. des) volstrekt toonloos zijn, dan worden zij gemeenlijk 't en 's geschreven. Het lidwoord een is desgelijks nagenoeg toonloos, bepaaldelijk in zijn onverbogen vorm, waardoor het zich van het telwoord één onderscheidt. Door proclisis en enclisis beide


{==99==} {>>pagina-aanduiding<<}


kunnen hunnen klemtoon verliezen de persoonlijke voornaamw. mij, wij, gij, jij, hij, zij, in welk geval zij de gedaante me, we, ge, je, ze erlangen, hij krijgt dan de gedaante hi en, enclitisch, i, als heefti voor heeft hij. Zoo hem en haar toonloos zijn, worden zij als 'em en 'er uitgesproken, en het onzijd. voornaamw. het, in hetzelfde geval, veelal ook in het schrift, door 't uitgedrukt. Is ik toonloos, zoo wordt het bij aphaeresis (zie § 22. 1.) als 'k uitgesproken. Het hijwoord van plaats daar kan in het toonlooze er veranderen, en, eindelijk, is het voorzetsel te altijd toonloos.

Aanm. In 't oudere Nederlandsch werd het woord vrouw proclitisch met eenen eigennaam verbonden: Ver Ida voor Vrouw Ida, Ver Ieve voor Vrouw Eva, Verbrechten zoon voor zoon van Vrouw Brechte.

2. Zoodra een woord uit meer dan ééne lettergreep bestaat, moet eene dezer lettergrepen noodwendig met meer verheffing, dan de overige, uitgebracht worden; want, hebben de verschillende lettergrepen een even sterken klemtoon, zoo bestaat er geen band tusschen haar: zij staan onverschillig, als waren het afzonderlijke woorden, nevens elkander: eenheid kan slechts ten gevolge der ondergeschiktheid aan ééne ontstaan.

3. De klemtoon, die eene syllabe in een woord boven de andere treft, heet syllabentoon, in onderscheiding van den woordtoon, die in den zin een bepaald woord, en van den zintoon, die in het zinverband eenen zin sterker doet uitkomen. Van deze drie soorten is weder onderscheiden de rhetorische toon, die, naar het bijzonder doel des sprekers, eene anders minder sterk geaccentueerde of wel toonlooze syllabe in een woord, of een anders zwak geaccentueerd woord in den zin doet uitkomen. Zoo kan men, bij voorbeeld, de anders toonlooze lettergreep van den meervoudsvorm van het woord jaar, in het heeft jarén geduurd, den toon geven, om de veelvuldigheid der jaren te doen uitkomen, en dient men in: de leiders dezes volks zijn vérleiders (Jes.), het toonlooze voorvoegsel ter liefde van de tegenstelling met verheffing van toon uit te spreken. Evenzoo in: dat alles béleefden wij, maar God


{==100==} {>>pagina-aanduiding<<}


zij lof! wij óverleefden het (van der Palm). Hij streeft er meer naar om België te winnen, dan te óverwinnen (Knoop). In: wij weten het, en God dank dát wij het weten (van der Palm), heeft dát een hoogen toon, omdat, viel die op het tweede weten, de tegenstelling der beide zinnen niet zou gevoeld worden.





§. 42. Over den klemtoon in eenvoudige woorden.


In eenvoudige, zoowel oorspronkelijke als afgeleide woorden van meer dan ééne lettergreep ligt de klemtoon op de stamsyllabe, b. v.: édel, gehóórzaamheid, vertéllen, gedúldig. De verandering van den vorm door verbuiging of afleiding heeft dus geenen invloed op de plaats van den klemtoon: édele, édeler hebben den klemtoon op dezelfde lettergreep als édel, gehóórzaamheid op dezelfde als gehóórzaam en gehóór.

Aanm. De plaatsing van den klemtoon op de stamsyllabe staat met de verwaarloozing der uitgangen in verband. In talen, waar die verwaarloozing niet plaats had, geldt die regel van den klemtoon op de stamsyllabe dan ook geenszins. Nog kan men in woorden als vijándelijk, wonderbárelijk en dergel. waarnemen, hoe klankrijke uitgangen te weeg brengen, dat die regel niet gevolgd wordt.

Uitzonderingen:

1. Den klemtoon vereischen de afleidingsuitgangen:

1). zalig, haftig en, in eene bepaalde beteekenis, de uitgang achtig, bij voorb.: armzálig, krijgsháftig, waaráchtig. Beteekent de uitgang achtig zoo veel als een zweem hebbende van datgene, wat door den stam wordt aangewezen, alsdan heeft hij den klemtoon niet, bij voorb. bláuwachtig.

Aanm. De reden van het verschijnsel, dat deze uitgangen den klemtoon gekregen hebben, is daarin gelegen, dat zij uit twee bestanddeelen bestaan: sel, haft of acht, en den uitgang ig. Door de toevoeging van dit laatste achtervoegsel kreeg de voorgaande afleidingsuitgang zekere zelfstandigheid, waardoor het woord het aanzien van een samengesteld woord verkreeg: als zoodanig nu moest het den klemtoon op de lettergreep hebben, die de stam-syllabe van het tweede lid der samenstelling scheen te vormen. Zie § 43. II. 1. De uitgang ig trok zelfs den klemtoon op den toonloozen uitgang van het grondwoord in vijándig en op de vokaal van den uitgang in armóedig.


{==101==} {>>pagina-aanduiding<<}


2). ier, eel, in en es, bij voorbeeld: hoveniér, toonéél, koningin, voogdés.

Aanm. De uitgangen ier en eel hebben waarschijnlijk den klemtoon gekregen, omdat zij gelijkgesteld werden met de bastaarduitgangen ier en eel in kanselier en kasteel. Op de uitgangen in en es heeft men waarschijnlijk den klemtoon gelegd, om het vrouwelijke in tegenoverstelling van het mannelijke te sterker te doen uitkomen. Alzoo zou de klemtoon op in en es een blijvend geworden rhetorische toon (§ 41. 3.) wezen. Ook dievégge heeft den klemtoon op den uitgang, daar het deze uitgang is, die dit vrouwelijke woord van het mannelijke dief onderscheidt. Desgelijks zegt men klappéi, waarschijnlijk voor klappégge, het vrouwelijk van klappert. - Heeft de uitgang loos den klemtoon in goddelóós, dan is het dat dit woord van aard veranderd is en als een tusschenwerpsel: Goddelóós! wordt gebézigd. Zoo krijgt Júfvrouw, als men een persoon met dezen titel roept, den klemtoon op de laatste lettergreep: Jufvróuw.

3). De vreemde uitgangen: aadje, et, ij, ist, uur, en de bastaarduitgang van werkwoorden: eeren; bij voorbeeld: bosch-áádje, helmét, voogdij, bloemist, kwetsúúr, trotsééren. Ook moerás heeft een vreemden uitgang en daarom den klemtoon op denzelven.

2. De voorvoegsels aarts, ant, on, oòr en wan, zoo zij vóór substantieven in echten of onechten stamvorm komen, hebben den hoofdtoon; bij voorb.: áártsschelm, ántwoord, óntrouw, ónmacht, óórsprong, wánhoop. De weinige in gebruik gebleven werkwoorden met het voorvoegsel wan volgen het voorbeeld der zelfstandige naamwoorden en behouden den klemtoon op wan, als wánhopen, wántrouwen, even als de werkwoorden met oor (als óórdeelen) den klemtoon op oor behouden, naar het voorbeeld der substantieven, met welke zij in verband staan. Ook ántwoorden en verántwoorden hebben den hoofdtoon op het voorvoegsel ant. - Doch krijgt een zelf-standig naamwoord, van één dier voorvoegsels voorzien, een afleidingsuitgang, dan wordt de klemtoon achterwaarts verlegd: als: aartsschélmsch, verantwóórdelijk, onmáchtig, oorsprónkelijk, wangúnstig. Ja zelfs de adjektieven in den stamvorm, van een der voorvoegsels aarts of on voorzien, hebben den klemtoon op den stam: aartslúi, aartsdóm, onréin, onwijs, ontróúw; geen wonder dat dit ook met het


{==102==} {>>pagina-aanduiding<<}


adjektief wanschápen het geval is. Be stamvorm van een werkwoord, van het voorvoegsel her voorzien, heeft den klemtoon op dit voorvoegsel, zoo de beteekenis weder (op nieuw) gedrukt wordt, bij voorb.: hérbouw, hérdruk; maar herstél, welk woord het eenvoudige begrip vernieuwing inhoudt.

Aanm. 1. Heeft een adjektief den klemtoom op het voorvoegsel on en niet op den stam, zoo is dit voor een rhetorischen toon te houden.


Aanm. 2. De levendigheid van den toon op het voorvoegsel ant heeft den stam van het woord ambacht, Goth. andbahti, geheel van vokaal beroofd en het woord tot ambt doen inkrimpen.

3. Wordt aan een woord van twee of meer lettergrepen, van welke de laatste een niet toonlooze uitgang is, als vriéndschàp, vijànd, wónderbàar, spáárzàam, de uitgang lijk toegevoegd en tegelijk eene euphonische e vóór dezen uitgang ingelascht, zoo heeft er eene verplaatsing des accents van de stamsyllabe op den uitgang des oorspronkelijken woords plaats, als: vriendscháppelijk, vijándelijk, wonderbárelijk, spaarzámelijk. In het woord ordéntelijk en, zoo als sommigen zeggen, gezaméntelijk, heeft, strijdig met allen regel, eene verplaatsing des accents op eene vroeger toonlooze lettergreep plaats. Beter dan ordéntelijk is órdelijk, órdenlijk (of órdentlijk) en alleen goed is gezámenlijk (of gezámentlijk). In arbéidzaam van árbeid bewerkt de uitgang zaam dezelfde terugtrekking van den klemtoon.

Aanm. Met het valsche accent is ordéntelijk aan de bepaalde beteekenis van voegsaam in de samenleving gekomen, terwijl ordenlijk of ordelijk een meer algemeene beteekenis behoudt.





§ 43. Over den klemtoon in samangestelde woorden.


I. Bij de oneigenlijke samenstelling of samenkoppeling bestaat er over het algemeen geene vereeniging der beide samenstellende begrippen tot één begrip: bijgevolg geeft doorgaans geen der beide woorden zijne zelfstandigheid op, en behouden beide hun eigenaardigen klemtoon. Soms vordert het


{==103==} {>>pagina-aanduiding<<}


eene uit zijnen aard een veel sterkeren toon dan het andere; doch in allen gevalle is de toon van een oneigenlijk samengesteld woord voor den woordtoon, soms voor een rhetorischen toon, en geenszins voor een wezenlijken syllabentoon te houden.

De woordtoon richt zich naar de volgende vretten. Vooreerst. Het bepalende zinlid heeft sterker klemtoon, dan het bepaalde. Dus heeft wel het adjektief of bepaalde telwoord in betrekking tot zijn substantief den hoofdtoon, en het praedikaat of gezegde den boventoon boven het onderwerp der rede, maar de bepaling van het adjektief en van het praedikaat, hetzij deze in een objekt of in een bijwoord besta, weder den boventoon boven adjektief of praedikaat. - Ten tweede. Vormwoorden, dat is, zoodanige woorden, die de betrekking van getal, tijd, of plaats slechts aanduiden, of betrekkingen hetzij van voorwerpen hetzij van volzinnen te kennen geven, met andere vroorden: onbepaalde telwoorden, bijvoegel. voornaam-woorden, bijwoorden (van tijd of plaats), voorzetsels en voegwoorden hebben een lagen toon.

1. In woorden, uit een adjektief, met een substantief samengekoppeld, bestaande, heeft het adjektief als zoodanig den boventoon. Evenwel heeft daarnevens het substantief een min of meer sterken toon, als eígennàam, wíldzwìjn. Krijgt het woord eenigermate het karakter van een eigennaam, dien de voorstelling des sprekers niet in zijne bestanddeelen oplost (zie II. 2. Aanm.), zoo heeft het substantief een even sterken toon, als hóógeschóól, en verliest het adjektief soms den toon geheel, als gemeenebést, hooglééraar. Nemen de dus samengekoppelde woorden het karakter van eigenlijke samenstellingen aan, hetzij alleen in vorm als blíjmare, nieuwjaar, hetzij in vorm en beteekenis beide, als jónkheer, júfvrouw, welke woorden, hoezeer met jong samengekoppeld, niet noodwendig een jongen persoon aanduiden, dan heeft hun eerste bestanddeel een overheerschenden toon.

Aanm. Wegens de levendigheid van den toon op het eerste bestanddeel wordt het tweede zelfs toonloos in de vormen Jonker, Juffer (zie § 6. 5. Aanm. 2.).


{==104==} {>>pagina-aanduiding<<}


Ellénde, eigenlijk ander land (uit el, Goth. als, en land), heeft een valschen toon gekregen, doordien in later tijd de vorming van dit woord niet doorzien werd. Hoezeer kléinood regelmatig wordt uitgesproken, heeft kleinódiën een onduitschen toon, omdat het gevormd is naar het basterdlatijnsche clenadium.

2. Dóófstóm, ópenbáár, kérsvérsch, hebben, daar zij uit twee onderling nevengeschikte adjektieven bestaan, een even sterken toon op beide bestanddeelen. - In woorden, uit een adjektief, van een bijwoord voorafgegaan, bestaande, heeft het bijwoord den hoofdtoon, wanneer het qualitatief en intensief is, als dónkerblauw, óveroud; doch het adjektief, als het bijwoord een bijwoord van tijd is, als overalomtegenwóórdig. Beteekenen woorden, die dus samengesteld zijn, zoo veel als het adjektief in den superlatief, en is dus het bijwoord tot de waarde van een vormklank afgedaald, dan heeft het adjektief den hoofdtoon, als: volzálig, alóúd, welédel, allergelúkkigst, waar aller den superlatief slechts versterkt. - In de woorden dérgelijke, míjnsgelijke, enz. heeft natuurlijk het bepalende woord (der, myns) den boventoon.

3. In de werkwoorden, met qualitatieve adjektieven of zelfst. naamwoorden of bijwoorden scheidbaar samengesteid, heeft het werkwoord, overeenkomstig den regel, een zwakkeren toon, dan het bepalende woord; bij voorbeeld hóógàchten, liéfhèbben, gádeslààn, úitblinken, médenèmen. De overige oneigenlijk samengestelde werkwoorden hebben een even sterken toon op beide bestanddeelen, als spéleváren, rúilebúiten; doch in mínnekòzen, líefkòzen is de toon op het eerste; in spèleméijen de toon op het laatste bestanddeel sterker.

4. In de telwoorden dértien enz., twééhonderd enz. heeft het eerste bestanddeel den hoofdtoon, omdat het de nadere bepaaldheid aan de getalbepaling geeft; in anderhálf enz. het laatste, omdat dit als bepaling bij het uitgelaten naamwoord gedeelte behoort: anderhalf toch is zoo veel als het andere, d. i. tweede gedeelte, half.

5. In de samengestelde voornaamwoorden: degéne enz. is het lidwoord, als altijd (zie § 41. 1.), toonloos. In elkánder, malkánder, heeft ánder als objekt den hoofdtoon.


{==105==} {>>pagina-aanduiding<<}


6. 1). In de partikels, die uit een substantief bestaan, van een bepalend woord voorafgegaan, heeft het substantief den hoofdtoon, als het bepalend woord een vormwoord is; maar het bepalende woord, wanneer dit een qualitatief adjektief of bepaald telwoord is. Alzoo heeft het substantief den hoofdtoon in: middelerwíjl, eenigermáte, allenthálve, menigwérf, allerléi, velerhánde (welke beide telwoorden tot deze klasse behooren); het bepalende woord, in: éénsdeels, blóótshoofds, tiénvoud, díkwijls (in de wandeling zelfs dikkels, met toonlooze e). Soms wordt de accent op het substantief gelegd, niettegenstaande het eerste bestanddeel geen vormwoord is, te weten, wanneer de beteekenis van het adjektief niet gedrukt wordt, doordien de gansche uitdrokking oneigenlijk wordt opgevat, bij voorb. in (van) lieverléde. Goedertiéren heeft den klemtoon op het laatste bestanddeel, omdat het door onmiddellijke afleiding van bijwoord adjektief geworden is, zie beneden: III. 2. 2). Heeft in sómtijds, áltijd, het vormwoord den hoofdtoon, zoo is dit een rhetorische toon. In míjneníwege heeft wege de waarde van een voorzetsel en alzoo een zwakken toon.

2). Partikels, die uit een voorzetsel met een geregeerd naamwoord bestaan, hebben, volgens den regel, den klemtoon niet op het voorzetsel, daar dit een vormwoord is, maar op het geregeerde woord; bij voorbeeld: onderwég, overál, terstónd, inderdáád, naarmáte, omstrééks, voorwáár, bovendíén, nadát, vandáár, déswegens, éérshalve. Alleen derhálve, weshálve (en niet zelden desgelijks) wijken af: zij behoorden dérhalve, wéshalve te luiden.

3). De partikels bestaande uit een substantief, een voornaamwoord of een bijwoord, dal de plaats eens substantiefs vervangt, als eerste, en uit een bijwoord als tweede bestanddeel, hebben den toon op dit laatste, vermits dit, als een bestanddeel van een nevensgaand of daarbij gedacht werkwoord te beschouwen, de meeste bepaaldheid aan den zin geeft; bij voorbeeld: ik vaar stroomáf, waar áf met ik vaar één werkwoord (áfvaren) uitmaakt; dus ook: bergóf, daaráf, daarhéén. Alleen waarts heeft den klem-
{==106==} {>>pagina-aanduiding<<}
toon niet: hémelwaarts, dérwaarts: ook is waarts buiten staat met een werkwoord eene samenkoppeling te vormen.

4). De partikels, eindelijk, uit twee bijwoorden samengekoppeld, hebben den lagen toon op het eerste, hetwelk tot versterking of vervollediging van het begrip des anderen strekt. Het laatste toch maakt de eigenlijke bepaling uit van het praedikaat des volzins, waartoe zulke bijwoorden behooren; het eerste geeft slechts meer kracht of volledigheid aan die bepaling. Aldus: weléér, voorhéén, evenmín, evenwél, rondóm, voorúít, alzóó, nogtáns. In ofschóón strekt schoon slechts tot versterking van het voegwoord of: niettemin heeft schoon den hoofdtoon gekregen, vermits of aan dit woord, als het ware, zijne voegwoordelijke kracht overdoet, in dier voege, dat schoon ook zonder of als voegwoord kan optreden. In het causale zoodát heeft (in onderscheiding van zóó dat, hetwelk de wijze waarop te kennen geeft) zoo zijna alle kracht van beteekenis verloren, en is dit woordje dus slechts van een lagen toon voorzien. Krijgt in zulke partikels, waar dit mogelijk is, het eerste bestanddeel mede den klemtoon, dan is dadelijk de samenkoppeling opgeheven, en de aard en beteekenis der samenstellende woordjes veranderd. Aldus verschillen: veelméér en veel meer, veeléér en veel eer, voorhéén en voor (mij) heen, voorúit en voor uit, evenwél en even wel, hoezéér (ofschoon) en hoe seer (in welke mate).

II. In eigenlijk samengestelde woorden ligt de klemtoon op de stamsyllabe van het bepalende woord, bij voorbeeld: bóvenhuis, Gódmensch, dáglicht, húlprijk, záágmolen, práátziek, léérschool, kóópman, zéégroen, bíjnaam.

Aanm. De sterkte van den toon op het eerste bestanddeel der samenstelling heeft in enkele woorden het tweede bestanddeel tot den rang van een toonloozen uitgang doen afdalen. Aldus in wingerd, bongerd, wereld, bakkes (bakhuis), wammes (wambuis). Zie § 6. 5.

Uitzonderingen:

1. De eigenlijk samengestelde adjektieven, van den afleidingsuitgang ig voorzien, hebben den hoofdtoon op de stam-
{==107==} {>>pagina-aanduiding<<}
syllabe van het tweede bestanddeel, lofwáárdig, zinlédig, dienstwíllig, merkwáárdig.

2. De samengestelde eigennamen van plaatsen hebben veelal den klemtoon op het hoofdwoord, als: Amsterdám, Enkhúizen, 's Gravenháge, 's Hertogenbósch, Heilóó.

Aanm. De reden hiervan zal wel voornamelijk hierin te zoeken zijn, dat deze samenstellingen, als bloote namen geldend, door het oordeel niet in, hare samenstellende begrippen ontleed en dus niet als samenstellingen gevoeld worden, zie I. 1.

3. Op het tweede bestanddeel hebben mede den hoofdtoon de gemeene namen: stadhúis, burgemééster, heerenknécht, karnemélk, katról, hagedís, madeliéf, en het werkwoord slabbákken. Ook zegt men meêdóógen, hoezeer, wanneer in dit substantief het eerste bestanddeel (mede) de apokope niet ondergaat, de klemtoon naar behooren op hetzelve rust: médedoogen.

Aanm. De reden van den valschen klemtoon in deze woorden is, dat zij het karakter van eigennamen bekwamen, als stadhuis, burgemeester, of wel dat de aard der samenstelling niet meer begrepen werd. De reden van den valschen toon van karnewelk schijnt in de vrees van eenig misverstand te zoeken. Bij de apokope van het eerste bestanddeel van meedoogen, kreeg dit het karakter van een bloot voorvoegsel, ten gevolge waarvan het den hoofdtoon verloor.

III. 1. 1). De van samengestelde werkwoorden afgeleide substantieven op er, ing, sel en ling behouden den klemtoon op hetzelfde bestanddeel, waarop het werkwoord, waarvan zij zijn afgeleid, dien heeft; bij voorbeeld: ondernémer en ondernéming van ondernémen, overháásting van overháásten; maar vóórtduring van vóórtduren, ónderkruipsel van ónderkruipen, áfleider en áfleiding van áfleiden. Men zegt wéderstander en niet wederstánder, omdat men voorheen wéderstaan in plaats van wederstáán zal gezegd hebben. Verder: áfstammeling en áánkomeling van áfstammen en áánkomen, maar: afhángeling en nakómeling, welke beide, hoezeer van áfhangen en nákomen afgeleid, hun accent verplaatst hebben op het verbaal bestanddeel, omdat deze substantieven van de werk-
{==108==} {>>pagina-aanduiding<<}
woorden afhangen en nakomen in overdrachtigen zin afkomen: wordt nu een werkwoord, met eenige partikel samengesteld, in overdrachtigen zin genomen, zoo verliest veelal de partikel den hoofdtoon: áfhangeling, nákomeling zou iemand of iets, dat in den eigenlijken zin afhangt of nakomt, beteekenen.

Aanm. Bij nabúúrschap, vergeleken met nábuurschap, bespeurt men een dergelijk verschijnsel. Nábuurschap is onzijdig en beteekent de betrekking van nabuur in eigenlijken zin; nabúúrschap is vrouwelijk en beteekent, bij overnoeming, den omtrek van samemwonende buren. - Eerbíedenis, van éerbied afgeleid, verplaatst den klemtoon, als ware het om te voorkomen, dat het woord voor samengesteld uit eer en biedenis gehouden worde.

2). De echte en onechte stamvormen van samengestelde werkwoorden hebben den klemtoon op het eerste bestanddeel, onverschillig of het werkwoord, waarmede zij in verband staan, den klemtoon op het eerste of het laatste bestanddeel hebbe, aldus: óptocht van óptijgen, ínhoud van ínhouden, maar ook: ónderhoud van onderhóúden, wéderspraak van wederspréken, ónderwerp van onderwérpen, ónderwijs van onderwíjzen, ómvang van omvángen, mísdaad van misdóen. Met uitzondering van overlég, dat den toon behoudt op het bestanddeel, waarop overléggen dien heeft, en van misbáár, dat, misschien ter voorkoming eener mogelijke verwarring met het adjektief mísbaar van missen, den klemtoon op de laatste lettergreep heeft. - Aángenaam heeft den klemtoon op het eerste, maar voornáám heeft hem op de laatste lettergreep, wellicht om verwarring met het zelfst. naamw. vóórnaam te voorkomen.

Aanm. Wij vermeldden hier (onder 1) en 2).) mede de afgeleide substantieven en stamvormen van de onafscheidbaar met bijwoorden verbonden werkwoorden, welke wij boven (§ 33. 2) als op de grens tusschen de afleiding en de samenstelling staande beschouwden.

3). Werkwoorden, die in verband staan met samengestelde substantieven, behouden den toon, waar deze substantieven dien hebben: wédijveren van wédijver, árgwanen van árgwaan, zégepraten van zégepraal.

4). De van samengestelde woorden afgeleide adjektieven, die van een afleidingsuitgang voorzien zijn, hebben weder den


{==109==} {>>pagina-aanduiding<<}


klemtoon op de stamsyllabe van het laatste bestanddeel, als almáchtig van álmacht, misdádig, ligchámelijk, aannémelijk, oudváderlijk. Alleen dan, wanneer zulk een adjektief afkomt van een samengesteld substantief, waarvan het eerste lid mede een substantief is, behoudt het den klemtoon op het eerste bestanddeel, dus: schóólmeesterachtig van schóólmeester, óórdeelkundig van óórdeelkunde, geschíedkundig van geschíedkunde (d. i. geschiedeniskunde, zie §. 58. I. 2. Aanm. 2.); geschiedkúndig ware eene samensteiling uit geschiedenis en kundig.

Aanm. Dus kan men wel spreken van eene geschiédkundige fout, eene fout, die op het veld der geschiedkunde begaan is; maar niet van eene geschiedkúndige fout.

5). Substantieven, afgeleid van samengestelde adjektieven, hetzij al of niet in den stamvorm, behouden den klemtoon op dezelfde plaats, waar die adjektieven hem hebben: algóédheid, nalátigheid, ontoegánkelijkheid, schóólmeesterachtigheid.

2. 1). De samenstellingen, door de kracht van een afleidingsvorm ontstaan, hebben den klemtoon op het eerste bestanddeel, als wíjndrinker van wijn drinken, vierentwíntigponder, uit vier en twintig en pond, heen-en-wéér-gedraaf (uit heenen-weer en gedraaf), schádeloosstelling. Alleen de adjektieven, wier laatsle lid door een afleidingsvorm gekenmerkt is, hebben weder den klemtoon op het laatste lid der samenstelling, bij voorb.: goedhártig, vrijwíllig, zoodánig, alledáágsch, binnendíjksch, uithéémsch, snelgewíékt, breedgetákt. Zoo men bínnenlandsch zegt, geschiedt dit in tegenstelling van búítenlandsch, en weêrkeerig búítenlandsch in tegenoverstelling van bínnenlandsch; alzoo hebben deze woorden een rhetorischen toon. Ook het eerste lid in woorden als bréédgetakt, hóóggetopt kan aldus den nadruk krijgen, welken plát in plát-boomd immer heeft, waarschijnlijk ten gevolge van het uitvallen der vormsyllabe ge.

2). De woorden, door de kracht eener onmiddellijke afleiding samengesteld, hebben den klemtoon op het eerste lid, bij voor-
{==110==} {>>pagina-aanduiding<<}
beeld: éérbied, álbedil, brékespel, práátgraag, spríng-in-'t-veld, réikhalzen, lángbeen, kwíkstaart, blááskaak. De werkwoorden als bééldhouwen, plúímstrijken enz. behouden den klemtoon, waar bééldhouwer, plúimstrijker dien heeft; des gelijks evenáren (evenáárden), waar evengeáárd (of evenáárdig) dien heeft. Infinitieven als het vroegópzijn, het heen-en-wéêrloopen, hebben den klemtoon op het eerste lid, en wel op het tweede bestanddeel van hetzelve, overeenkomstig den regel, die in eene samenkoppeling uit twee bijwoorden den klemtoon op het laatste gebiedt te plaatsen. - Woorden, daarentegen, die, ten gevolge hunner aanwending als adjektieven, samengesteld, of, zoo zij reeds oneigenlijk samengesteld waren, eigenlijk samengesteld werden, hebben den hoofdtoon op het laatste lid, als: alwétend, schrikbárend, hoogdrávend, welsprékend, godvergéten, schoorvóétend, aadhóúdend (áánhoudend is een tegenw. deelw.). Zie voorts § 59. II. 5. - Wordt het zelfst. naamwoord víerkant als bijvoegelijk naamwoord gebezigd, zoo heeft het den klemtoon op het laatste bestanddeel: vierkánt, en wordt de bijwoordelijke uitdrukking goe'koop of goeden koop (bon marché) als adjektief gebruikt, zoo ontstaat eene samenstelling, mede met den klemtoon op het laatste lid: goekóóp. - Over goedertíeren zie boven: I. 6. 1).

IV. Omtrent den hoofdtoon in samengestelde woorden, wier eerste lid in zich zelve samengesteld is, valt het volgende op te merken. Is het eerste lid eigenlijk samengesteld, zoo krijgt zijn eerste bestanddeel; is het oneigenlijk samengesteld, zoo krijgt zijn tweede bestanddeel den klemtoon. Bij voorbeeld: kóópmans-zoon, éikeboom-blad, míddag-maal, mórgenzonnestraal, brándwaarborg-maatschappij; maar: oudemánnenhuis, goudenúúrwerk-maker.





§ 44. Over den bijtoon en de toonlooze syllaben.


Wij gewaagden tot dus verre slechts van den klemtoon bij


{==111==} {>>pagina-aanduiding<<}


uitnemendheid. Doch nevens de syllabe, met den hoofdtoon bedeeld, hebben de overige lettergrepen eens woords een min of meer lagen toon; den minst lagen, na den hoofdtoon hoogsten toon, noemt men bijtoon; eene syllabe, die den zwakst mogelijken toon heeft, noemt men toonloos.

1. Den bijtoon hebben: de stamsyllabe der woorden, die, van een der hoofdtonige voorvoegsels voorzien zijn, als: áárts-schèlm, ántwoòrd, ónwìl, óórspròng, wánhoòp; de stam-syllabe der woorden, die een der hoofdtonige uitgangen hebben, als: ràmpzálig, èrnstháftig, waàráchtig, hòveníer, toònéél, kòningín, voògdés, slìjtááje, hèlmét, voògdíj, bloèmíst, kwètsúúr, hàlvééren; de hoofdtonige voorvoegsels, zoo zij vóór adjektieven komen, als: aàrtsdóm, ònreín, veràntwóórdelijk, oòrsprónkelijk, wànschápen; de stamsyllabe van naamwoorden van meer dan ééne syllabe, waarvan de laatste niet toonloos is, bijaldien de uitgang lijk aan zulk een woord wordt toegevoegd, als: vìjándelijk, vrìendscháppelijk, wònderbárelijk.

2. Voorts hebben den bijtoon: de achtervoegsels, die een andere vokaal dan de toonlooze e of i, en toch niet den hoofdtoon hebben, als: heílànd, síeraàd, dánkbaàr, gróenàchtig, eígendòm, gehóórzaàmheid, máágdelìjn, jóngelìng, schríjdelìngs, vrúchteloòs, droéfenìs, ármoède, béterschàp, zúidwaàrts, schádùw, kévìe, tóóvenaàr, Spánjaàrd, en de uitgang ing in substantieven, van gebruikelijke werkwoorden afgeleid, wanneer de stamsyllabe niet onmiddellijk vóór de syllabe van den uitgang gaat, als: óefenìng, verbéterìng.

3. In samengestelde woorden heeft den bijtoon de stamsyllabe van dat der beide bestanddeelen, hetwelk den hoofdtoon niet heeft: als: níeuwjaàr, líefhèbben, eènigermáte, èvenwél, dáglìcht, zìnlédig, lánghànd. Wanneer het tweede lid eener samenstelling zelf weder samengesteld is, dan heeft het eerste van zijne bestanddeelen een sterkeren, het tweede een zwakkeren bijtoon, b. v. pálm-zóndàg, wápen-stíl-stànd.

4. Toonloos zijn al de verbuigingsuitgangen en alle afleidings-
{==112==} {>>pagina-aanduiding<<}
syllaben, in welke de zwakke e voorkomt, bij voorb.: háten, wóórden, gegéven, bevél, verlíés, góéde, líéfde, árend; benevens de uitgangen ig, tig, lijk en ing, wanneer voor deze laatste de stamsyllabe onmiddellijk voorafgaat, als: goédig, dértig, éérlijk, stémming.





§ 45. Over den klemtoon in vreemde naamwoorden.


1. Over het algemeen hebben de in het Hollandsch opgenomen vreemde naamwoorden, zoo zij op eene konzonant eindigen, naar de Fransche wijze, den klemtoon op de laatste syllabe, bij voorbeeld: garnizóén, kanáál, klimáát, dukatón, oceáán, foliánt, magazíjn, kalót, fabríjk, matrás, beschúít, kantóór, fióól, koméét, harpúís, radíjs, kolóm, patróón, ciprés, cemént.

Uitzonderingen zijn:

1). Die woorden, welke meer tot de taal der geleerden behooren, als: cánon (regel, dat aldus onderscheiden is van kanón, grof geschut), cháos, néctar, súbstantief, ádjektief, dóctor, réctor, enz.

2). De Oostersche woorden, die niet door middel van het Fransch tot ons gekomen zijn, als; Sábbath, Tálmud, Sátan, Chérub, Séraph, Sánhedrin, Súltan.

3). De woorden, die om hunnen uitgang of geheel hun voorkomen min of meer als Hollandsch werden aangemerkt, bij voorbeeld: túlband, májesteit, zéfir, bísschop, támboer (trommelslager), hárnas, hórizon, kónzonant en áltaar (schoon men ook konzonánt en altáár uitspreekt). In vorm geheel verhollandscht werden schéúrbuik (scorbut) en kórtegaard (corps de garde).

4). De woorden, die eenen toonloozen uitgang gekregen hebben, als notáris, commissáris, kérker, kámer, táfel, éngel, klóóster, cilínder, diáken, déken (decanus); in barométer en thermométer bracht de toonloosheid der slotsyllabe


{==113==} {>>pagina-aanduiding<<}


zoo zeer een Duitsch aanzien te weeg, dat de accent, tegen den aard dezer Grieksche woorden, op de voorlaatste te staan kwam; hexámeter en pentámeter bleven tot de taal der geleerden beperkt en behielden dus den behoorlijken klemtoon.

2. Eindigt een vreemd naamwoord op eene vokaal, zoo beeft de tweede of de derde van achteren den klemtoon, als: histórie, spécie, collégie, académie, pódagra, láva, écho, índigo.

Uitgezonderd zijn de woorden op ij en ei, die op deze uitgangen den klemtoon leggen, als: melodíj, kopíj, galéi, valléi. Men zegt ook theoríe: volgens deze uitspraak zou de spelling theorij de voorkeur verdienen (zie § 11. 3. Aanm. 1.). Voorts behouden eenige hun vreemd accent: autodafé, bureáu, kolibrí enz.

3. In inheemsche woorden blijft bij de verlenging door verbuiging- of afleidingssyllaben de klemtoon natuurlijk op zijne rechtmatige plaats: in vreemde woorden, daarentegen, verhuist hij met de verandering in den aard en het aantal der lettergrepen, als: proféssor, professóren; muzíek, muzikáál; éther, ethérisch; melodíj, melódisch; nátie, nationáál.








{==114==} {>>pagina-aanduiding<<}


Derde boek. Over den aard en de verbuiging der woorden.


Inleiding.




§ 46. Over de rededeelen in het algemeen.


1. De mensch spreekt om uit te drukken, wat hij denkt. Het woord, hetwelk dat wat de spreker aangaande eenig voorwerp denkt, tot inhoud heeft, noemt men werkwoord. Het voorwerp der gedachte zelf wordt door een woord te kennen gegeven, dat naamwoord heet.

2. Het kan zijn, dat de gedachte op een voorwerp slechts in zoo verre toepasselijk is, als het met zekere hoedanigheid is bedeeld. Deze hoedanigheid dus moet uitgedrukt worden. Het geschiedt mede door een naamwoord, maar dat bijvoegelijk heet, omdat het ter bepaling wordt toegevoegd aan de naamwoorden, die het voorwerp der gedachte te kennen geven en in tegenoverstelling van de bijvoegelijke naamwoorden zelfstandige naamwoorden heeten.

3. Het is niet altijd noodig, het voorwerp der gedachte te noemen: vaak kan men er mede volstaan het bloot als met den vinger aan te duiden. De woorden, die dit doen, heeten voornaamwoorden (§ 1. 1. Aanm.). Die aanduiding geeft eenigermate de plaats te kennen, waar zich het voorwerp bevindt. Wordt het voorwerp uitdrukkelijk genoemd en het voornaam-
{==115==} {>>pagina-aanduiding<<}
woord slechts gebezigd om de plaats, waar het voorwerp zich bevindt, door aanwijzing aan te duiden, dan wordt het voornaamwoord bijvoegelijk gebruikt.

4. Het begrip van getal is van gansch bijzonderen aard. De taal kan niet zonder zekere klanken, die, des noodig, aangeven, hoe veel voorwerpen er zijn. De klanken, die deze taak vervullen, heeten telwoorden. Stelt men zich de voorwerpen tot eene som vereenigd voor, zoo bezigt men de grondgetallen; stelt men ze zich voor als in orde van tijd of plaats gerangschikt, zoo bezigt men de rangschikkende getallen.

5. De woorden, die dienen om bij het begrip, door het werkwoord of adjektief uitgedrukt, zekere bepalingen van plaats, tijd, wijze, graad of omstandigheid te kennen te geven, heeten bijwoorden.

6. Die bijwoorden, bij welke de afmetingen eens lichaams als maatstaf ter plaatsbepaling aangewend worden, heeten voorzetsels, zoodra bij hen het voorwerp gemeld wordt, welks afmeting wordt bedoeld.

7. Met een substantief (hetzij zelfstandig naamwoord, hetzij zelfstandig voornaamwoord) en werkwoord, met andere woorden, met een subjekt en praedikaat, is een zin volkomen. De overige woorden: het adjektief (hetzij bijvoegelijk naamwoord, hetzij bijvoegelijk voornaamwoord), het telwoord, het bijwoord en het voorzetsel met zijn naamwoord, dienen om de gedachte nader te bepalen.

8. Alzoo zijn al de deelen verklaard, welke in den volzin, van hoeveel bepalingen ook voorzien, kunnen voorkomen. Doch de eene gedachte kan met de andere, de eene volzin met den anderen in verband gebracht moeten worden. Hiertoe dienen, 1o eene klasse van voornaamwoorden, welke men bepalende (determinatieve) voornaamwoorden noemt, en waartoe ook het lidwoord behoort; 2o eene klasse van bijwoorden, die mede bepalende bijwoorden heeten: de woorden van deze beide klassen staan binnen de grenzen van den zin zelven; 3o eene klasse van voornaamwoorden, die betrekkelijke


{==116==} {>>pagina-aanduiding<<}


voornaamwoorden genoemd worden; 4o eene klasse van woorden, die van hunnen logischen inhoud beroofd zijn om bloot het zinverband te kennen te geven, en voegwoorden heeten: de woorden van deze beide laatste klassen staan tusschen de zinnen in.

9. Eindelijk bezit de taal zekere klanken, die slechts een gevoel uitdrukken. Zij heeten tusschenwerpsels, omdat zij, buiten het logisch of grammatisch verband, te midden der rede geworpen worden.

10. Wij zullen de woorden in de volgende orde behandelen: 1. het zelfstandig naamwoord, 2. het bijvoegelijk naamwoord, 3. het voornaamwoord, 4. het lidwoord, 5. het telwoord, 6. het werkwoord, 7. het bijwoord, 8. het voorzetsel, 9. het voegwoord en 10. de tusschenwerpsels. Vooraf echter eenige aanmerkingen over de grammatische betrekkingen in het algemeen.





§ 47. Over de grammatische betrekkingen.


1. De verschillende rededeelen staan tot elkander in betrekking, en niet alleen dit, maar ook de spreker kan, met betrekking tot zich zelven, zich de objekten der gedachte op verschillende wijzen voorstellen. De taal nu bezit het vermogen om zoowel de verschillende betrekkingen van de begrippen, die de zin inhoudt, onderling, als de verhouding van den spreker tot het objekt der gedachte, door zekere veranderingen in den vorm der woorden weder te geven. De verandering ter uitdrukking dier betrekkingen door de woorden ondergaan, noemt men verbuiging (flexie), een woord, dat zoowel op de verandering des werkwoords als op die des naamwoords toepasselijk is.

Aanm. De woordbuiging verschilt hierin van de woordvorming, dat, terwijl de ter woordvorming toegevoegde of veranderde klanken een nieuw woord voortbrengen, de ter verbuiging toegevoegde of veranderde klanken slechts eene veranderde betrekking van één en hetzelfde woord uitdrukken.


{==117==} {>>pagina-aanduiding<<}


2. Wanneer men van veranderingen in den vorm der woorden, van verbuiging spreekt, neemt men eenen grondvorm aan, die als onverbogen beschouwd wordt, terwijl de verbogene woorden voor wijzigingen van dezen grondvorm gelden. Als zulk een grondvorm beschouwt men voor het substantief dien vorm, met welken men het voorwerp noemt of roept (nominatief of vocatief). Van het adjektief is die vorm, in welken het, met het werkwoord zijn verbonden, als praedikaat voorkomt, de grondvorm. Van het werkwoord, eindelijk, is de infinitief, wanneer men slechts den uitgang (en) wegdenkt, als de grondvorm aan te merken.

Aanm. De grammatische grondvorm is wel te onderscheiden van den etymologischen stamvorm. De stamvorm des werkwoords toch is geenszins de infinitief; integendeel, men vindt dezen bij de oudste ongelijkvloeiende werkwoorden meestal in het praeteritum (zie § 31. 2. Aanm. 2.) en bij de overige komt de imperatief den stamvorm nader dan de infinitief. Voorts is, wel is waar, de grondvorm der naamwoorden thans niet van den stamvorm onderscheiden; doch in het Gothisch was de nominatief van vele naamwoorden door den uitgang s gekenmerkt, en alzoo van den grondvorm verschillend, terwijl het adjektief, ook praedikatief gebruikt, het geslacht en getal des subjekts in zijnen vorm uitdrukte.

3. Niet alle woordsoorten zijn verbuigbaar. Onverbuigbaar zijn 1o de bijwoorden, de verbuiging ter uitdrukking der trappen van vergelijking afgerekend, die de qualitatieve bijwoorden met de adjektieven gemeen hebben; 2o de voorzetsels; 3o de voegwoorden; 4o de tusschenwerpsels. Men begrijpt deze vier soorten samen onder de benaming rededeeltjes (partikels).

Aanm. Het bijwoord is onverbuigbaar, omdat het in den volzin eene onafhankelijke plaats bekleedt, en voorts geene der betrekkingen, die andere, verbuigbare, rededeelen door hunne vormveranderingen uitdrukken, in het begrip des bijwoords valt. Het voorzetsel en het voegwoord omschrijven betrekkingen: het begrip van betrekking maakt hun wezen uit, on slechts daar, waar de betrekking iets bijkomends bij het grondbegrip eens woords uitmaakt, kan het de grond der verbuiging van zulk een woord wezen. Het tusschenwerpsel, eindelijk, stant buiten alle grammatische of logische betrekking tot de rede en hare deelen.

4. De betrekkingen, welke door bepaalde verbuigingsvormen worden uitgedrukt, zijn: 1) Geslacht, 2) Naamval, 3) Getal, 4) Trap of Graad, 5) Persoon, 6) Tijd, 7) Wijze.

1.) Tot de grammatische betrekkingen behoort het geslacht


{==118==} {>>pagina-aanduiding<<}


slechts in zoo verre, als het de grond is eener vormverandering, door de bijvoegelijke woorden (adjektieven, adjektieve voornaamwoorden en telwoorden en het lidwoord) ondergaan ter aanduiding van het verband, waarin zij tot het substantief staan. Onze taal onderscheidt niet alleen een mannelijk en vrouwelijk geslacht, maar drukt ook de onverschilligheid van het geslacht in den vorm der bijvoegelijke woorden uit. Zoo zijn er dan drie geslachten in onze taal: het mannelijke, het vrouwelijke en het onzijdige geslacht. - De geslachtsverandering der bijvoegelijke woorden, ter aanduiding van het verband, waarin zij tot de zelfstandige naamwoorden of voornaamwoorden staan, noemt men motie of metaschematismus (vervorming).

Aanm. Op zich zelve beschouwd, behoort het geslacht niet tot de betrekkings-begrippen, daar het in de zelfstandigheid zelve begrepen is. Ook wordt het aan de zelfst. naamwoorden en zelfst. voornaamwoorden niet door verbuiging uitgedrukt; maar de stamvorm zelve reeds beduidt een mannelijk of vrouwelijk voorwerp, en zoo al het vrouwelijk geslacht door een aangevoegden uitgang van den mannelijken stamvorm verschilt, behoort deze vormverandering tot de woordafleiding, daar met de verandering werkelijk een verschillend voorwerp aangeduid en dus een nieuw woord gevormdt wordt (vergel. § 47. 1. Aanm.), weshalve wij ook de vervrouwelijkende uitgangen onder de afleidingsuitgangen vermeld hebben (§ 32. 2. 1.).) en (Afdeel. I. Hoofdst. 2.) behandelen zullen.

2). Het substantief geeft door eene eigenaardige vormverandering de betrekking te kennen, in welke het begrip, door hetzelve uitgedrukt, tot de handeling staat. Deze betrekking heet naamval. Onze taal heeft voor de naamwoorden vier zulke naamvallen: den nominatief, die aanduidt, dat het naamwoord het onderwerp der rede is; den genitief, die het voorwerp, dat de oorsprong der zaak is, te kennen geeft; den datief, die het voorwerp, dat deelnemend, en de accusatief, die het voorwerp, dat lijdelijk in de handeling betrokken is, aanduidt. Bij deze naamvallen kan men nog een vijfden voegen: den vocatief, die een voorwerp voorstelt als tegenover den spreker aanwezig. Doch daar de vocatief buiten het verband der rede staat, kan hij slechts in oneigenlijken zin naamval genoemd worden. - In deze vormverandering deelen de bij het zelfstandige


{==119==} {>>pagina-aanduiding<<}


naamwoord behoorende bijvoegelijke woorden ter aanwijzing van hun verband met dit zelfstandig naamwoord.

3). Door verschil van vorm wordt in de zelfstandige naamwoorden te kennen gegeven, of een voorwerp afzonderlijk of in vereeniging met andere gelijksoortige gedacht wordt. Dus zijn er twee getalvormen: het enkelvoudige en het meervoudige getal. - De nauwkeurige bepaling van het getal blijft aan de telwoorden overgelaten. - De adjektieve woorden, zoo wel als de werkwoorden, drukken in hunnen vorm het getal uit van het zelfstandig naamwoord of voornaamwoord, tot hetwelk zij behooren.

Aanm. 1. Oorspronkelijk had niet het substantief als zoodanig eenen meervoudsvorm, maar elke naamval had den zijnen.


Aanm. 2. Eigenlijk behoort ook het getal niet tot de betrekkingsbegrippen: toch wordt het hier vermeld, omdat het den grond van eene secondaire verbuiging uitmaakt, en eene vormverandering medebrengt, die niet tot de afleiding kan gebracht worden.

4). De graad of trap van vergelijking is eene vormverandering uitsluitend aan de hoedanigheidswoorden (bijvoegelijke naamwoorden en bijwoorden) eigen. Voorwerpen of werkingen toch zijn met andere voorwerpen of werkingen slechts in zoo verre vergelijkbaar, als derzelver hoedanigheden naar elkander worden afgemeten. De taal heeft hier twee verschillende vormen ter harer beschikking: den comparatief of vergrootenden, en den superlatief of overtreffenden trap. De eerste duidt aan, dat de hoedanigheid aan eenig voorwerp in een hoogeren graad toekomt, dan aan eenig ander voorwerp. De tweede duidt hetzelfde aan, doch doet tevens het voorwerp, welks hoedanigheid met die van andere voorwerpen vergeleken is, als het eindpunt van eene reeks van voorwerpen beschouwen. Het adjektief in zijnen gewonen vorm, in welken het de hoedanigheid zonder vermelding van eenigen grand van sterkte uitdrukt, heet, in tegenoverstelling van de vermelde trappen van vergelijking, in den positief of stellenden trap te staan. - De vormverandering der adjektieven en bijwoorden, door welke die graden der hoedanigheid worden uitgedrukt, noemt men gradatie of comparatie.


{==120==} {>>pagina-aanduiding<<}


Aanm. De gradatie behoort deswegens onder de grammatische betrekkingsvormen, omdat zij den grond eener syntaktische verbinding uitmaakt.

5). Het werkwoord verandert in vorm naar gelang óf de spreker zelf, óf eenig ander wezen of voorwerp het onderwerp der rede is. Is de spreker niet zelf het voorwerp der rede, dan is dit of een persoon, met welken hij zich onderhoudt, of een wezen of voorwerp, over hetwelk hij het woord voert. Verder sluit de spreker bij zich zelven anderen in en maakt hen met zich tot het onderwerp der rede, of hij spreekt verscheidene personen tegelijk aan, of, eindelijk, is een meertal van personen of voorwerpen buiten den spreker en den aangesprokene het onderwerp der gedachte. Voor deze twee drietallen van gevallen heeft het werkwoord eene even groote hoeveelheid verbuigingsvormen, personen genoemd: het telt in het enkel- en in het meervoud drie personen: den eersten, den tweeden en den derden, waardoor het den grammatischen persoon des subjekts in zijnen vorm voorstelt.

6). Alles wat als gebeurend gedacht wordt, wordt door den spreker, of als tegenwoordig, of als verleden, of als toekomstig gedacht. Dit verschil van tijd drukt het werkwoord, hetzij door bepaalde woordvormen, hetzij door vormwoorden (hulpwerkwoorden) uit: het heeft een tegenwoordigen, een verledenen en een toekomenden tijd. Bovendien kan de handeling in een dezer tijden als voltooid of als onvoltooid, met betrekking tot eene gelijktijdige zaak, beschouwd worden, en kan eene handeling als onbepaald, dat is, door geenerlei gelijktijdige zaak bepaald gedacht worden. Zoo is dan de tegenwoordige tijd of volmaakt of onvolmaakt tegenwoordig, de verledene tijd desgelijks volmaakt of onvolmaakt verleden, en, eindelijk, is er een volmaakte en een onvolmaakte toekomende tijd. Het niet bepaalde van den tijd drukt onze taal niet door een onderscheiden vorm uit.

7). Hetgeen de spreker mededeelt, wordt of als iets feitelijken werkelijks voorgesteld, of als iets, dat bloot in zijne gedachte, als wenschelijk, mogelijk, noodwendig, beslaat. Deze twee


{==121==} {>>pagina-aanduiding<<}


gevallen worden door verschillende vormen aan het werkwoord uitgedrukt. Men noemt de op dezen grond steunende vormverandering des werkwoords de wijze. Er zijn ingevolge de zoo even gemaakte onderscheiding twee hoofdwijzen: de eerste heet aantoonende wijze (indicatief), omdat zij het gezegde als in de tegenwoordigheid des sprekers voorvallend, en, als het ware, met den vinger aanwijsbaar voorstelt; de andere heet aanvoegende wijze (conjunctief of subjunctief), omdat zij in aangevoegde of afhankelijke zinnen, of ten minste in zinnen, die als zoodanig te verklaren zijn, voorkomt. Bij deze wijzen komt nog een derde, de gebiedende wijze (imperatief). Zij sluit zich in beteekenis aan den subjunctief aan; doch treedt in de rede als een indicatief op, daar zij, van hetgeen de spreker wenscht, de dadelijke verwezenlijking eischt. Zij is, als het ware, een subjunctief weder tot indicatief geworden. - De infinitief, eindelijk, wordt ook eene wijze (onbepaalde wijze) genoemd: zij is dit echter evenmin als het deelwoord eene wijze is. In den infinitief en het deelwoord beide heeft het werkwoord zijne natuur in zoo verre afgelegd, dat het buiten staat is als gezegde op te treden, en slechts op het werkwoord, als gezegde, is het begrip der wijze van toepassing.

5. Waar de verbuiging slechts strekken moet om het verband kenbaar te maken, dat er tusschen eenig woord en een ander woord bestaat, zoo als het geval is bij de adjektieven en adjektieve voornaamwoorden, die naar geslacht, naamval en getal verbogen worden om door gelijkheid van betrekkingsvorm hun verband met het substantief aan te duiden, noemt men de verbuiging eene secundaire of begeleidende verbuiging. Ook het werkwoord komt in persoon en getal met zijn objekt overeen en heeft dus in zoo verre eene secundaire verbuiging. De overeenkomst in de verbuiging der in verband staande woorden heet congruentie. Zij bestaat daar, waar de bepalende woorden tot het bepaalde woord in de betrekking der inhaerentie of inlijving staan, dat is, waar zij eene hoedanigheid of omstandigheid uitdrukken, die slechts als in het bepaalde begrip bestaande


{==122==} {>>pagina-aanduiding<<}


gedacht worden kan. - Primair heet de verbuiging, die eene betrekking uitdrukt, welke in den inhoud der verbogen woorden zelven gegrond is. Zoodanig is bij de substantieven en substantieve voornaamwoorden de verbuiging, welke het getal; bij de adjektieven en qualitatieve bijwoorden die, welke den trap van vergelijking; bij de werkwoorden, eindelijk, die, welke tijd en wijze uitdrukt. De naamvalsverbuiging der substantieven kan men noch uitsluitend als primair, noch uitsluitend als secundair beschouwen, daar zij wel het grammatisch verband des substantiefs met een uitgedrukt of verzwegen werkwoord te kennen geeft, maar tevens een complement (of aanvulling) van het begrip des werkwoords uitmaakt. Het substantief, dat het voorwerp of de grens der werking, door het werkwoord uitgedrukt, te kennen geeft, staat tot dit werkwoord in de betrekking der dependentie: het werkwoord zelve heet te regeeren.

Aanm. De voorzetsels kunnen niet dan in oneigenlijken zin gezegd worden te vegeeren, daar zij eigenlijk een bestanddeel of bepaling van het begrip des werkwoords, betzij dit uitgedrukt zij of niet, uitmaken. Even zoo zijn de onderschikkende voegwoorden slechts de aanwijzers (exponenten) van de wijze des werkwoords, en zij kunnen alzoo geenszins gezegd worden de wijze des werkwoords te beheerschen.







Eerste afdeeling. Over het zelfstandig naamwoord.


Eerste hoofdstuk. Over de soorten des zelfstandigen naamwoords.




§ 48.


Een zelfstandig naamwoord is een woord, hetwelk een voorwerp met name noemt.

De zelfstandige naamwoorden zijn te onderscheiden in twee


{==123==} {>>pagina-aanduiding<<}


hoofdsoorten: voorwerpsnamen (concrete substantieven), dat is, namen van afzonderlijke voorwerpen, als mensch, boom, berg, en in begripsnamen (abstrakte substantieven), dat is, namen van dingen, die aan of in de voonverpen worden waargenomen, en dus slechts als zelfstandige voorwerpen gedacht worden, bij voorbeeld: wijsheid, geluk, bloei. De namen der tijdperken, als dag, jaar, eeuw, zijn, even als de plaatsnamen, als concrete naamwoorden aan te merken: zij beteekenen, even als deze, eene omvattende ruimte.

I. De voorwerpsnamen worden weder onderscheiden in:

1. Soortnamen of gemeene namen, welke aan het voorwerp eenen naam geven, die het met alle voorwerpen van dezelfde soort gemeen heeft, bij voorbeeld: man, boom, rivier, berg, dier, hond enz.

2. Eigennamen, welke dienen om afzonderlijke wezens of voorwerpen van alle overige derzelfde soort te onderscheiden, bij voorb.: Caesar, Willem, Phylax (als naam eens honds), Amsterdam, Frankrijk, de Rijn, de Mont-blanc, de Hoop (naam eens vaartuigs) enz. De namen van volken, die aan elken persoon, welke tot eene zekere natie behoort, toekomen, zijn eigennamen, die, in zooverre zij aan al de volksgenooten gemeen zijn, als soortnamen te beschouwen zijn. De namen van bergketenen en eilandsgroepen (als de Alpen, de Pyreneën, de Maldiven, de Hebriden) zijn collektieve eigennamen.

De soort- of gemeene namen, zoowel als de eigennamen, worden weder verdeeld in:

1). Persoonsnamen, als grijsaard, vrouw, Hendrik. Onder de gemeene persoonsnamen zijn er, die hoedanigheidsnamen (qualitatieve persoonsnamen) heeten. Het zijn die, welke aan een persoon eenen naam geven, ontleend aan eene hoedanigheid, welke hem in de menschelijke samenleving een zeker karakter verleent, bij voorbeeld: koning, jager, voogdes, kok, en adjektieven als zelfstandige persoonsnamen gebruikt: de wijze, een rijke enz.

2). Diernamen, als leeuw, stier, Phylax.


{==124==} {>>pagina-aanduiding<<}


3) Zaaknamen, als plant, huis, beek, de Hoop.

3. Een derde soort der voorwerpsnamen zijn de verzamel-woorden (collektieven), die een vereenigd aantal van afzonderlijk bestaande wezens of voorwerpen beteekenen, als: een volk, eene vergadering, een bosch, een gebergte, de nakomelingschap enz. Hiertoe behooren ook de adjektieven in het onzijdig geslacht als zelfstandige naamwoorden gebruikt, bij voorb.: het schoone, het goede, voor zoo verre zij niet als begripsnamen worden gebruikt.

4. Stofnamen, die eene stof te kennen geven, als: water, ijzer, goud, hout, wijn, melk, enz. Hiertoe behooren ook de namen der talen, als die de stof der taal beduiden: het Latijn, het Spaansch enz.

Aanm. Indien een verzamelwoord een aantal voorwerpen aanduidt, die niet tot eene eenheid zijn vereenigd, dan heeft het min of meer den aard van een stofnaam, zoo als bosch, in de uitdrukking: met bosch begroeide bergen. Ook kunnen gewone soortnamen in collektieve beteekenis gebruikt worden en bij gevolg ook den aard van stofnamen krijgen, b. v., wanneer men spreekt van een landstreek, die uit berg en bosch bestaat: hier krijgt berg het karakter van een stofnaam. Wordt daarentegen een stofnaam voor eene vereeniging van voorwerpen uit zekere stof bestaande genomen, dan heeft hij den aard van een collektief, bij voorbeeld: het Haarlemmer Hout, het taselzilver enz. Sommigen stofnamen, eindelijk, kunnen enkele voorwerpen uit die stof bestaande aanduiden, en dus als soortnamen worden gebezigd, bij voorbeeld: een ijzer, de straatsteenen enz.

II. De begripsnamen worden weder onderscheiden in:

1. Namen van hoedanigheden, als: jeugd, wijsheid, hoogte, duisternis, blijdschap enz.

2. Namen van toestanden, als: geluk, rampspoed, vergetelheid, slavernij, weelde enz.

3. Namen van werkingen of handelingen, als: groei, bloei, loop, komst, stand, val, slaap. Hiertoe behooren ook de infinitieven, zoo zij zelfstandig gebruikt worden, het leven, het lezen enz. Sommige abstracta van deze soort geven een gedurige herhaling der handeling te kennen en heeten dan herhalingswoorden (iterativa, frequentativa), als: gebedel, gefluit, gekerm, gelach.

Aanm. De beteekenis van verscheidene begripsnamen kan zoo gewijzigd wor-
{==125==} {>>pagina-aanduiding<<}
den, dat zij beurtelings tot de eene of de andere dezer soorten bebooren. Zoo kan, bij voorbeeld, voogdij zoo wel de hoedanigheid van voogd, als den toestand van dengenen, die onder een voogd staat; scheiding zoo wel de handeling van scheiden, als den door deze handeling bewerkten toestand beteekenen. Meer nog komt het geval voor, dat abstrakte woorden in eene concrete beteekenis genomen worden: zoo kan hoogte zoo veel als een heuvel beteekenen; aan menschheid de waarde van een collektief gegeven worden; wezen een bezield voorwerp beduiden, enz.







Tweede hoofdstuk. Over de vorming der zelfstandige naamwoorden.




§ 49.


1. Ten aanzien van hunnen vorm moeten de substantieven onderscheiden worden in stamwoorden, in afgeleide en in samengestelde woorden. De stamwoorden erkent men dadelijk door het gemis van elken afleidingsklank, en reeds in § 31. hebben wij over de klankverwisselende stamwoorden gehandeld. Ook over de samengestelde zelfstandige naamwoorden is in § 36. 1., in § 37. I. en II. en in § 39. I. 1. 2. II. 1. 3. 4. gehandeld. De afgeleide substantieven zijn deels gevormd door middel van min zelfstandige achtervoegsels, deels door middel van voorvoegsels, zie § 32 en 33. Thans hebben wij te spreken over de beteekenis der zelfstandige achtervoegsels en der voorvoegsels.

2. Van de § 32. 2. 1). opgenoemde tot vorming van zelf-standige naamwoorden strekkende zelfst. achtervoegsels vormen de uitgangen: and, el, eel, sel, er, aar, ert, erd, aard, naar, ier, nier, ster, es, in, je, ke, lijn, ing, ling, ik en k concrete; de overige: dom, te (e), heid, ij, ing (van anderen aard, als de zoo even genoemde uitgang ing), nis, schap en aadje abstrakte zelfstandige naamwoorden.






{==126==} {>>pagina-aanduiding<<}


§ 50. Over de zelfstandige achtervoegsels, die concrete zelfstandige naamwoorden vormen.


1. De uitgang and, bewaard in vijand, heiland, dwingeland, is de oude uitgang van het tegenwoordig deelwoord en beteekent dus een handelend wezen.

2. Het zelfstandig achtervoegsel el, reeds in Gothische woorden, als sitls (zetel), magula (knaapje), aanwezig, vormt van verbale stammen of substantieven deels woorden, die een werktuig beteekenen, waarmede dat wordt uitgericht, wat de verbale stam aanwijst; deels verkleinwoorden.

1). Woorden, die een werktuig beteekenen. Van verbale stammen komen: gordel, lepel, hevel, heugel, klepel, prikkel, stekel, windel, griffel enz.; van abstrakte substantieven sleutel, teugel, vleugel, beitel.

2). Verkleinwoorden op el, alle van voorwerpsnamen: droppel, bondel, kruimel, tepel, eikel, ijzel, kneukel, knobbel, navel, schinkel, snavel, mazel, peukel, sprenkel enz.

3. De uitgang el werd in sommige Hollandsche woorden verscherpt tot eel (§ 6. 5. Aanm. 3.), bij voorbeeld: houweel, tooneel, truweel en struweel; in het laatste dezer woorden schijnt eel de verkleiningsuitgang (in het Drentsch bestaat het oorspronkelijke strubbe, d. i. struik); in de overige beduidt het een werktuig of toestel. Deze uitgang werd gelijkgesteld met den vreemden uitgang eel (als in kasteel): vandaar kreeg hij den hoofdtoon; zie § 42. 1. 2).

4. De uitgang el, door middel eener ingevoegde s aan den stam verbonden (zie § 23. I. 4. 1). b.), leverde het achtervoegsel sel, hetwelk van werkwoorden substantieven vormt, die het voortbrengsel eener werking beteekenen, als: haksel, baksel, schepsel, maaksel, aanhangsel, overblijfsel, speeksel. In eenige woorden is vóór den uitgang el, die een werktuig beteekent, de s ingeschoven, zonder dat deze beteekenis veranderde;


{==127==} {>>pagina-aanduiding<<}


aldus in deksel, d. i. iets, waarmede men dekt; schoeisel van het werkwoord schoeien; verguldsel, dat, waarmede men verguldt; zoo ook in beletsel, stijfsel. In raadsel schijnt de uitgang iteratieve, dus zoo veel als diminutieve kracht te hebben.

5. Het zelfstandig achtervoegsel er (aar, zie § 6. 5. Aanm. 3., en in enkele woorden naar, § 23. I. 4. 1). a.) vormt substantieven, die in het algemeen mannelijke wezens te kennen geven. In het Goth. komt het met een ander achtervoegsel vereenigd voor, in de gedaante areis (arja), als laisareis, leeraar.

1). Van vrouwelijke vormt het mannelijke diernamen: doffer van duif, kater van kat. Op dezelfde wijze komt van weduwe eerst weduwer of weduwaar en, met ingelaschte n, weduwenaar.

2). Van namen van landen of plaatsen vormt het namen, die den persoon te kennen geven, welke uit dat land of die plaats afkomstig is, als: Hollander, Wurtemberger, Zwitser van Zwits (die Schweiz, waarvoor wij Zwitserland zeggen), Amsterdammer, Armeniër. Soms heeft hier eene samentrekking van ië tot ie plaats, als in Arabier en soms Assyrier (bij de Decker). Vooral in persoonsnamen, van de namen van steden afgeleid, vindt men veelvuldig de n voor den uitgang er aangenomen en aldus den uitgang naar gebezigd: Hagenaar, Utrechtenaar, zoo ook Aegyptenaar. Duitscher schijnt de Hoogduitsche nominatiefvorm, onbedacht overgenomen en tot grondvorm gemaakt.

Aanm. 1. Waar de plaatsnaam op er uitgaat, laat zich daarvan geen persoonsnaam op er afleiden; bij voorbeeld van Deventer geen Deventerer: in dit geval spreekt men van Deventerschman.


Aanm. 2. In Beijer en Hongaar, behoort de uitgang tot den oorspronkelijken naam dezer volken, naar welken de landen Beijeren en Hongarije heeten.


Aanm. 3. In vele gevallen moeten wij ter vorming van landmansnamen tot vreemde uitgangen de toevlucht nemen, als tot aan (Lat. anus), ees (Lat. ensis, Ital. ese, Fr. ois), aat (Gr. άτης), ijn (Fr. ien), als: Hanoveraan, Amerikaan, Portugees, Chinees, Aziaat, Algerijn.

3). Van werkwoordelijke stammen vormt het namen van man-
{==128==} {>>pagina-aanduiding<<}
nelijke personen, die de handeling, door het werkwoord te kennen gegeven, uitoefenen, als, denker, gever, schenker, schrijver, kiezer, slaper, teekenaar, middelaar, vereffenaar, ziener, leeraar, dienaar enz.

Aanm. In leeraar en dienaar is de a in plaats der toonlooze e aangenomen met het oogmerk om de beide vloeibare letters sterker te scheiden, dan door de toonlooze e geschieden kon; met hetzelfde doel zegt men in plaats van diener en boener ook diender en boender (zie § 23. I. 2. 1).). Om de herhaling der r te vermijden zegt men, naar de analogîe der woorden op naar, toovenaar voor tooveraar, even als kamenier voor kamerier, en woekenaar (Vondel) voor woekeraar.

In zulke van verbale stammen afgeleide mannelijke persoonsnamen wordt de beteekenis niet zelden dus gewijzigd, dat zij, in plaats van den werker, het werktuig beteekenen, bij voorbeeld: snuiter, stoffer, wijzer, veger, luchter.

4). Van verbale substantieven komen door middel van er andere substantieven, die een persoon beteekenen, welke zich met datgene bezig houdt, wat de stam aanwijst: zanger van zang, zondaar (voor zonder, ter onderscheiding van de partikel) van zonde, ridder van rid, strandvonder van vond, leugenaar van leugen; of den persoon, die door datgene, wat de stam aanwijst, gekenmerkt is, als dader van daad, martelaar voor marteraar (§ 19. 1.) van marter (martyrium).

Aanm. Daar voorzanger niet afkomt van voorzang, maar van voorzingen, zoo behoort men voorzinger te zeggen. Ruiter is een Opperduitsche vorm voor ons rijder.

5). In schutter, voorheen schutte, en herder (Goth. haírdeis, Hoogd. Hirte), misdadiger, geweldiger (beul), is de uitgang eigenlijk overtollig. Hij werd aan het woord toegevoegd, omdat men meende, dat hier dit kenmerk van den handelenden persoon niet mocht ontbreken.

6. De uitgang aard (in toonloozen vorm: erd, ert) heeft zijn ontstaan te danken aan het bijvoegel. naamw. hard, dat vroeger ook sterk beteekende en als versterkend bijwoord gebruikt werd. Eigenlijk vormt dus deze uitgang eene samenstelling. Oorspronkelijk werd dit hard aan begripsnamen en verbale stammen toegevoegd om eigennamen


{==129==} {>>pagina-aanduiding<<}


te vormen, als Adelhart, Gebehart (geefhard, d. i. mild). Bij ons vormt deze uitgang:

1). Van verbale stammen substantieven, die een persoon beteekenen, wien de uitoefening der handeling, door het werkwoord uitgedrukt, tot eene hebbelijkheid is geworden, als: veinsaard, bluffert, grijnzert.

2). Van adjektieven substantieven, die personen beteekenen, wien de uitgedrukte hoedanigheid een uitwendig of zedelijk karakter bijzet, als: grijsaard, rijkaard, lompert, goedaard, gierigaard, luiaard, valschaard, wreedaard, snoodaard, dronkaard, voor dronken-aard.

Aanm. In het Oudfransch werd deze Duitsche uitgang overgenomen. Nog komt hij veelvuldig voor: grognard, criard, fuyard, montagnard, Savoyard. Dezen laatsten volksnaam gebruiken ook wij, en naar dezelfde analogie zeggen wij ook Spanjaard.

7. De uitgang naar, een versterkte en van ingeschoven n voorziene vorm des uitgangs er (zie § 23. I. 4. 1). a.), vormt van substantieven zoodanige persoonsnamen, die het ambacht, het beroep, den stand of zekere betrekking des persoons te kennen geven, als: tollenaar, wagenaar (de uitgang van het stamwoord wagen maakte de inlassching der n onnoodig), veldenaar, harpenaar, redenaar, schuldenaar, geweldenaar (eigenl. machthebber).

Aanm. In vroeger tijd kwam deze uitgang naar ook bij zaaknamen voor: kelnaar was ons kelder. Nog bezitten wij lessenaar van les, d. i. het lezen.

8. De uitgang ier of nier is mede een gewijzigde vorm van het achtervoegsel er, doch eindelijk met den bastaarduitgang ier gelijkgesteld. Hij vormt insgelijks van substantieven namen, die het beroep of de betrekking des persoons te kennen geven, bij voorbeeld: gaardenier, herbergier, koetsier, tuinier, kamenier voor kamerier (zie boven: 5. 3). Aanm.), valkenier, hovenier, kruidenier, provenier (van prove).

9. De uitgang laar, gekenmerkt door de l, welke voor den gewonen uitgang aar (er) is ingelascht (zie § 23. I. 4. 1). a.), vormt boom- vooral vruchtboomnamen: roozelaar, ker-
{==130==} {>>pagina-aanduiding<<}
selaar, kastanjelaar, en (waar de l reeds tot den stam behoort) hazelaar en mispelaar.

10. ster wordt achter verbale stammen gevoegd om substantieven te vormen, die vrouwelijke personen beteekenen, welke de handeling uitoefenen door het werkwoord aangewezen, als: schrijfster, bestuurster, tooneelspeelster, uitgeefster, weldoenster enz. - Door verandering van er in ster is van zanger zangster gevormd. Zoo bezigt Hooft rechtster voor 't vrouwelijk Tan rechter. - Ook achter mannelijke persoonsnamen op aar en er komt de uitgang ster. De dus gevormde vrouwennamen hebben iets min edels. Zoodanige zijn: toovenaarster, martelaarster, leugenaarster, herbergierster, tuinierster.

Aanm. In den uitgang ster schijnt de s ingelascht, en na deze inlassching de volgende letter (d) tot t verhard. Oorspronkelijk, namelijk, was de uitgang dre (Sanskr., Grieksch en Lat. tri), bij voorb. Dauphijndre (in een gelijktijdig stuk, van Jacoha van Beieren gezegd). Dochter en zuster zouden in ons dialekt dochder, zusder (voor dochdre, zusdre) moeten wezen, doch de d werd tot t door den invloed van de voorgaande scherpe konzonant. Van dit dre werd wel eens de r, als ware die meer geschikt om mannen aan te duiden, afgeworpen: vandaar graefnede, geselnede (de n is ingelascht), en door den vrouwelijken uitgang in vervangen: vandaar graefnedinne. Dat dre is de vrouwelijke vorm van der, Sanskr. tar, Gr. τηρ, Lat. tor, waaruit door wegwerping dor d (th) het Goth. -ar- en ons er is ontstaan. Een overblijfsel der d bewaart nog, in de letter i(j), de oude vorm speeliaer, scheerjaer. De Goth. uitgang areis (zie 5) bestaat uit ar on ja, welke terminatie mede den handelenden persoon aanduidt, bij v. skilja, slachter.

11. Het achtervoegsel es (uit het middenlat. issa ontstaan en oudtijds sse geschreven, als; costersse, kosteres) vormt van mannelijke persoonsnamen, namen van vrouwelijke personen, die door de in den stam aangewezen waardigheid, hoedanigheid, stand of betrekking gekenmerkt zijn, als: dichteres, zangeres, dienares, priesteres, zondares, schuldenares, hoorderes, meesteres, voogdes, martelares, toovenares.

Aanm. Van ouds kwam die uitgang es (sse) gemeenlijk achter mannelijke persoonsnamen op er (aar). Vandaar dat dit er (aar) als een onafscheidelijk bestanddeel van den uitgang sse aangemerkt en woorden gesmeod werden als: dienarerse, patronerse, profeterse, ja zelfs voesterse.

12. De uitgang in (te vergelijken met den Lat. uitgang ina,


{==131==} {>>pagina-aanduiding<<}


in regina, gallina) wordt achter mannelijke persoons- en diernamen gevoegd. Hij beteekent de vrouwen van met zekere waardigheid of bediening bekleede mannen, of de wijfjes der door den stam uitgedrukte dieren; bij voorbeeld: gravin, hertogin, koningin, Godin, vorstin, waardin, berin, wolvin, leeuwin, tijgerin enz. Eveneens vormt men van Jood, Jodin, van Turk, Turkin, en van Heiden, Heidin (de uitgang en verviel voor den vervrouwelijkenden uitgang).

Aanm. 1. Al is het ook, dat de man der waardin het beroep van waard niet uitoefent, niettemin beteekent dat vrouwelijke woord eigenlijk niet anders dan de vrouw eens waards: zoo is herderin eigenlijk de vrouw of het meisje eens herders. Men zegt beide: Godin en Godes: het eerste is eigenlijk de vrouw eens Gods, het tweede eene vrouwelijke Godheid, die deze waardigheid bezit onafhankelijk van den rang van een mannelijk wezen. Op grond van den regel zou men baronin verwachten, en niet barones; niettemin bezigt men dezen vorm in navolging van het Fransch.


Aanm. 2. Waar het mannelijk substantief eene hoedanigheid beduidt, welke dengenen, dien zij kenmerkt, niet tot eene bepaalde klasse doet behooren, komt de keuze tusschen een der beide vervrouwelijkende uitgangen (es of in) niet te pas: in dit geval bezigt men uitsluitend don uitgang in, als: gezellin, vriendin, heldin, vijandin.


Aanm. 3. In onze oudere taal was de grens tusschen het gebied der verschillende uitgangen es en in niet zoo scherp bepaald. Vondel gebruikt: burgerin, zondarin, dienarin, voogdin; Antonides: minnaerin, toverin. Ook veroorloofden zich een Vondel en Hooft van mannelijke persoonsnamen vrouwelijke op in te vormen, waar men zich zulks in onzen tijd niet meer kan vergunnen. Vondel spreekt van heilandin, knapin, makkerin, Hebreërin, heerin; Hooft van tirannin. Het mannin in den Bijbel is even als het vaderin van Hooft gesmeed om den oorspronkelijken text terug te geven. In het Hebreeuwsch, namelijk, staat (Gen. 2, 33) een vrouwel. vorm van het woord, dat man beteekent, en Hooft zet door vaderin het vrouwel. parens, dat bij Tacitus van Livia (parens patriae) gezegd wordt, over.


Aanm. 4. De uitgang in (Lat. ina) is eigenlijk een adjektief-uitgang. Men gaf aan de vrouw tot naam een bijvoegel. woord van den naam des mans afgeleid. Zoo was vroeger de adjektieve uitgang ige gemeen om vrouwelijke namen te vormen: poorterighe (burgeres), constenarighe, houtmakerige (houtwerkster), en nog tegenwoordig dievegge (zie § 42. 1. 2). Aanm.). Voorheen werd deze uitgang ige of igge wel eens ten overvloede aan een vrouwelijken persoonsnaam toevoegd: spinstrige, schepsterigge (kleêremaakster), en in Zeeland: waschstrikke (d. i. waschsterige) en winkelstrikke (winkelierster).

13. De uitgang je (jen) strekt om verkleinwoorden (diminutieven te vormen, die eenig voorwerp of abstrakt begrip als klein van omvang, of minder sterk of hevig dan gewoonlijk, kenmerken. Bij voorbeeld: tafelje, huisje, kindje, mondje,


{==132==} {>>pagina-aanduiding<<}


spelletje, streekje, vermaakje, een luchtje scheppen, een regentje voor den geheelen dag. Even als het woord klein zelve geeft de verkleiningsvorm niet zelden een denkbeeld van lieftalligheid. Soms gaat de kracht van den verkleiningsuitgang geheel verloren, als in mannetje en wijfje, wanneer deze woorden een mannelijk of vrouwelijk dier moeten beduiden. Komt de verkleiningsuitgang achter een adjektief, dan is het daarmede tevens tot een substantief verheven als: kleintje, een zoetje, een nieuwtje. - Koeltje staat voor koeltetje en komt dus niet van het bijvoegelijk naamwoord koel.

14. De verkleiningsuitgang ke (ken), waaruit je door versmelting der uitspraak ontstaan is, komt nog slechts in provinciale tongvallen voor; bij sommige woorden evenwel is hij in bepaalde gevallen geijkt: zoo spreekt men van het kindeke (niet het kindje) Jezus, en met welgevallige geringschatting van een boekske.

Aanm. ken (jen), de oorspronkelijke vorm, bestaat uit de vereenigde uitgangen ik (ig) en en. Ook deze uitgangen ig en en zijn adjektief-uitgangen: zoodanig is kennelijk ook de diminutief-uitgang -ισκος in het Grieksch.

15. Een andere verkleinvorm is lijn. Het eerste gedeelte van dezen uitgang is die klank l of el, dien wij reeds als van verkleinende kracht hebben leeren kennen, zie boven: 2. 2). Het tweede gedeelte (ijn) is hetzelfde achtervoegsel, dat ook adjektieven vormt. Ook deze uitgang komt nog slechts in een paar woorden: oogelijn, maagdelijn, bij dichters voor, die iets naiefs in hunne voordracht zoeken te leggen.

16. De uitgang ing (uit ig ontstaan), of (gelijk doorgaans, met de diminutieve l vermeerderd) ling, geeft te kennen, dat de persoon of de zaak tot eenig geslacht of soort behoort. Hij vormt:

1). Persoonsnamen:

a. van zelfstandige naamwoorden, en dat wel van plaatsnamen, bij voorbeeld: hemeling, dorpeling, schepeling, kloosterling, Westfaling; of van persoonsnamen, als: Vlaming, voedsterling, Caroling; of van abstrakte zelfstandi-
{==133==} {>>pagina-aanduiding<<}
ge naamwoorden, als: koning (van kuni, geslacht), kleurling, gunsteling, schipbreukeling, echteling, wellusteling, keurling.

b. van bijvoegelijke naamwoorden, als: edelinq, duisterling, nieuweling, vreemdeling, ouderling, jongeling, stommeling, weekeling.

Aanm. In het aerminc in den Reinaerd vindt men nog een voorbeeld van dit ing zonder voorgevoegde l.

c. van telwoorden, als: eenling, tweeling, eersteling.

d. van verleden deelwoorden, alle met eene passieve beteekenis: overwonneling, verschoveling, verworpeling, vondeling, zendeling (van gezend, thans gezonden).

e. van werkwoorden, deels met eene actieve beteekenis, als: zuigeling, boeteling, nakomeling, smeekeling, leerling, volgeling, afhangeling; deels met eene passieve beteekenis: kweekeling, verschoppeling, balling, tuchteling (van tuchten, dat is tuchtigen).

f. Van het bijwoord niet komt nieteling.

2). Diernamen, bij voorbeeld: bunzing, hokkeling, haring, gieteling, grondeling.

3). Namen van planten, als: kruiling (appel), zuring, scheerling. Rotting schijnt van Maleischen oorsprong.

4). Namen van munten, als: penning, schelling, zilverling.

5). Namen van andere voorwerpen, die aan zekeren uitwendigen vorm te kennen zijn: krakeling, teerling, vingerling, karsteling of kranseling, beuling (van beul, Engelsch bowel, ingewand).

6). Eene collektieve kracht schijnt ing aan den stam te geven in bedding, wat tot het bed (der rivier) behoort, ketting van kette (keten), glinting van glint (omheining), en in lording (bepikt touw) van loren (lordsen), bij Kiliaen trekken.

17. De uitgang ik (k)), zoo het schijnt, de oorspronkelijke vorm van den zoo even vermelden uitgang ing (ling), en veelal


{==134==} {>>pagina-aanduiding<<}


met den uitgang er tot erik vereenigd (zie § 23. I. 4. 1). c. Aanm. 1.), levert van bijvoegelijke naamwoorden, persoonsnamen, meestal met eene hatelijke beteekenis: vuilik, stommerik, botterik, gauwerik en dooverik (bij Kiliaen en de Brune) enz.; voorts diernamen: leeuwerik, havik en de eenigszins verouderde namen van mannetjes dieren: duiverik, enterik, ganzerik, stierik (jonge stier). Ook in plantnamen en namen van andere voorwerpen treft men denzelfden uitgang aan: hederik, bolderik, zwezerik. In werk (ongesponnen vlas, van werren, warren) en estrik van estere (stengels, waarmede men weleer den vloer bestrooide), schijnt hij collektieve kracht te hebben; in vlerk (voor vlederik van vlederen of fladderen) het middel, waardoor iets gewerkt wordt, te kennen te geven. Tolk komt waarschijnlijk door middel van denzelfden uitgang van taal of van het werkw. talen (spreken).

Aanm. In enkele gevallen kan men twijfelen of men hier niet te doen heeft met eene samenstelling door middel van het woord rijk, hetwelk van ouds, even als hard (zie 6.) eigennamen vormde (Diederik, Frederik, Ulrik voor Uodalrik). Naar die analogie zouden de woorden botterik, stommerik, min of meer schertsend gevormd kunnen zijn.





§ 51. Over de zelfstandige achtervoegsels, die abstrakte zelfstandige naamwoorden vormen.


1. De uitgang dom wordt aan adjektieven en persoonsnamen toegevoegd en geeft:

1). Den staat van hem te kennen, aan wien de hoedanigheid, in het stamwoord uitgedrukt, toekomt; bij voorbeeld: rijkdom, ouderdom, adeldom (dat is edeldom), priesterdom, vrijdom, eigenlijk de staat eens vrijen, vervolgens recht, om van eenige verplichting ontheven te zijn; dus ook de eigendom, het recht om iets het zijne te noemen. Zoo is Christendom eigenlijk de staat eens Christens, vervolgens de staat der Christenen, de Christelijke ordening; denzelfden


{==135==} {>>pagina-aanduiding<<}


overgang van beteekenis bespeurt men in pausdom, jodendom, heidendom.

2). Van de kracht, welke dit achtervoegsel in deze laatste woorden heeft, is de overgang vrij natuurlijk tot de beteekenis van het gebied desgenen, dien de stam aanwijst (zoo het woord van een persoonsnaam afkomt), of het gebied, waarop de door het stamwoord uitgedrukte hoedanigheid toepasselijk is (zoo het woord van een adjektief afkomt), als: vorstendom, hertogdom, bisdom (dat is bisschopdom), heiligdom (eigenlijk heilig gebied, heilige grond, heilige plaats), het eigendom (gebied, dat iemand eigen is, vervolgens: een of meer voorwerpen, die iemand eigen zijn).

3). Eindelijk is de overgang der beteekenis even licht tot die van eene verzameling van personen, op welke de hoedanigheid of eigenschap toepasselijk is, bij voorbeeld: menschdom, engelendom; ja, adeldom en zelfs rijkdom worden wel eens voor de gezamenlijke adellijken en rijken genomen. - Wasdom komt af van een verbalen stam en beteekent den staat van bloei.

Aanm. dom komt van doemen, d. i. oordeelen, en beteekent dus het toegewezen deel of lot.

2. Het zelfstandig achtervoegsel te, oorspronkelijk e (dezen laatsten vorm treft men nog aan in een enkel woord koude), vormt:

1). Van oorspronkelijke adjektieven, die zinnelijke hoedanigheden beduiden, substantieven, welke deze hoedanigheid in het afgetrokkene te kennen geven, als: hoogte, breedte, lengte, koude, diepte, sterkte, grootte, warmte, stilte. Eenige substantieven van dezen vorm hebben eene concrete beteekenis gekregen, en duiden een voorwerp aan, waaraan de hoedanigheid wordt waargenomen; bij voorbeeld: eene hoogte, eene diepte. Terwijl anders van adjektieven, die eene kleur of plaatselijke betrekking beteekenen, geene woorden op te worden afgeleid, heeft men het substantief groente in de beteekenis van groene kruiden, van groen, en verte van ver.


{==136==} {>>pagina-aanduiding<<}


2). Van afgeleide adjektieven, die eene onzinnelijke hoedanigheid beteekenen, komen af: gewoonte, gemeente, gezindte, menigte, welke laatste drie de waarde van verzamelwoorden bezitten.

Aanm. Neemt men aan, dat de uitgang oorspronkelijk e was, als nog in koude en het vroegere goede (goedheid) en oude (ouderdom), en steeds in 't Hoogd. Tiefe, Länge, dan moet men toch erkennen, dat er nog vroeger eene d (Goth. th, Sanskr. Gr. en Lat. t) vóór die vokaal (e) gestaan heeft. Men denke aan het Goth. unhrainitha (onreinheid, eigenl. onreinde), mêritha (kondschap, eigenl. maarde van mare, bekend); Sanskr. samatâ (gelijkheid) van sama; Gr. ἰσότης, van ἲσος, Lat. senecta van senex.

3. heid vormt:

1). Van adjektieven, die meestal eene onzinnelijke hoedanigheid beteekenen, substantieven, welke de hoedanigheid wel in het afgetrokkene, maar als eene abstrakte zelfstandigheid uitdrukken: goedheid, wijsheid, vrijheid, luiheid, goedhartigheid, billijkheid, spaarzaamheid, bestendigheid, kindschheid. Geeft het adjektief, waarvan het woord op heid is afgeleid, eene zinnelijke hoedanigheid te kennen, zoo wordt het toch in verband met dit achtervoegsel doorgaans bij overdracht in eene onzinnelijke beteekenis genomen, als: laagheid, zuurheid, hoogheid, blindheid, grootheid, stilheid.

2). Soms worden substantieven van dezelfde beteekenis door middel van heid van substantieven afgeleid, als: Godheid, menschheid.

Aanm. Wel is mensch eigenlijk een adjektief, afgeleid van man; doch als zoodanig wordt het niet meer erkend.

3). Van bijwoorden of adjektieven, die eene plaatselijke betrekking te kennen geven; van adjektieven, die eene kleur beduiden, en van telwoorden, komen woorden op heid, die beze betrekking, kleur of hoeveelheid in het afgetrokkene uitdrukken: nabijheid, tegenwoordigheid, tegenheid (bij Cats in den zin van tegenzin) en het meer voorkomende meervoudige overdrachtige tegenheden; grijsheid, bleekheid, roodheid, blondheid, eenheid, drieheid, veelheid, meerderheid.

Sommige woorden op heid nemen eene concrete beteekenis aan, en zijn dan:


{==137==} {>>pagina-aanduiding<<}


a. Verzamelwoorden, als: de menschheid, de Ckristenheid, de Overheid, de geestelijkheid.

b. of beduiden een enkel voorwerp, met de aangewezene hoedanigheid bedeeld, als: eene Godheid. - Bij verscheidene woorden gaat de overgang tot deze concrete beteekenis gepaard met de inlassching van den uitgang ig tusschen den stam en het achtervoegsel heid; bij voorbeeld: eene kleinigheid, eene zoetigheid (een zoetje), eene nieuwigheid (een nieuwtje), eene vastigheid (zooveel als eene schans), vuiligheid (iets vuils) enz.

Aanm. De uitgang heid is het Gothische substantief haidus, hetwelk wijze beteekent.

4. ij is een bastaarduitgang, ontleend aan den Latijnschen uitgang ia (Fransch ie). Hij kwam bijzonder veelvuldig achter woorden, die op er uitgaan. De alzoo vaak voorkomende vereeniging van de beide uitgangen er en ij veroorzaakte, dat deze beide, vereenigd tot erij (of, waar eene toonlooze syllabe voorafging, arij), als onafscheidbaar en slechts één ondeelbaar achtervoegsel vormend werden aangemerkt. Vandaar dat eenige woorden, zoo als schelmerij, dieverij, den vereenigden uitgang erij achter het stamwoord vertoonen. Over de inlassching der n vóór den uitgang ij is boven (§ 23. I. 4. 1). a.) gesproken. Vóór deze ingelaschte n treedt niet zelden de klank r (§ 23. I. 4. 1). c. Aanm. 1.): vandaar de uitgang ernij, als in zotternij, razernij.

1). Deze uitgang ij dan komt, in de eerste plaats, achter verbale stammen, en vormt alsdan woorden, die de handeling als bij aanhouding en herhaling uitgeoefend te kennen geven, als: huichel-arij, bedel-arij, tooverij, bedrieg-erij, razernij. Soms gaat hier de beteekenis over tot die van het voortbrengsel der handeling, aldus in schilderij, rijmel-arij.

2). In de tweede plaats vormt deze uitgang van qualitatieve persoonsnamen zelfstandige naamwoorden, die den staat, het ambt, het bedrijf van den persoon aanduiden, en vervolgens ook het gebied eens beambten, of de plaats, waar eenig be-
{==138==} {>>pagina-aanduiding<<}
drijf wordt uitgeoefend, met al wat tot de uitoefening van dit bedrijf benoodigd is, beteekenen; bij voorbeeld: slavernij (de staat eens slaafs), voogdij (het ambt eens voogds), vis-scher-ij (het bedrijf eens visschers), geweldenarij, dieverij, schelmerij, zotternij (het bedrijf van een geweldenaar, dief, schelm, en zot), afgoderij (van afgodérer, d. i. afgodeerder, bij Kiliaen aangeteekend); grietenij (voor grietmannij), abdij (abtij); bakkerij, brouwerij, spinnerij. - In ruiterij en burgerij gaat de beduidenis van den stand des persoons over tot die van de gezamenlijke personen, welke dien stand bekleeden.

3). Vervolgens komen woorden op ij van zaaknamen. Dezulke beteekenen de plaats, waar zich de door het stamwoord uitgedrukte voorwerpen bevinden, als boek-erij, of hebben, bepaaldelijk in het meervoud, den aard van verzamelwoorden, als: kruiderij, landerijen, grutterijen, snuisterijen (van snuister of snoester, notendop), kleedij enz. - Woestenij, het eenige woord op ij, dat van een bijvoeg. naamw. afkomt, beteekent woeste plaats.

4). Eindelijk, komen van abstrakte, meestal reeds afgeleide woorden, door middel van dit achtervoegsel substantieven af, in welke deze uitgang niets tot de beteekenis schijnt af te doen: waardij van waarde, maatschappij, heerschappij (reeds heerschap, hoezeer thans bepaaldelijk als titel eens heeren gebezigd, beteekent hetzelfde als heerschappij), zeevaardij, hoovaardij (van zeevaarde, hoovaarde).

5. De woorden, door middel van het achtervoegsel ing gevormd, komen af:

1). Van meestal transitieve werkwoorden, en beteekenen dan de handeling als wordende en werkende op een voorwerp; bij voorbeeld: versterking, achting, vereering, vereeniging, verbetering, vergrooting, belemmering, scheiding, verwerping, scheuring enz. Veelal wordt de beteekenis van zulke woorden in dier voege gewijzigd, dat zij of den bewerkten toestand beteekenen, als: redding, scheiding,


{==139==} {>>pagina-aanduiding<<}


spanning, vereeniging, ordening, stemming; of de zaak, die de werking ondergaan heeft, als: eene verovering, eene vesting (dat is bevestiging), eene vertelling, een uitvinding, eene rekening, eene zoldering (zoo veel als: overzoldering), eene vliering (dat is vluring, bevloering); of een voorwerp, waarmede de werking plaats heeft, als: versterking (voor hulptroepen), belooning (voor geschenk tot loon), kleeding, lading.

2). Komen substantieven op ing van intransitieve of intransitief gebruikte werkwoorden af, zoo beteekenen zij of de handeling of werking zelve, als: wandeling, handeling, zitting (eener raadsvergadering), vergadering, dwaling, helling, tijding (eigenlijk zoo veel als gebeurtenis, van het Angels. tîdjan; gebeuren), of een voorwerp, bepaaldelijk de plaats, die ter uitoefening der handeling voorondersteld wordt, bij voorb.: eene beuzeling (eene zaak, aangaande welke men beuzelt), eene wandeling (wandeldreef), de zitting (van een stoel), eene stalling, eene uitspanning (voor herberg), huizing (van het werkwoord huizen), eene woning.

Aanm. De uitgang ing is waarschijnlijk door inlassching der n uit ig ontstaan, welke vorm van het achtervoogsel nader bij de oorspronkelijke gedaante komt.

6. De substantieven op nis komen:

1). Van werkwoorden, en beteekenen dan de daad van datgene, wat de stam aanwijst; bij voorbeeld, ontvangenis, erkentenis, vergiffenis. Beteekenis (voor beteekenenis) geeft de kracht van te beteekenen te kennen; gebeurtenis, de gebeurde zaak; ergernis, behalve het gevoel desgenen, die zich ergert, ook eene ergerlijke zaak; begrafenis, de ter aarde bestelling met al hare staatsie; bekommernis, de toestand van den bekommerde: in al deze woorden bespeurt men dus de eene of andere overnoeming. Beeltenis, dat van beelden (afbeelden) schijnt te komen, wordt uitsluitend in concrete beteekenis gebruikt.

2). Van verbale zelfstandige naamwoorden komen woor-
{==140==} {>>pagina-aanduiding<<}
den op nis, die het begrip van het stamwoord als eene daad voorstellen, als: eerbiedanis, groetenis, geheugenis, vonnis, beloftenis, gedachtenis, hindernis, welke laatste twee ook concreet genomen worden, en dan eene zaak tot aandenken, en een beletsel beteekenen.

3). Eindelijk van adjektieven, en dan beduiden zulke woorden eenen staat of eene hoedanigheid, als: droefenis van droef, gelijkenis, duisternis, geheimenis, dat echter meestal concreet eene zaak, die geheim is, beduidt. Vervolgens beteekenen de substantieven op nis, van adjektieven afgeleid, een gebied, waarin de toestand, door den stam aangewezen, heerscht, of waar voorwerpen, in dezen toestand verkeerende, gevonden worden, bij voorbeeld: wildernis (over de ingelaschte r zie men § 23. I. 4. 1). c. Aanm. 1.), gevangenis. In vuilnis is de beteekenis van de plaats, waar zich de voorwerpen bevinden, op die van de voorwerpen zelven overgebracht.

Aanm. De uitgang nis luidt Goth. assus. De n is deswegens met dezen uitgang een onafscheidelijk geheel beginnen te vormen, omdat hij steeds achter werkwoorden op inôn kwam; bij voorbeeld: leikinassus van leikinôn (genezen). Zie § 23. I. 4. 1). c. Aanm. 1.

7. Het achtervoegsel schap beteekent:

1). Achter adjektieven de hoedanigheid, door het stambegrip gekenmerkt: blijdschap, gramschap, dronkenschap, eigenschap, gemeenschap, beterschap.

2). Achter persoonsnamen:

a. Eene verzameling van personen, als: de priesterschap, de burgerschap, de broederschap, de ridderschap, de manschap, genootschap, gezelschap.

b. De betrekking of den staat der personen: verwantschap, vriendschap, vijandschap, meesterschap, deelgenootschap, gevangenschap, het priesterschap. - Heerschap, dat eigenlijk de waardigheid van heer beteekent, werd vervolgens, even als men edelheid zegt voor edelman of edelvrouw, als titel voor eenen heer gebezigd. Graafschap, dat oorspronkelijk grafelijke waardigheid beduidt, geldt bij overdracht voor het ge-
{==141==} {>>pagina-aanduiding<<}
bied van eenen graaf. Koopmanschap (de staal van koopman, de koophandel) wordt zelfs op de koopwaren toegepast. Boodschap voor bodeschap beduidt de daad van het overbrengen eens berichts en het door eenen bode aangebracht bericht zelve. Nabuurschap beteekent eerst de betrekking van nabuur, vervolgens de ruimte, waarbinnen de naburen wonen. - In voogdijschap doet de uitgang schap niets af tot de beteekenis, daar voogdij reeds beduidt, wat voogdijschap kan beteekenen: de beide achtervoegsels ij en schap komen in maatschappij, waar ij overtollig is, in omgekeerde orde voor: zie boven: 4. 4).

3). Achter zaaknamen en abstrakte substantieven beduidt de uitgang schap eene verzameling van voorwerpen: buurschap of buurtschap (eene verzameling van huizen, die tot eene buurt behooren), landschap (eene uitgestrektheid lands met al wat het inhoudt), gereedschap (van gereide, gerei), kondschap (allerlei berichten).

4). Achter infinitieven beduidt schap een vermogen of daad: wetenschap (het vermogen van weten), rekenschap (het doen van rekening), weddenschap (de daad van wedden). Wetenschap kan ook de gezamenlijke stof, die het voorwerp van het weten uitmaakt, en dus ook een wetenschappelijk stelsel beteekenen, en nalatenschap is steeds concreet, daar het al het nagelatene beteekent.

Aanm. De uitgang schap is de stam van het werkw. scheppen en schijnt zoo veel als gesteldheid te beteekenen.

8. aadje, van den Italiaanschen uitgang aggio, Fransch age, ontleend, duidt achter werkwoordelijke stammen de handeling of werking aan met alles wat zij medebrengt, als: lekkaadje, slijtaadje, kijvaadje, vrijaadje. Eene afzonderlijke handeling wordt aangeduid door: eene strijkaadje; een voorwerp, door de handeling tot stand gekomen, door: stellaadje. Komt dezelfde uitgang achter substantieven, zoo vormt hij een verzamelwoord, als: pakaadje, potaadje, stoffaadje, pluimaadje, plantaadje, boschaadje.






{==142==} {>>pagina-aanduiding<<}


§ 52. Over de voorvoegsels.


De voorvoegsels, die tot vorming van afgeleide zelfstandige naamwoorden strekken, zijn:

1. Aarts. Dit voorvoegsel, ontleend aan het Grieksche ἀρχι, hetwelk door de Grieksche kerkelijke namen archiepiscopus (aartsbisschop) en dergelijke, bekend was, beteekent, waar het vóór zuiver Duitsche qualitatieve zelfstand, naamwoorden komt, niet zonder zekere scherts, dat, de uitgedrukte hoedanigheid in den hoogsten graad gedacht moet worden; bij voorbeeld: aartsdief, aartsschelm enz. Aartsvader is patriarch met omgezette bestanddeelen; aartshertog, archidux; aartsketter, gevormd in navolging van archihaereticus, enz.

2. Ant. Dit komt nog slechts in antwoord, Goth. andavaúrds, voor. Ook schuilt het nog in ambt, Goth. andbahti. Het is eene in het Gothisch menigvuldig voorkomende partikel, die zoo veel als tegenaan beteekent, en in den vonn ont vóór werkwoorden komt.

3. Ge. Dit voorvoegsel drukt een zamenzijn, eene vereeniging uit; het is verwant met het Latijnsche co, con.

1). Het vormt, van verbale stammen of substantieven, namen, die te kennen geven, dat de personen of zaken, die zij aanduiden, tot een of meer andere in zulk eene betrekking staan, dat zij met deze bijeenbehooren; bij voorbeeld: gespeel, gemaal (van malen, verzamelen), gezel (van saljan, verblijven), gebuur (van buur, huis); sommige worden bij voorkeur of uitsluitend in het meervoud gebruikt: gebroeders, gelieven, enz.; verder: gewricht, gelid, gelijde (d. i. een tijd met een anderen afwisselend), gedeelte.

Aanm. Soms is dit voorvoegsel afgevallen, zonder dat het woord zijne beteekenis verloor. Das in maat, voor gemaat, dat is, dischgenoot, van het Goth. matjan, eten.

2). Vóór andere verbale stammen beteekent dit voorvoegsel zoo veel als samen, als in: gelag (het samenaanliggen), ge-
{==143==} {>>pagina-aanduiding<<}
drang, gezang (concentus), gewaad (eigenl. het samengebondene), gespan, gesprek, geding, geschil, gestel, gewest (eigenl. samenwoning, van wezen, d. i., wonen).

3). Van zelfstandige naamwoorden vormt het voorts collektieven, terwijl in dit geval immer met de voorplaatsing van dit ge de toevoeging van een uitgang gepaard gaat, thans in de vokaal e bestaande: vooral waar deze e niet door de ingelaschte t versterkt was, sleet zij lichtelijk af: gebeente, gebergte, gebloemte, geboefte, geboomte, gevogelte, geslachte (thans geslacht), geraamte, gedarmte, gedierte, gehucht (voor gehuchte), gesternte, gesteente, gewormte, gestoelte, gepeupel, gebroed, geschut, getouw, gevolg. Bij sommige woorden van deze soort is de collektieve kracht nagenoeg verloren gegaan, als in gehemelte (een gestel, dat tot hemel dient), gevest enz.

4). Van werkwoorden worden, eindelijk, door middel van ge substantieven gevormd, die de handeling of werking aanduiden als met gedurige herhaling plaats hebbende: gebedel, gebrul, gedans, gefluit, gejuich, geklank, geschal, gekerm, gelach, gemor, getalm, geflikker, gelui, geraas, gedruis (van driusan, vallen). Deze eerste beteekenis is in sommige woorden gewijzigd, die dan eene daad of toestand beteekenen als gevecht, gebed, gevaar (van varen, vreezen), of wel een voorwerp, door de werking voortgebracht, of waarmede de werking plaats heeft, als: gebak, gebouw, gebraad, geslacht en gemaal (van malen in den molen), gerecht, geschrijf (voor geschreven werk); gesticht, gewas, gezwel, geweer, geschenk, gebit. Door een nog stouter begripsovergang kunnen dergelijke woorden ook, eerst het werktuig, waarmede de werking geschiedt, vervolgens het vermogen zelve beteekenen, bij voorbeeld: gelaat (van Goth. vlaitôn, zien), gehoor, gevoel, geduld.

Aanm. 1. Er zijn verscheidene substantieven, die in verband staan met werkwoorden, welke reeds van het voorvoegsel ge voorzien waren. Aan zoodanige substantieven zet dit voorvoegsel natuurlijk geene bijzondere kracht bij, zoodanige zijn: gedrag, genot, geloof, gerijf, gebruik, gewag, van gedragen,


{==144==} {>>pagina-aanduiding<<}


genielen enz. Zoo ook behooren gebrek, geval, gewin, bij gebreken, gevallen, gewinnen, en gezicht komt van het verouderde gezien; geheugen en geweten zijn infiuitiefvormen van de werkwoorden geheugen (= heugen) en geweten (conscius esse). In andere is dit voorvoegsel van kracht ontbloot en veelal zelfs voor onderdrukking vatbaar, als: geluk, gemak (waarvan gemakkelijk of makkelijk), gerucht (waarvan ruchtbaar), gemoed, gerecht (voor het recht), gemis, gewicht, geluid, getal.
 Aanm. 2. De woorden gestalte, gedaante en gebaarde behooren met gedachte en geboorte tot de onechte stammen (zie § 32. 1. 1).). Het voorvoegsel schijnt in deze woorden met den participialen vorm in verband te staan.

4. On (het voorvoegsel a, dat in het Sanskr. en het Grieksch eene ontkenning aanduidt en eigenlijk an luidt) heeft tweeërlei beteekenis: of het brengt eene volslrekte ontkenning van het stambegrip mede, als: ondeugd, ondienst, ondiepte, oneer, ongeluk, onkunde, onrecht, onrust, ondicht (dat is proza); of het geeft te kennen, dat het door het stamwoord aangeduide ding of voorwerp van zijne natuur ontaard of in het algemeen ongeschikt en onbehagelijk is, als: ondier, onmensch, onkruid, ontijd, onweder.

Aanm. In vroeger tijd vindt men (bij Kiliaen) awijs, aweerd enz. in den zin van omvijs, onwaard. Men zou hier de in het Oudhoogd. voorkomende ontkennende â kunnen meenen terug te vinden; doch daar in die woorden a met au en ou afwisselt (auwijs of ouwijs), zoo is het waarschijnlijker, dat wij hier met de partikel ave, af, te doen hebben, wier f of v vóór de lip-letter (evenals de b van het Lat. ab in auferre) in u overging. In averechtsch en afgod heeft af mede ontkennende kracht, en in het Hoogd. schijnen aber en after in Aberwitz en Afterbildung comparatiefvormen van hetzelfde woordje. - Het Nederl. aâmechtig, wel to onderscheiden van het Hoogd. amechtig (machteloos, nietig), schijnt eene samenstelling te zijn uit aám (adem) an heckten (blijven steken).

5. Oor is de Goth. onscheidbare praepositie us, die bij ons onder de gedaante er met werkwoorden verbonden wordt en uit beteekent. Dns beduidt oor eene beweging van uit een punt, als in: oorsprong, oorkonde (dat, waaruit iets gekend wordt), oorlof (vergunning om uit te gaan), oorzaak (de zaak, waaruit eene andere ontstaat), oorlog (eigenl. uitlage, het uitgetrokken zijn), oordeel (waarvan oordeelen, eigenl. uitdeelen, elk het zijne toekennen).

6. Wan is oorspronkelijk een zelfstandig naamwoord, dat gebrek beteekent. Alzoo duidt het aan, wat gebrekkig in zijne soort, slecht en mismaakt is, en soms brengt het eene ge-
{==145==} {>>pagina-aanduiding<<}
heele ontkenning vari het begrip des stamwoords mede. De eerste beteekenis heeft het in wanschepsel, wanbedrijf, wanbetaling, wangeluid; de tweede, in wangunst, wanhoop, wanorde, wantrouwen.







Derde hoofdstuk. Over het geslacht der zelfstandige naamwoorden.




§ 53. Over het taalgeslacht in het algemeen.


1. Het lag in den aard der zaak, dat de taal bij de voornaamwoorden, die het voorvrerp niet noemen, maar het slechts aanduiden, door vormverandering uitdrukte, of het bedoelde voorwerp een mannelijk of wel een vrouwelijk wezen was. Dus was er een onderscheiden vorm voor het mannelijke en voor het vrouwelijke geslacht bij de voornaamwoorden, en, aangezien de verbuiging in aanhechting van voornaamwoordelijke klanken bestaat, ook bij de verbuiging der naamwoorden, ontstaan. Voor de namen van begrippen of van voorwerpen, in welke het geslachtsonderscheid niet valt, diende men bij de aanwending van de voornaamwoorden, met welke men op hen terug zou wijzen, en bij de toe-passing van de verbuiging, eene kenze te doen tusschen den mannelijken en den vrouwelijken vorm. Deze keuze geschiedde zonder willekeur of opzet, omdat de aard der rede medebrengt, dat het subjekt als een handelende persoon wordt voorgesteld: werd nu de handeling, aan welke eenig voorwerp zijnen naam ontleende, als tot den werkkring der vrouw behoorende voorgesteld, zoo kreeg deze naam het vrouwelijk geslacht. In sommige gevallen, waar de aard van het begrip aan geslachtson-
{==146==} {>>pagina-aanduiding<<}
derscheid verbood te denken, wendde men gemengde vormen aan, die, als zoodanig, geschikt waren de onverschilligheid van het geslacht uit te drukken, en als het ware een derde geslacht, het noch mannelijke, noeh vrouwelijke, en alzoo onzijdige geslacht uitmaakten.

Aanm. Met deze beschonwing is in overeenstemming dat, terwijl de vrouwelijke verbuigingsvormen der substantieven in het Gothisch zich, wegens de lange vokalen of diplitbongen, die zij bevatten, kennelijk uit de mannelijke, voorzien van vokalen, die oorspronkelijk alle kort zijn, ontwikkeld hebben, het onzijdig geen eigenaardige verbuigingsvormen bezit. De vormen van dit geslacht zijn meerendeels aan de mannelijke, in de zwakke verbuiging meer aan de vrouwelijke vormen gelijk. Slechts onderscheidt zich het onzijdig geslacht daardoor, dat steeds de accusatief gelijk is aan den nominatief, en deze in het enkelvoud der sterke substantieven altijd gelijk is aan den mannelijken accusatief. Deze overeenkomst in den vorm van den nominatief en accusatief neutr. gen. met den accusatief masc. gen. is wellicht daaraan te wijten, dat men het geslachteloos voonverp zich bij voorkeur als een lijdend objekt dacht.

2. Met het afslijten der voor de geslachten verschillende verbuigingsvormen is het middel verloren gegaan om bij zanknamen het geslacht te onderkennen. Het lidwoord het bleef echter steeds een duidelijk teeken van het onzijdig. Dit heeft ten gevolge gehad, dat, terwijl wij, van voorwerpen met onzijdige namen sprekende, het onzijdige voornaamwoord het aanwenden, wij voor het overige, in de gemeene spreektaal, ter aanduiding van voorwerpen, onverschillig of zij mannelijke of vrouwelijke namen hebben, het persoonlijke voornaamwoord van het mannelijk geslacht aanwenden. Slechts van enkele eetwaren en stoffen van huiselijk gebruik (als zeep), ook van dezulke die mannelijke namen hebben, sprekende, bezigen wij het vrouwelijke persoonlijke voornaamwoord.

Aanm. 1. Zoo zal men van visch zeggen: ze is niet gaar. Hij zou aan een enkelen levenden visch doen denken. Evenzoo zegt men, bij voorbeeld, van mosterd: zij deugt niet meer, z'is zuur. Van wijn, daarentegen, kan men reeds weder niet zeggen: zij is koppig, of: ze smaakt goed.


Aanm. 2. Zoo ver gaat bij ons de voorkenr bij de congruentievormen aan het mannelijke geslacht gegeven, dat het niets vreemds is van eene vrouw te hooren zeggen: zij blijft altijd de oude knecht. Ja, eene vrouw zal van zich zelve zeggen: neen! daar ben ik een vijand van! Zelfs zegt Bilderdijk van een meisje: zijn geliefde werd zijn redder.


Aanm. 3. Uit de twee volgende §§ zal blijken, dat wel degelijk erkenbare regelen de geslachten beheerschen, zoodat ook bij het gemis van onderschei-
{==147==} {>>pagina-aanduiding<<}
dene geslachtsvormen, zelfs bij zaaknomen van het mannelijk of het vrouwelijk geslacht, uit de beteekenis of den uitgang het geslacht gekend kan worden. Het is waar, op elken regel zijn min of meer uitzonderingen. Maar thans schijnt het de tijd om die uitzonderingen van lieverlede tot den regel terug te brengen, aangezien de grond der uitzondering niet alleen voor het tualgevoel des ongeleerden is verloren gegaan, maar ook voor den geleerde soms in het duister schuilt. Waarom derhalve, bij voorbeeld, plicht en dienst niet vrouwelijk gebruikt (volgens den regel § 55. III. 4. en 7.), en zwaan en spar (volgens § 54. 3. en 9.) mannelijk?

3. Bij de behandeling der geslachtsregelen laat zich de stof aldus verdeelen, dat men eerst die substantieven vermelde, bij welke men ter bepaling van het geslacht in de eerste plaats op de beteekenis, en vervolgens die, bij welke men ten dien einde in de eerste plaats op den etymologischen vorm te letten heeft.





§ 54. Over de substantieven, bij welke men ter bepaling des geslachts in de eerste plaats op de beteekenis te letten heeft.


1. Mannelijk zijn de namen van mannelijke personen en dieren, als: man, koning; beer, leeuw, tijger, wolf, ezel, pauw, hengst, enz., ook die van denkbeeldige mannelijke wezens, als Goden, Engelen enz.; vrouwelijk, de namen van vrouwelijke personen en dieren, als: vrouw, baker; berin, leeuwin, tijgerin, wolvin, ezelin, pauwin, merrie enz. als-mede de namen van denkbeeldige vrouwelijke wezens. Uitgezonderd alleen wijf, dat onzijdig is. Ook worden de verachtelijke benamingen het heerschap en vrouwspersoon onzijdig gebruikt.

2. Onzijdig zijn die diernamen, welke voor het mannetje en het wijtje beiden gelden, terwijl het mannetje en het wijtje bovendien elk nog een afzonderlijken naam bezitten, bij voorb.: paard of ros, gemeenschappelijke naam van hengst of merrie; rund, van stier en koe; schaap, van ram en ooi; hert, van hertebok en ree of hinde; varken of zwijn, van beer en zeug; hoen, van haan en hin of kip. Hond, hoezeer


{==148==} {>>pagina-aanduiding<<}


dit de gemeenschappelijke naam is van reu en teef, is mannelijk. Mensch, dat mannelijk is, wordt, van een afzonderlijk menschelijk wezen, ook onzijdig gebruikt: daar hierbij het geslachtsonderscheid voorbijgezien wordt, zoo heeft dit, gebruik iets minachtends. In het jong mensch, heeft het onzijdig geslacht niet zoozeer een verachtelijke beteekenis: hier is het veeleer een teeken van gemeenzaamheid en geeft het alzoo aan het woord eenigermate den aard van een diminutief.

3. Van die diernamen, welke voor het mannetje en het wijtje beiden gelden, zonder dat het mannetje en het wijtje bovendien elk nog een afzonderlijken naam bezitten, zijn over het algemeen die mannelijk, welke betrekkelijk groote of sterke dieren beteekenen, als: aap, arend, das, eland, elft, fazant, haai, haas, hop, jakhals, kabeljauw, kameel of kemel, kreeft, krokodil, labberdaan, losch, luipaard, muil, olifant, ooievaar, pauw, papegaai, rob, rog, specht, snoek, steur, struis, uil, valk, vos, wouw; vrouwelijk, daarentegen, over het algemeen die, welke betrekkelijk kleine of teedere dieren beduiden, als: big, bij, bot, duif, eend, garnaal, hagedis, kapel, kat, kauw, kid, kneu, koet, kraai, lamprei, luis, marmot, mees, meeuw, mier, mijt, mot, mug, muis, musch, pier, pluvier, post, rat of rot, rijp, rups, schar, slak, smient, spin, spinnekop, sprot, tor, vlieg, vloo, wesp, zier, zwaluw. Vrouwelijk zijn echter ook: gans, gier, kraan, leng, raaf, schol, sim, slang, slij, tong, vleet, zeelt, zwaan, en daarentegen mannelijk: baars, mol, nachtegaal, puit, spreeuw, vink, voren, vorsch, work.

Ook de etymologische vorm, met andere woorden, de uitgang, schijnt invloed op het geslacht der diernamen uit te oefenen. De meeste, namelijk, op ing of ling, el en er, zijn mannelijk: haring, spiering, bokking, grondeling, pating; echel, egel, ezel, grondel, krekel, kwakkel, kwartel, pimpel, sabel, wachtel; bever, ekster, kever, marter, otter, putter, reiger, sperwer, tijger; met uitzondering van:


{==149==} {>>pagina-aanduiding<<}


taling; hommel, korzel, mossel, tortel, wezel; adder, kalander, kneuter, lijster, oester, die vrouwelijk zijn. Voorts zijn mannelijk die op m, eel, ijn en oen: brasem, worm, zalm; barbeel, makreel; hermelijn, sardijn, tonijn; kalkoen, schorpioen, met uitzondering van de onzijdige konijn en kapoen. Vrouwelijk, daarentegen, die op eene e uitgaan of ten minste eenen vorm op e bezitten: forel of forelle, krab of krabbe, kwab of kwabbe, made, meerl of meerle, negge, pad of padde.

Onzijdig zijn: genet, fret, kameleon, haft, en de boven reeds genoemde konijn en kapoen, alsmede in de jachttaal haas. Ook de naam dier, die alle bezielde wezens omvat, is onzijdig, terwijl vogel en visch, welke namen al de verschillende soorten dezer dierklassen insluiten, mannelijk zijn. Kievit en koekkoek, aldus naar het geluid genoemd, dat deze dieren maken, zijn mannelijk, omdat er de naam vogel onder verstaan wordt.

Aanm. 1. Onder de hier genoemde dieren zijn er, die voor één der beide geslachten een afzonderlijken naain hebben, te weten: kat, gans, eend, duif, wier mannetjes kater, gent, woerd en doffer heeten. Ook kameelin en apin komen voor. Voor het mannetje van haas en konijn heeft men voorts den naam rammelaar, in tegenoverstelling van welken het wijtje dan moerhaas, moerkonijn, genoemd wordt.


Aanm. 2. Al zulke woorden, gelijk de hier opgenoemde diermamen, welke een bepaald grammatisch geslacht hebben en toch het mannetje zoowel als het wijtje beduiden, heeten gelijk- of zelfslachtig (generis epicoeni).

4. Gemeenslachtig (generis communis), dat is, of mannel, of vrouwel., al naar dat zij een mannelijken of een vrouwelijken persoon te kennen geven, zijn de woorden op ling, als: vreemdeling, lieveling: ook jongeling werd voorheen mede van een meisje gezegd; zelfs hokkeling (jarig kalf) is gemeenslachtig. Voorts zijn dit alle samengestelde, wier laatste lid het woord noot of genoot is, als: speelnoot, echtgenoot en het woord genoot zelve; verder, getuige, bode en dienstbode, maag en namaag, lidmaat, gids, erfgenaam, kameraad, gemaal. Omdat bode en gemaal bodin en gemalin nevens zich hebben, worden die namen in de alledaagsche taal uitsluitend


{==150==} {>>pagina-aanduiding<<}


van mannelijke personen gebruikt. Bodin is, even als bodes, en als het vrouwel. bode, dichterlijk; alleenlijk wordt bodin in het dagelijksch leven in den zin van boodschaploopster gebruikt.

Aanm. Gemeenslachtig zijn mede zoodanige zaaknamen, die van personen gebruikt kunnen worden en dan van geslacht veranderen, als: bloed, mannelijk van een man gezegd; ondeugd, desgelijks; voorspraak, mannelijk voor een advokaat; tamboer, mannelijk voor den trommelslager. Alsmede die woorden, welke, van de stof in het algemeen gebezigd, onzijdig, doch anderszins van een ander geslacht zijn (zie boneden: 8.), als: steen, agaat, diamant enz., doek, kurk, balein, bever, hermelijn; gelijk ook de woorden abrikoos, olijf enz., die van de vrucht gebezigd, vrouwelijk, doch, wanneer zij den boom aanduiden, mannelijk zijn (zie beneden: 9.); eindelijk, de woorden op schap (als burgerschap', ridderschup), die naar gelang hunner verschillende opvatting of vrouwelijk of onzijdig zijn (§ 55. IV. 7.).

5. Onzijdig zijn de namen van jongen van dieren, als: welp, lam, kalf, veulen, kuiken, alsmede kind en wicht, met uitzondering van bigge of big, dat vrouwelijk is. In sommige streken van het land spreekt men ook van pogge (voor jong varken) en kachel (voor veulen), die beide mede vrouwelijk zijn.

6. Onzijdig zijn mede de verkleiwoorden op je, ke en lijn, ook dan wanneer zij mannelijke of vrouwelijke wezens te kennen geven; bij voorbeeld: mannetje, vadertje, vrouwtje, moedertje, spelletje, bankje, stoeltje.

7. Onzijdig zijn voorts de woorden, die oorspronkelijk eene verzameling van wezens of zaken te kennen geven, als: bosch, broed, duin, fruil, geld, gemeen, gild, gros, grauw, haar, heer (leger), kriel, kroost, loof (van 't geboomte), ooft, rot, slag (soort), stel, vee, volk, want (scheepstuig), woud, gebergte en voorts alle collektieven met het voorvoegsel ge. Verder zijn onzijdig de zelfstandige naamwoorden, die eene hoeveelheid te kennen geven; dozijn en schok (een zestigtal). Doch schare, heffe, bende, kudde en vloot zijn vrouwelijk, zwerm en voorraad zijn mannelijk; veem (gilde) is zoowel vrouwelijk als onzijdig.

8. Onzijdig zijn mede de stofnamen, als: bier, brood, deeg, dons, drop, garen en band, glas, hout, ijs, kaf,


{==151==} {>>pagina-aanduiding<<}


krijt, kruid, lak, laken, leder, meel, merg, mos, papier, pik, pit (merg), porselein, rag, roet, floers, saai, satijn, slijk, smeer, solfer, spek, spint, spog, stroo, teer, tondel, vet, vilt, vlas, vleesch, voeder, was, water, zand, zout, zuivel, enz.; bepaaldelijk de namen der metalen, als: ijzer, goud, lood, zilver, tin, staal, platina enz. Lijm en talk worden zoo wel onzijdig als vrouwelijk gebruikt. - Niet weinige stofnamen zijn vrouwelijk, bij voorbeeld: asch, biest, boter, drab, dras, gal, gest, gom, hars, heffe; kaas, kamfer, klei, koffij, kool, kwijl, loog, mede, melk, mik, moer, moude, mul, pap, pekel, peper, room, sargie, siroop, slib, snuif, suiker, taan, thee, tijk, traan, wei, wol, wrongel, zalf, zeep, zeever, zemel, zijde, zwam, zwavel, enz., alsmede de naam van het metaal messing. - Kleiner is het aantal der mannelijke stofnamen: aluin, azijn, brij, derrie, draf, drek, durk, edik, hoppert, jenever, kalk, knaster, mastik, mergel, moor, mortel, most, mosterd, oker, ongel, tabak, turf, wijn.

De namen der edele steenen, die mannelijk zijn, omdat men er het mannelijk woord steen bij denkt, wanneer een enkele steen bedoeld wordt, zijn onzijdig, zoodra men de stof in het algemeen op het oog heeft, als: het agaat, het saffier, robijn, erts, topaas enz. Zelfs het woord steen is in dit geval onzijdig. Nog andere woorden zijn onzijdig, zoo zij eene stof beteekenen; doch van een ander geslacht, zoo zij een afzonderlijk voorwerp beduiden; aldus zijn draad, eindje draad; horen, lichaamsdeel van sommige dieren; doek, bepaald stuk doek; marmer, knikker; hermelijn, bever en sabel, dieren, allen mannelijk in de opgegeven beteekenis; en balein, baleinen roede; koraal, bolletje van een halssnoer; kurk, kurken stop; pleister, met zalf bestreken stuk linnen; schildpad, het dier; pluis, vlokje; stof, onderwerp of grondstof, vrouwelijk in deze beteekenissen, terwijl zij, zoo zij de stof in 't algemeen beduiden, even als die mannelijke, onzijdig zijn.

9. Mannelijk zijn de namen van boomen, als abeel,


{==152==} {>>pagina-aanduiding<<}


ahorn, berk, beuk, den, eik, els, esch, esp, hazelaar, hulst, ijp, laurier, mirt, mispel, palm, pijn, popel, olm, wilg enz. met uitzondering van linde en spar, die vrouwelijk zijn. - Vrouwelijk zijn de namen van heesters, bloemgewassen, kleinere planten en vruchten, alsmede van de deelen der planten, bij voorbeeld: aar, beet, bei, bes of bezie, bloem, boon, braam, dille, druif, erwt, gerst, gierst, gort, grut, hop; kern, kers, klis, kool, kroot, krop, kriek, kweê, lavas, lelie, linze, loot, madelief, meekrap, morel, munt, narcis, noot, peen, peer, peul, pit, porselein of postelein, prei, pruim, raap, radijs, rank, renel, rogge, roos, ruit, schil, schors, spelt, spruit, tarwe, teen, telg, tijloos, tulp, twijg, ui, vijg, viool, vlier, vrucht, weit, wikke, winterlink, wisch, wouw. Die op oen en ier zijn echter mannelijk: citroen, limoen, meloen, anjelier, egelantier, alsmede die op ing en ling; zuring, scheerling, enteling, met uitzondering van pippeling. Onder die op ik, el en er zijn er sommige mannelijk: mierik; amandel, eikel of aker, gagel, mispel, ranonkel; heesler, komkommer, koriander, lauwer, liguster; doch vrouwelijk zijn wederom: ganzerik, perzik; bottel, distel, kervel, kwendel, lavendel, nelel, nikkel of nikker, schimmel, venkel; gember; haver, kapper, keker, klaver, rabarber. - Voorts zijn mannelijk: ajuin, anijs, bast, halm, hennep, heul, keest (pit), kolokwint, komijn, knol, rabauw, rozelaar, rosmarijn, saffraan, stam, stronk, struik, tak, tijm, tronk, tros; en onzijdig: blad, klijf of klimop, kroost, look, lisch, riet, rijs, varen, veil, wier.

10. Onzijdig zijn de namen van landen, met uitzondering van die, welke het lidwoord de voor zich hebben, te vreten: de Paltz, de Krim, de Betuw, de Veluwe, de Levant, de Rheingau, de Oost en de West, welke vrouwelijk zijn. Ook de namen van steden en dorpen zijn onzijdig, al hebben zij een mannelijk of vrouwelijk, of ook wel een verbogen lidwoord vóór zich, als: de Willemstad, de Helder, de Rijp, den


{==153==} {>>pagina-aanduiding<<}


Haag, den Briel, den Bosch, zoo zal men zeggen: het bloeiende de Helder, het schoone den Haag.

Aanm. Die laatste drie namen hebben het lidwoord in verbogen vorm vóór zich, waarschijnlijk omdat er gemeenlijk het voorzetsel te voorkwam.

11. Mannelijk zijn de namen van bergen, vermits bij deze eigennamen de gemeene naam berg verstaan wordt: de Etna, de Hekla, de Chimborazo enz.

12. De namen der rivieren zijn deels mannelijk, wanneer men er het mannelijke stroom of vloed bij verstaan kan, als: de Nijl, de Rijn, de Taag, de IJsel, de Ganges, de Tiber, de Niger enz.; deels vrowuelijk, wanneer men er rivier of beek bij denken kan: de Lek, de Maas, de Moezel, de Elbe, de Linge, de Merwe, de Oder, de Roer, de Schelde, de Spree, de Vecht, de Eems, de Zaan enz. Bij de onzijdige namen van waters of plassen begrijpe men het woord water, als: het IJ, het Sparen, het Slaak, het Zwin.

13. De eigennamen van schepen hebben het lidwoord in den vrouwelijken vorm vóór zich, bij voorbeeld: de Trafalgar gaf de volle lading. Hij zeilde met de St. Vincent voorwaarts.

14. Namen van munten zijn mannelijk: daalder, duit, heller, dukaat, ducaton, zilverling, penning, patakon, reaal, sikkel, stuiver; behalve pistool, dat vrouwelijk is.





§ 55. Over de substantieven, bij welke men ter bepaling des geslachts in de eerste plaats op den etymologischen vorm te letten heeft.


I. Geslacht der stamwoorden.

1. Mannelijk zijn de verbale stamwoorden, met eene abstrakte beteekenis, als: ban, beet, (eer-)bied, blik, drang, dronk, dunk, dwang, gang, gil, (mis-)greep, hang, (in-) houd, houw, (uit-)kijk, klank, klink, kreet, lach, loop, nijd, prijs, raad, rang, ren, reuk, rid, roep, schep, schijn, schrik, slaap, slag, slok, sprong, (dief-)stal,


{==154==} {>>pagina-aanduiding<<}


stand, stank, steek, stond, stoot, streek (list), strijd, tooi, tred, trek, tuk, val, vang, voer, vond, worp, wrok, zang, zwang, die met ongelijkvloeiende, en: bloei, blos, bouw, brand, dank, deun, dof, dood, dooi, doop, dorst, douw, draai, draf, dreun, druk, dut, duur, eisch, glimp, gloor, gons, groei, groet, haal, haat, hak, hap, hoon, kamp, keer, klap, klok (geluid), klop, knak, koop, kout, (hane-)kraai, kraak, krak, krijg, kus, lak, (in-)leg, lof, lonk, lust, plok, praam (dwang), praat, prik, pronk, roof, rouw, ruk, schamp, schik, schimp, schok, schop, schreeuw, slorp, smaad, smaak, snauw, smak, snap, snik, spoed, spot, (mis-)stal, stap, stel, steun, stomp, stroop (roof), tast, tier, tik, til, toorn, torn, trap, tril, troost, vat, veeg, vloek, waan, wenk, wensch, wil, (toe-)zeg, zet, zoen, zwaai, zwier, enz., die met gelijkvloeiende werkwoorden in verband staan. Voorts zijn mannelijk, schoon met geene in het gebruik levende werkwoorden in verband: moed, naam, nood, roes, vaak, vrede, zin.

Uitgezonderd zijn:

1). De vrouwelijke: acht, baat, blaum, braak, (in-)brek, breuk, bons, eer, feil, gis, gooi, grap, grief, gril, grol, haast, halt, hoop, hulp, huur, ijl, kans, keus of keur, kijf, klem, knap, kneep, knel, knijp, kook, kramp, krimp, kuch, kwaal, kwel, leer, les, leur, luim, maak, maar, maat, min, neep, nuk, plaag, praal, prang, prooi, ramp, reis, rust, schraap, sleur, sluik, smart, smul, spijt, spraak, spreuk, straf, teug, trouw, vaag, vlaag, vleug, vlijt, vraag, vrees, waag, walg, war, week, weer, weet, wijk, wijs, woon, wraak, zorg, zwijm. Voorts: bede, boete, dege, (bij-)drage, erve, gave, hoede, hulde, kunne, (toe-)lage, rede, schade, schande, schrede, stade, (in-) trede, voege, waarde, wedde, wijte (verwijl), woede, (in-) zage, zede, zege, zonde, die de vrouwelijke e bezitten, welke ook verscheidene van de vroeger genoernde woorden tot nog toe niet zelden tot uitgang hebben, als: bate, breuke, eere,


{==155==} {>>pagina-aanduiding<<}


grieve, hope, hulpe, keuze, mare, male, minne, reize, ruste, smarte, sprake, straffe, trouwe, vrage, vreeze, wijze, wrake, zorge.

Aanm. Het verdient opmerking, dat sommige dezer vrouwelijke stamwoorden met abstrakte beteekenis uitsluitend of bij voorkeur in werkvoordelijke of bijwoordelijke uitdrukkingen voorkomen, als: acht geven, te baat nemen, bij de gis, voor de grap, in der haast, halt houden, in aller ijl, buiten kijf, in de klem, van de kook gaan, in de leer zijn, te leur stellen, in de maak zijn, in der minne, ter prooi (ook ten prooi, dat is, te prooi met ingelaschte n), uit sleur, ter sluiks (met bijwoordelijke s), ten spijt (voor te spijt), in de war, in de weer, de weet doen, de wijk nemen, metter woon, in zwijn vallen, ter deeg (dat is, dege), op zijne hoede, te stade komen, in dier voege. In zulke uitdrukkingen nu komen zelfs anders mannelijke en onzijdige woorden vrouwelijk voor, als: ter dood brengen, ter loops, ter halver wege, ter goeder naam en faam, ter been, eigener gezag, ter leen.

2). De onzijdige: bod, doel, einde, heil, heul, leed, loon, nut, pleit, schot, spel.

2. Vrouwelijk zijn de stamwoorden met concrete beteekenis, en wel:

a. De namen van werktuigen en gereedschap, als: baar, bel, bijl, ben, boei, bom, boor, bus, doos, duig, eg, el, els, fuik, galg, gard, graaf, greep (ook lettergreep), guds (beitel), hark, harp, heep (mes), horde, kaar, kan, keg, kling, klink, klok, kolf, kom, kooi of kouw, kraam, kraan, kram, krib, kruik, kruk, leest, lier, lens, lont, luit, mand, pan, pers, pomp, rasp, reek (egge), rijf (hark), roede, schaaf, schaal, schaar, scheede, schel, schop, schroef, schuif, spaak, spalk, speer, spijl, spoel, spon, spoor, sport, spuit, stolp, stoof, stop, tang, teem (zeef), ton, trom, (muize-)val, velg, vijl, vlijm, vlouw (net), vont, waag, wan, wegge, wip, zaag, zeef, zweep, enz.

b. Van lichaamsdeelen of uitwassen aan het lichaam, als: (kinne-)bak, bil, bonk (been), buil (aan het hoofd), (wenk-)brauw, dij, graat, hak (hiel), ham, hand, heup, hom, huid, huig, kaak, keel, kies, kieuw, kin, klier, koon, koot, kuif, kuit, kwab, lende, lies, lip, lok, long, maag, milt, moot, nier, palm (van de hand), pees, pok, puist, rib, roof (van eene zweer), scheen, schelp, schonk, schop, slorp


{==156==} {>>pagina-aanduiding<<}


(van den olifant), sneb, speen, spier, sproet, spruw, stuit, tong, vacht, vin, vuist, wade, wang, wen, wiek, wrat, zweer.

c. Van schepen, schuiten, en zich aan het schip bevindende voorwerpen, als: aak, bark, boot, buis, fok, heude, hulk, jol, kaag, kaan, kiel, kof, kog, lij, lijk, loef, pink, pont, praam, ra, roef, schouw, schuit, sloep, smak, snauw, snik, stang, steng.

d. Van allerlei voorwerpen, die den mensch tot woning, kleeding en verdere behoeften te stade komen, als: deel (dorschvloer), deur, goot, hal, hoeve, hut, kot, kroeg, luif, mop (baksteen), muite, nok, ruit, schans, schouw (schoorsteen), schuur, sponde, stoep, stulp, tin, vest, werf, zaal, zuil; bag, bef, broek, broos, das, geer, huif, huik, hul, kant (speldewerk), kap, knot, lasch, lob, mof, mom, mouw, pij, slabbe, slip, slof, sprei, vlecht, want (handschoen), wrong; as, baak, baal, baan, bank, bleek, brug, deel (plank), graf, greb, groef, haag, heul (bruggetje), kaai, kar, kast, keet, kist, kolk, lade, lat, lei, lijst, lomp, lor, mat, mijt, pijp, pin, plaat, plagge, plak, plank, reede, rol, rook (hooimijt), ruif, scherf, schijf, schoof slede, sluis, sloop, stoot, snaar, spinde, staaf, stad, steeg, til, tuit, vaan, vlag, vodde, vore, tasch, waar.

e. Van verschillende voorwerpen, die in de natuur en op den aardbodem worden waargenomen: aarde, beek, bron, dreef, golf, heide, kil, kim, klip, klont, kluit, kreek, kust, laan, maan, (land-)ouw, peel, plek, (honig-)raat, sneeuw, somp, star, streek, ven, vonk, weide, wel, wolk, zee, zode, zon. Van de namen der tijdperken: eeuw, lente, week, wijle.

f. Voorts zijn nog vrouwelijk de woorden: gave, have, hel, taak, taal, wel, zaak, benevens verscheidene andere, die meestal toevallige verschijnselen (accidenten) aan voorwerpen te kennen geven. als: bijt, blaas, deuk, homp, keep, kerf, klad, kloof, kluif, kras, kreuk, moet, plooi,


{==157==} {>>pagina-aanduiding<<}


reet, scheur, schrap, schreef, sleet, sleuf, smet, snede, spat, spleet, stip, streep, strook. vlek, vouw.

Uitzonderingen:

1). Mannelijk zijn:

a. Van de namen van werktuigen en gereedschap: bak, bril, bout, dril, eest, gesp, haak, hoep, kam, klamp, kloet, klos, korf, kroes, kwast, nap, paal, pijl, ploeg, pols (polsstok), pook, pot, schoor, spaan, staak, staf, steel (als van een bezem), stoel, stok, strik, strop, stut, tap, trog, tol.

b. Van de namen van lichaamsdeelen enz.: aars, arm, baard, balg, bek, buik, darm, duim, hals, ham, harst (ruggestuk van een rund), hiel, hoef, klauw, knook, knorf, knuist, kop, krop, mond, muil, nek, neus, pels, pens, pink, poot, romp, rug, schink, schoot, slaap (van het hoofd), smoel, snuit, staart, strot, tand, teen, traan, voel.

c. Van de namen van bij schepen behoorende voorwerpen: boeg, dol (roeipen), mast, treil (schuitelijn).

d. Van de namen van allerlei voorwerpen enz.: bal, balk, band, bol, bos, burg, dam, dijk, disch, doek, dos, gaard, haard, (voor-)hang, hoed, hof (tuin), jas, kloot, knoop, knop, koek, kraag, kuil, lap, muur, put, reep, ring, rok, schoen, sleep, stal, stijl, trap, tuin, vloer, wal, wand, wisch, zak.

e. Van de namen van natuurlijke voorwerpen enz.: berg, dag, damp, dauw, geur, grond, noen, plas, poel, rijm of rijp, roest, rook, smook, spring, stoom, straal, vliet, weg, wind, tijd.

f. Eindelijk zijn van de concrete stamwoorden nog mannel.; barst, buit, dop, drank, drom, drop, glip (spleet), hoop (ophooping), kant, klomp, kring, rand, rei, schat, scheut, slomp, stoe, tas (hoop), tip, tol (schatting), top.

2). Onzijdig zijn:

a. Van de namen van werktuigen, enz.: aam, blok, bord, fust, haam (juk), juk, knijf, luik, mes, mud, net, rad,


{==158==} {>>pagina-aanduiding<<}


rak, rek, scheel (deksel), schild, (vogel-)slag, snoer, spit, touw, val, wiet, wind-as, zeel.

b. Van de namen van lichaamsdeelen: been, hart, lid, lijf, lijk, oog, oor, rif, vel, vlies.

c. Van de scheepswoorden enz.: dek, reef of rif, schip, stuur, vlot, wrak.

d. Van de namen van allerlei voorwerpen enz.: bad, bed, boek, boord, buis, dak, dok, dorp, erf, gat, hek, hof (eens vorsten), hok, huis, jak, kleed, krat (wagenbank), krijt (strijdperk), krot, loch, pak, schot, schut, slot, slop, stel, tuig, veer, vlek, wed.

e. Van de namen van natuurlijke voorwerpen enz.: aas, broek (moerassige grond), ei, jaar, kreng, land, meer, nest, oord, pad, pas (stond), vak, veld, wak, web.

f. Eindelijk zijn van de concrete stamwoorden onzijdig: blijk, bond, brok, deel, ding, graf, leen, lek, lied, merk, maal, pand, rijk, spook, (voet-)spoor, staal, stuk, werk, woord.

II. Geslacht der stamwoorden, die van eene partikel of een voorvoegsel voorzien zijn.

1. Een stam, voorzien van een partikel, behoudt zijn geslacht, wanneer hij een werkwoord nevens zich heeft, dat afscheidbaar met die partikel is samengesteld. Zoo zijn mannelijk: aandrang, aankoop, aanslag, achterstal, afdruk, afkeer, aftrek, bijstand, inhoud, invoer, misgreep, nadruk, neêrslag, omloop, omslag, onderstand, opbouw, ophef, opschik, overgang, overval (aanval), toeleg, toestel, toeval (bijval), toevoer, uitkoop, voorslag, wederstand, samenloop, allen stamwoorden van de afscheidbaar samengestelde werkwoorden: áándringen, áánkoopen, enz. Ook wederstaan moet oudtijds afscheidbaar samengesteld geweest zijn, zoo als nog door den klemtoon van wéderstander wordt uitgewezen. Vrouwelijk: aanvrage, afbraak, afreis, afspraak, bijdrage, bijlage, intrede, nasleep, navraag, nederlaag, voorkeur, opspraak, overgave, tegenspraak, tegenweer, toe-
{==159==} {>>pagina-aanduiding<<}
lage, stamwoorden van de oneigenlijk samengestelde werkwoorden: áánvragen, áfbreken enz. gevormd.

Hier behouden de stammen hun geslacht, omdat men zich den stam, wanneer de partikel geen onafscheidbaar gedeelte des woords uitmaakt, zelfstandig denkt.

2. Een stam, voorzien van eene partikel, is onzijdig, wanneer hij een werkwoord nevens zich heeft, dat onafscheidbaar met die partikel is samengesteld. Zoo zijn onzijdig: onderhoud, onderricht, onderscheid, onderwijs, onderzoek, overleg, overval (toeval), onderwerp, stammen van onderhóúden, onderrichten, onderschéiden, onderwíjzen, onderzóeken, overléggen, overvállen, onderwérpen. Voorwerp volgt het geslacht van onderwerp, en aanzoek is onzijdig, omdat men voorheen zeide aanzóéken met onscheidbare partikel. Aanbod, overspel, overschot, voorschot, zijn onzijdig, omdat de stammen bod, spel en schot onzijdig zijn. Oproer komt nog wel mannelijk voor, welk geslacht de voorkeur boven het onzijdige zou verdienen.

3. De stammen, voorzien van die voorvoegsels, welke, ten minste wanneer zij vóór substantieven komen, den hoofdtoon bezitten: her, oor, on, wan, behouden hun geslacht. Bij voorbeeld herdruk (m.), oorsprong (m.), oorzaak (v.), oordeel (onz.), wanhoop (v.), wanlust (m.); oorlog wordt zelden meer onzijdig gebruikt: het behoort uitsluitend vrouwelijk te zijn, want log is lage (zie § 52. 5.); oorlof volgde het geslacht van verlof, hetwelk hetzelfde beteekent. Antwoord volgt dezen regel. In herstel staat het onzijdig geslacht in verband met den klemtoon (§ 42. 2.), die het voorvoegsel her hier tot den rang van een toonloos voorvoegsel doet afdalen.

4. De stammen, voorzien van de toonlooze voorvoegsels be, ge, ver en het zwak geaccentueerde ont, zijn onzijdig, met uitzondering van verkoop en ontvang, die mannelijk zijn. Verscheidene stammen verloren hun voorvoegsel be of ge, wanneer zij bovendien nog eene partikel vóór zich kregen; niettemin bleven zij onzijdig. Zoo kan men het onzijdig geslacht verkla-
{==160==} {>>pagina-aanduiding<<}
ren in de woorden: misdrijf voor misbedrijf, misbak (misgebak), misbruik (misgebruik), misbaar (misgebaar), miswas en uitwas (voor misgewas en uitgewas), misval (misgeval), nazoek (nagezoek), uitstek (uitgestek), omslag (bij v. om een boek, voor omgeslag), toeval en voorval (d. i. toegeval en voorgeval), afscheid (afbescheid), aanschijn (aangeschijn), opzet (opgezet), uitstel, voorstel en opstel (voor uitgestel, voorgestel en opgestel), uitvlucht (voorwendsel; uitvlucht, in den zin van het uitvliegen genomen, zou, daarentegen, vrouwelijk zijn). Uitzet, opslag (onkruid) en misdruk zijn onzijdig als verzamelwoorden.

Aanm. 1. De reden; waarom een stam, van een toonloos voorvoegsel of onafscheidbaar partikel voorzien, onzijdig is, schijnt hierin te zoeken, dat de stam, afgescheiden van dat voorvoegsel, geen zelfstandig bestaan heeft. Zoo bestaat drang zelfstandig en kon derhalve in de verbinding met aan het mannel. geslacht behouden (zie II. 1.); maar wijs (in onderwijs), duld (in geduld) bestaan niet op zichzelven: onderwijs, geduld, zijn tot substantieven omgestempelde werkwoorden en even daarom (zie beneden V.) onzijdig.


Aanm. 2. Verhoop zal mannel. zijn wegens de tegenstelling tot koop (of inkoop), met welk woord het gemeenlijk verbonden voorkwam: de koop en verkoop. Even zoo staat ontvang tegenover uitgave: de uitgave en ontvang. Om deze reden raakte het oor gewoon aan de ontvang, en werd dit woord mitsdien voor mannel. gehouden, althans niet onzijdig gebruikt.

III. Geslacht der onechte stammen.

1. De woorden op het min zelfstandige achtervoegsel er zijn meerendeels mannelijk. Bij voorbeeld: akker, beker, bolster, dobber, dojer (of door), eiker (vrachtschip), etter, halster, hamer, hoeker, holster, kloker, klonter, knikker, koffer, koker, kolder, kotter, kwalster, logger (vaartuig), modder, oever, opper, palster (stok), polder, schouder, slenter, slommer, sluier, snater, snipper, spaander, spijker, splinter, steiger, sluiter, trechter, uier, unster, veter, vinger, vlonder, winter, zeuter (zeef), zomer, zwabber (dweil). Als stamvormen van gangbare werkw. en om deze reden mannelijk kunnen worden aangemerkt: donder, hinder, honger, ijver, kolder (paardeziekte), kommer, laster, slender, enz. Vreemde woorden, wier uitgang tot den toonloozen uitgang er overging, volgen den regel; dus zijn mannelijk: cilinder, kandelaar (er


{==161==} {>>pagina-aanduiding<<}


gaat wegens de voorgaande toonlooze lettergreep in aar over), kanker, kelder, kerker, mijter, pijler, pilaar, schepter, vijver, zolder.

Vrouwelijk zijn slechts de volgende: ader, bagger, blaar (voor bladder), kaper, keper, klater, kwelder, lever, lommer, loover, luur of luier, schilfer, veder, zeever. Voorts zijn vrouwelijk de vreemde woorden: citer, kamer, kluister, letter, pleister, paander, vesper.

Ook zijn er eenige onzijdige op er: bunder, jadder, jammer, kouter, leger, lemmer, malder, pantser, roer (voor roeder), weder, wonder, en de vreemde woorden: anker, charter, cijfer, eskader, karakter, klooster, lamfer, masker, monster, nommer, offer, register, theater, venster.

2. De woorden op el zijn mede meerendeels mannelijk. Bij voorbeeld: adel, angel, bengel, bikkel, bobbel, boedel, borrel, borstel, breidel, buil (voor buidel), dissel, dorpel of drempel, geesel, gevel, grendel, gorgel, hagel, haspel, hemel, kabel, kartel, kavel, kegel, kevel, kiel (voor kedel), knevel, knuppel of kneppel of kluppel, kogel, krinkel, kronkel, kwispel, lepel, mangel (werktuig om te pletten), nagel, pegel, rakel, rammel, ransel, ratel, repel (vlashamer), rinkel, schedel, schenkel, schinkel, schotel, spikkel, stapel, stevel, stempel, stoppel, tegel, tichel, troffel, vijzel, vleugel, vondel, wervel, wimpel, winkel, wortel, wraddel (kwabbe van een os), zadel, zetel. Als stamvormen van werkwoorden kunnen gelden: dobbel, gruwel, handel, reutel, twijfel, wandel, wissel (d. i. wisselbrief), wrevel. Van de vreemde woorden op el zijn mannel.: bijbel, cirkel, kansel, koepel, koppel, mantel, nevel, regel, singel, sintel, spiegel, tabernakel, tempel, titel (tittel).

Vrouwelijk op el zijn: diggel, feitel, gaffel, kachel, keuvel, konkel, luifel, middel (middellijf), parel, roffel, schakel, schoffel, teil (tegel, § 10. 2.), vedel, vezel, wafel, zemel, ziel (d. i. ze-el, zie § 7. 9.), zwavel. Als werkwoordelijke stammen met abstrakte beteekenis kunnen gel-
{==162==} {>>pagina-aanduiding<<}
den de vrouwelijke grabbel, krevel of kriewel, kwezel (beuzelingen). Vreemde woorden op el van het vrouwelijk geslacht zijn: cedel, cimbel, cither, fabel, fakkel, gondel, kasuifel, pantoffel, richel, sabel, sikkel, tafel.

Er zijn eenige onzijdige woorden op el: mengel, peil (pegel, zie § 10. 2.), pekel (de zee), middel, schepel, vaandel, zeil (zegel); doch de meeste onzijdige woorden op el zijn van vreemden oorsprong: artikel, kapittel, exempel, meubel, mirakel, orakel, orgel, zegel. Een abstrakte werkwoordelijke stam van het onzijdig geslacht is mangel (gebrek).

Aanm. Blijkens het bovenstaande is richel vrouwelijk, hoezeer regel, van hetwelk het slechts een gewijzigde vorm is (even als tichel van tegel), mannelijk is. Desgelijks is het onz. peil eene wijziging van het mannel. pegel, en het vrouw. teil van het mannel. tegel.

3. Van de substantieven op en zijn mannelijk: doren (of doorn), gulden, molen, morgen, oven, regen, steven, toren, wagen, zegen.

Doch vrouwelijk: deken, haven, hersen, keten, keuken, leugen, reden, verzen, zeisen (samengetrokken zein), en de vreemde: lantaren (of lantaarn) en zegen (net). Ook stem (eigenlijk stevene) is vrouwelijk.

Onzijdige woorden op en zijn: baken, bekken, brein (voor bragen, zie § 10. 2. Aanm.), garen, (kinne-)bakken, kluwen (samengetrokken kloen), kussen, morgen (lands), rokken, teeken, wapen, en het vreemde: examen.

4. Vrouwelijk zijn de onechte stammen op t, bij voorbeeld: belt, beurt, biecht, bocht, boert, buurt, (aan-)dacht, (achter-)docht, doft, dracht, drift, (nood-)druft, gift, gracht, grift, helft, jacht, jicht, klacht, klucht, kluft, krackt, krocht, lucht, (brui-)loft, macht, markt, plecht, pracht, schacht, schoft, schort, (de heilige), Schrift, schurft, slacht, (twee-)spalt, stelt, (schrijf-)stift, teelt, tucht, vaart, vorst (voor vrost van vriezen), vracht, (Gods-)vrucht, wacht, zucht (van ziek), zicht, zift. Met uitzondering van de mannelijke: bult, echt, nacht (dat echter soms nog vrouwelijk voorkomt),


{==163==} {>>pagina-aanduiding<<}


plicht, schicht en geest (de s in dit laatste woord behoort tot den stam). In last, dat ook mannelijk is, schijnt de st ontstaan uit de samenhorting van de d van den stam (laden) met de t van den uitgang. Zucht (diepe ademhaling) is mannelijk: het woord is in het Oudhoogd. van den mannel. uitgang ôd voorzien. Tocht is insgelijks mannel.: waarschijnlijk heeft dit woord het geslacht behouden van den verouderden stam tog (Hoogd. Zug), die in getogenlijk (aanhoudend) en altoos (voor altoges) voorkomt. Heft, licht en jacht (vaartuig) zijn, als onzijdig, mede uitgezonderd. Ook lemmet is onzijdig. Ambacht (samengetrokken ambt, Goth. andbahti), naricht voor nabericht, schrift voor geschrift, wicht voor gewicht, dicht voor gedicht, stift voor gestift, gift voor vergift, en vernuft zijn onzijdig; doch hier hangt dit geslacht kennelijk samen met den aard dezer woorden, als voorzien van een der voorvoegsels and, be, ge en ver. Woorden toch, dus gevormd, hebben niet zelden eene onzijdige vormvokaal, die later kon afslijten.

5. Vrouwelijk zijn mede de onechte stammen op te: begeerte, behoefte, belofte, beroerte, geboorte, gedaante, gedachte, gelofte, geneugte, gestalte, verbeurte, veete.

6. Desgelijks zijn vrouwelijk de woorden op d en de: daad, deugd, maand, speld, schuld, genade, hulde, kunde, liefde, vreugde, weelde en armoede. Hier worden uitgezonderd de mannelijke: beemd, draad, eed, gloed, naad, vloed, en de onrijdige: hemd, hoofd, sieraad en zwaard. Zaad is onzijdig als collektief.

7. Mede zijn vrouwelijk de onechte stammen op st, als borst, dienst, gunst, hengst (vaartuig), komst, kunst, rust, vangst, winst, worst. Uitgezonderd: angst, dienst, ernst en herfst. In dorst, kost, lust, oogst, tast, troost, twist, behoort de st tot den stam der werkwoorden dorsten, kosten enz. In bast, knoest en mast schijnt de st tot den stam te behooren.

Aanm. Aan het woord dienst is in de laatste regeling der spelling weder


{==164==} {>>pagina-aanduiding<<}


het mannelijk geslacht toegekend. Den mannelijken vorm heeft het in de bijwoordelijke uitdrukking: ten dienste. Het gebeurt soms, dat vrouwelijke woorden in bijwoordelijke uitdrukkingen een mannelijk lidwoord vóór zich hebben, als ten gunste, ten prooi, zie boven: I, 1. 1). Aanm.

8. Voorts zijn nog vrouwelijk de onechte stammen op s en se, als: aakse, bies, bluts, bokse, botse, grens, grijns, kaars, kies, knods, koorts, laars, latse, leis, loods, muts, plaats, reeks, schaats, schots, smidse, spies, spits (dat ook onzijdig gebruikt wordt), trens, trits, zeis. Met uitzondering van glans, krans, trans, trots en kreits, die mannelijk zijn.

9. Mannelijk zijn de onechte stammen op m of em, end (ond) en ig: adem, alsem, bezem, bliksem, bloesem, bodem, boezem, deesem, droesem, galm, halm, helm, kossem, molm, molsem, riem, schalm, scherm (bescherming), schroom, storm, stroom, toom, vadem, walm, zoom, zwerm; ook het vreemde woord balsem. Voorts: ochtend, avond, honig. Uitgezonderd zijn bloem, kiem en raam. Scherm, schutting, is onz. Het onz. lichaam is eene samenstelling uit lijk en het oude hemen (Goth. hamôn, bekleeden) en behoort dus hiertoe niet.

10. Eindelijk zijn van de onechte stammen vrouwelijk, die op ie en uw (w, f) uitgaan, wegens de vrouwelijke e, die hun eigenlijk nasleept: ie toch is gelijk aan je, en voor uw was het voorheen altijd uwe: balie, berrie, falie, griffie, kevie, malie, schalie (schaluwe), peluw, schaduw, verw (verf), zenuw.

IV. Geslacht der afgeleide woorden.

1. 1). Mannelijk zijn de namen van werktuigen op el, van nog aanwezige werkwoorden of van zelfstandige naamwoorden afgeleid: beitel, beugel, drevel, gordel, hekel, hengel, heugel, hevel, klepel, kleppel, krauwel, prikkel, sleutel, stegel, stekel, teugel, windel, worpel. Met uitzondering van griffel, dweil (d. i. dwegel), dwaal (d. i. dwagel) en naald voor nadel.

2). De verkleinwoorden op el zijn deels mannelijk, als: bochel, bommel, bondel, droppel, eikel, hoepel, ijzel, kneukel, keizel, knobbel, marmel, morzel, navel, nestel, sna-
{==165==} {>>pagina-aanduiding<<}


vel, stengel (samengetrokken steel), struwel. Deels vrouwelijk, als: greppel, keutel, horzel, kriezel, kruimel, mazel, peukel, sprenkel, trommel.

2. Mannelijk zijn insgelijks de namen van werktuigen en voorwerpen op er en aar, welke eigenlijk handelende personen beteekenen, als: blaker, evenaar, gieter, kijker, lessenaar, lichter, passer, rooster, schrobber, schuier, slinger, snuiter, stoffer, ruiker, waaier, wijzer. Met uitzondering van ladder, voorheen leedere, samengetrokken leêr.

3. Mannelijk zijn voorts de woorden op ing, ling, ik, die oorspronkelijk personen beteekenen, door zeker geslachtskenmerk onderscheiden, als: ketting, karsteling, teerling, vingerling, krakeling, beuling, deuvik, estrik. Met uitzondering van de collektieven bedding, glinting (latwerk), hieling (achterste gedeelte van een schip), kammeling (wol), kibbeling (afval van zouten visch), lording (gepikt touw). Vrouwelijk zijn mede: kusting, verheveling, vlerk, zwezerik, en zerk (eene verbastering van sarcophaag). Het vreemde rotting volgt den regel en is alzoo mannelijk.

4. Onzijdig zijn de woorden op sel, als zij het voortbrengsel eener werking beteekenen, als; haksel, schepsel, aanhangsel, overblijfsel; of het voorwerp of de stof, waarmede de werking geschiedt, als: deksel, verguldsel, beletsel, stijfsel, schoeisel. Ook raadsel is onzijdig. Mannelijk zijn bussel (voor bondsel), waar de uitgang de verkleiningsuitgang is met ingeschoven s, en oksel, hetwelk als een onechte stam is aan te merken. In het vrouwelijke leisel behoort de s tot den onechten stam leis voor leidse (van leiden), waarvan dit leisel of leidsel door toevoeging van el is afgeleid.

5. De woorden op dom zijn deels mannelijk, als: rijkdom, adeldom, ouderdom, wasdom, maagdom (voor maagddom); deels onzijdig, bij voorbeeld: priesterdom, Christendom, pausdom, jodendom, heidendom, vorstendom, heiligdom, menschdom. Het onzijdig geslacht hangt hier over het algemeen met de meer concrete beteekenis samen (vergel. § 51. 1.):


{==166==} {>>pagina-aanduiding<<}


zoo is eigendom mannelijk in de abstrakte beteekenis van het recht van bezit, maar onzijdig in de concrete van het bezeten voorwerp.

6. Vrouwelijk zijn alle woorden, voorzien van de zelfstandige achtervoegsels te (e), heid, ij, ing en nis, met uitzondering alleen van vonnis, dat, als ware het zoo veel als gevonnis van vonnissen, onzijdig is. Vuilnis is onzijdig als collektief. Getuigenis is onzijdig in de beteekenis van het getuigde, niet in die van de daad van getuigen: zoo zal men zeggen: het getuigenis kwam niet met de waarheid overeen; maar: ik vorderde van hem de getuigenis. Schilderij wordt somtijds onzijdig gebruikt, ongetwijfeld wegens de verharding van de d des lidwoords door de scherpheid der aanvangsletter van dit woord, uit welke oorzaak Vondel ook sneeuw wel eens vrouwelijk gebruikt: tsneeuw harer handen.

7. De woorden op schap zijn vrouwelijk, als: blijdschap, gramschap, dronkenschap, vriendschap, broederschap, manschap, buurtschap, nalatenschap, vennootschap, wetenschap, rekenschap, voogdijschap. Doch onzijdig zijn, ten eerste, die eene betrekking aanduiden, welke noodwendig zekere rechten en plichten medebrengt, bij voorbeeld: burgerschap, priesterschap; ten tweede, die, welke eene landstreek te kennen geven: graafschap, landschap, waterschap, en ten derde: gezelschap, gereedschap, genootschap. Sommige woorden op schap vereenigen in zich de beide geslachten, in dier voege, dat zij in de concrete beteekenis van eene verzameling van personen het vrouwelijk geslaeht behonden, terwijl zij in de abstrakte beteekenis van de betrekking of den staat het onzijdig geslacht hebben aangenomen; dus verschillen: de ridderschap en het ridderschap; de priesterschap en het priesterschap; de burgerschap en het burgerschap; de maagschap en het maagschap. Vergel. voorts § 43. III. 1. 1). Aanm. Graafschap wordt, bijaldien er bepaaldelijk van het landschap van Zutfen sprake is, nog wel vrouwelijk gebruikt.


{==167==} {>>pagina-aanduiding<<}


V. Geslacht der zelfstandig gebruikte woorden.

Onzijdig zijn alle woorden, die, oorspronkelijk geen zelfstandige naamwoorden zijnde, als zoodanig gebruikt worden, of werkelijk den aard van substantieven hebben aangenomen:

1. Adjektieve woorden, tot substantieven geworden, zijn: het ware, het schoone, het groen, het Latijn, het midden, het noorden, het al, het heelal, het nat, het vocht, het recht, het geheim, het best, het gemeenebest, het puik, het week, het ongelijk, het oorbaar, het plat, het rond, het halfrond, het diep, het ruim, het tiende, het uiterste, het vlak, het uiterlijk, het euvel, het kwaad, het wit, het zeer, het mijn en dijn.

2). Werkwoorden: Het vertrouwen, het wezen, het leedwezen, het aanzijn, het welzijn, het leven, het medelijden, het mededoogen, het wedervaren, het welvaren, het inkomen, het voorkomen, het voorgeven, het voornemen, het vermoeden, het gevoelen, het verlangen, het vermogen.

3). Bijwoorden: Het vooronder, het waarom, het hoe, het niet, het ja, het nu, het heden.

4). Telwoorden: Het honderd, het duizend.

5). Voornaamwoorden: Het lieve ik, het gemeenzame jij.

6). Tusschenwerpsels: het amen, het wee, het vaarwel, het welkom.

7). Ja, gansche gezegden en spreekwijzen tot één substantief tezamengenomen, of benamingen van woorden of klanken ontleend, zijn onzijdig: Het onverschillige: wat kan het mij schelen? Het nudrukkelijke: voorwaar, voorwaar zeg ik u! Het tweemaal twee is vier. Het Wilhelmus van Nassouwen. Het abc. Doch de namen der afzonderlijke schrijf- en cijferletters, ook dan wanneer deze laatste voor de getallen-grootheid zelve genomen worden, zijn vrouwelijk: de uitspraak der a; de vier, de nul, enz.






{==168==} {>>pagina-aanduiding<<}


§ 56. Over het geslacht der woorden met vreemde uitgangen en der vreemde woorden.


1. Vrouwelijk zijn, onafhankelijk van den uitgang, de vreemde namen van muziekinstrumenten, als: guitaar, bazuin, viool, harp, pauk, lier, luit, fluit, pijp, trompet, tamboer, klaroen, tamboerijn.

II. 1. De meeste woorden op eel zijn onzijdig, als: bekkeneel, truweel, houweel, rondeel, tafereel, tooneel, kasteel, gareel, juweel, kapiteel, krakeel, paneel, penseel, prieel. Korbeel is mannelijk, omdat men er steen bij denkt; insgelijks mannelijk zijn kanteel en karbeel; doch kandeel en gaten-platteel vrouwelijk.

2. Die op ent en ment zijn alle onzijdig, als talent, testament, parlement, ciment, zelfs serpent.

3. Desgelijks die op et, als banket, helmet, kabinet, karpet, klinket, korset, lampet, lancet, musket, salet, servet, schelet, sonnet, palet (eens schilders), raket (speeltuig); doch palet, speeltuig, en kornet zijn vrouwelijk, even als het bovengenoemde trompet, en raket, de plant.

4. Onzijdig is ook het meerendeel der woorden op oen, als: fatsoen, blazoen, festoen, galjoen, garnizoen, harpoen, legioen, rantsoen, paveljoen, saizoen; maar vrouwelijk: kaproen en het bovengenoemde klaroen.

5. Desgelijks het grootste aantal der woorden op aal, als: arsenaal, kanaal, hospitaal, kapitaal, portaal, schandaal; liniaal wordt ook vrouwelijk gebezigd, van welk laatste geslacht ook de woorden bokaal en vokaal zijn.

6. Onzijdig zijn mede die op aat, bij voorbeeld: formaat, karaat, plakkaat, klimaat, consulaat. Met uitzondering van magistraat en dukaat, die mannelijk zijn, het laatste als muntnaam (zie § 54. 14.). Voor de Overheid kan men Magistraat vrouwelijk gebruiken.


{==169==} {>>pagina-aanduiding<<}


7. Vrouwelijk zijn alle woorden op aadje, wegens de toonlooze e, waarop deze uitgang eindigt, en om dezelfde reden die op ande, ade, ende, je, ie en e, als: offerande, warande; palissade, chocolade; legende; franje, kampanje, kokinje; glorie, historie, natie, malie, olie, provincie, specie, staatsie, tralie, studie; hymne, mythe, orde, pauze, mode, rente, sekse, sekte, syllabe, synode, dat soms ook onzijdig gebruikt wordt. Uitgezonderd worden van de woorden op ie: concilie, evangelie en genie, die onzijdig zijn, schoon genie in de beteekenis van het corps en de wetenschap der vestingbouwkundigen vrouwelijk is.

8. Vrouwelijk zijn mede die op teit, als: majesteit, universiteit, societeit.

9. Desgelijks die op uur, als natuur, kwetsuur, figuur, dat men ook dikwijls onzijdig hoort gebruiken, bepaaldelijk in de beteekenis van gestalte. Onzijdig zijn: postuur en avontuur.

10. Vrouwelijk zijn verder die op ij en ei, als: kandij, kopij, soldij, partij; galei, karrewei, liverei, palei, schalmei, vallei, pastei, hamei. Doch malvezei is mannelijk wegens het woord wijn, dat men er bij denkt.

11. De woorden op ier zijn deels vrouwelijk, als: banier, bandelier, manier, rivier; deels onzijdig, als: rapier, formulier, kwartier, vizier. Mortier wordt ook mannelijk gebruikt; klavier, mannelijk en onzijdig beide.

12. Mannelijk zijn die op aan, als: meridiaan, oceaan, orkaan; doch karavaan is vrouwelijk.

13. Desgelijks die op ant (and) en ont, bij voorbeeld: foliant, karkant, tulband; horizont (horizon); doch konzonant vrouwelijk, als letter; ledikant is vrouwelijk en onzijdig.

14. Mannelijk zijn mede die op aard, als ponjaard, standaard, tabbaard enz.

Aanm. Deze uitgang, hoezeer oorspronkelijk Duitsch (zie § 50. 6.), heeft echter in het Romanisch burgerrecht verkregen.

15. De woorden op ijn zijn deels onzijdig, als: flerecijn, magazijn, ravelijn, kozijn, venijn; deels vrouwelijk, als:


{==170==} {>>pagina-aanduiding<<}


woestijn, medicijn, gordijn (dat echter veelal onzijdig gebruikt wordt), karabijn, javelijn, en het boven (I) vermelde tamboerijn.

16. Die op ot zijn vrouwelijk, als: kalot, kapot, marot, met uitzondering van het onzijdige schavot.

17. Desgelijks die op iek, als: fabriek, kroniek, muziek, republiek. Doch onzijdig is koliek, waarbij men het wee dacht, gelijk ook de ziektenamen flerecijn en podagra onzijdig zijn.

18. Alsmede zijn vrouwelijk de woorden op as: barkas, matras, grimas, karkas, galeas, kabas, kortelas, terras, rondas, van welke de laatste twee echter ook onzijdig gebezigd worden; steeds onzijdig zijn: harnas, kompas, moeras en tiras (net).

19. Van de vreemde woorden op minder gewone uitgangen, onder welke er eenige zijn, wier uitgang met de stamsyllabe samenvalt, zijn vrouwelijk: affuit, kajuit, beschuit (voor eene enkele beschuit; voor de stof in het algemeen is dit woord onzijdig). Onzijdig: statuut, instituut; doch vrouwelijk, minuut. Onzijdig: kantoor, komfoor, teljoor, trezoor; doch vrouwelijk, kwispedoor, dat evenwel veelal onzijdig genomen wordt. Vrouwelijk: flambouw, kartouw; kardoes, aalmoes. Onzijdig: kamizool, kapitool, riool, pistool (waptentuig); doch vrouwelijk, fiool, gelijk ook kastrol. Onzijdig: model, doch vrouwelijk, schabel, kapel en gabel. Vrouwelijk: komeet en planeet; konfijt en profijt (welke beide echter doorgaans onzijdig gebruikt worden). Onzijdig: tapijt en koloriet. Onzijdig is fornuis; vrouwelijk, kombuis en kabuis. Paradijs is onzijdig; saucijs vrouwelijk. Kolom, kales, kartets, karos, kazemat, spelonk, klisteer, paruik, fontein, idée, zijn vrouwelijk; het laatste ook onzijdig; patroon, in de beteekenis van kardoes eens schietgeweers, vrouwelijk; doch in die van model, onzijdig; fortuin voor het geldelijk vermogen, onzijdig; doch voor de geluksgodin genomen, vrouwelijk. Onzijdig zijn voorts: altaar, fregat, foreest, dieet, paleis, paskwil, rumoer, valies; maar mannelijk, labirint, triomf en galop;


{==171==} {>>pagina-aanduiding<<}


de laatste twee als abstrakte stamwoorden van triomfeeren en galoppeeren.

III. Zoo een vreemd woord wordt overgenomen zonder zijn eigenaardigen uitgang te verliezen of gewijzigd te zien, wordt niettemin het geslacht vaak naar de opvatting van den Nederlander bepaald. Zoo is nektar mannel., even als drank; paternoster, onzijdig, als gebed, dat men er bij denkt; sanhedrin, mannelijk, gelijk raad, hoezeer dat woord ook wel onz. gebruikt wordt. Chaos, indigo, roman, japon, nardus, kánon (geloofsregel), mannelijk, doch kanón (geschut), onzijd.; thema (opstel ter bewerking) is vrouwelijk, doch in den zin van grondmelodie, onzijdig; podagra, onzijdig; lava en echo, vrouwelijk; Sabbath, mannelijk; Pascha, onzijdig; Talmud en Koran, mannelijk. De Latijnsche namen der maanden zijn mannelijk.

IV. De vreemde woorden, naar onze uitspraak van ééne lettergreep, of zoodanige samengestelde vreemde woorden, wier laatste lid evenzoo uit slechts ééne lettergreep bestaat, zijn meerendeels vrouwelijk. Bij voorb.: ark, as, beurs, bres, bul, cel, chijl, faam, flank, flesch, fout, frons, glos, gom, golf, groep, grot, kaap, kaart, keurs, kleur, kluis, koets, koord, korst, kous, kraak (schip), krent, kroon, kuur, lamp, lans, lijn, mijl, mijn, mis, munt, nerf, nis, noot, part, pen, pest, piek, pijn, pil, plint, pluim, pool, poort, poos, pop, (brieven-)post, preek, prent, proef, pruik, punt (spits), rest, rots, saus, school, schrijn, sok, som, soort, spons, stool, straat, taart, test, tint (kleur; doch tint, als tintwijn, is mannel.), toorts, vlam, vlok, vork, zool; dialekt, diphthong, kortegaard, apotheek, bibliotheek. Uur (ure) is vrouwelijk en onzijdig.

Mannelijk zijn wegens den uitgang (§ 55. III. 9.): psalm, term, vorm. Mannelijk zijn mede: bas, brief, flits, graad, inkt, kelk, koers, pas, pols, post (plaats, bediening), rang, staat, stijl, thirs, toon, trein, tronk, gelijk ook de volgende, die, vermits er afgeleide woorden van hen in


{==172==} {>>pagina-aanduiding<<}


onze taal gesproten zijn, eenigermate als abstrakte stammen worden aangemerkt: cijns, fleur, marsch, toer, toets; van hetzelfde geslacht zijn troep en troon.

Onzijdig zijn: feit, fonds, fort, gros, koor, kruis, paar, park, paspoort, plein, pond, punt (stip), ras, sein, vers. Mikroskoop en horoskoop, hoezeer onzijdig opgegeven, worden veelal mannel. gebruikt. Beest en feest, vroeger vrouwelijk, zijn in later tijd onzijdig geworden.





§ 57. Over het geslacht der samengestelde woorden.


1. De samengestelde woorden hebben het geslacht van het laatste lid der samenstelling, zoo dit het hoofddenkbeeld bevat. Schijnbaar maakt oogenblik eene uitzondering; doch dit woord is niet samengesteld uit oog en het mannelijke blik, maar het onzijdige geblik: ook beteekent het niet een blik der oogen, maar een blikken der oogen. Niettemin wordt oogenblik soms mannelijk gebruikt. Vrouwspersoon kreeg het geslacht van wijf, en het verachtelijke onzijdige mensch, in weêrwil, dat persoon mannelijk is. Doch uitgezonderd zijn kerkhof, dat onzijdig is, hoezeer het samengesteld is met het mannelijke hof (tuin), en mankop, dat als plantnaam vrouwelijk is.

Aanm. De samengestelde diernamen watervar en watermael (d. i. roerdomp, cigenlijk waterstier en waterkoe) zijn, oven als musont (muishond, d. i. wezel), in d. Rein. onzijdig, volgens de analogie van andere diernamen in het Mnd.

2. Bij de samengestelde eigennamen van plaatsen wordt de beteekenis van de samenstelling uit het oog verloren. Alzoo kan het laatste lid het geslacht niet meer bepalen, en, veelal in tegenspraak met het geslacht van dit laatste lid, zijn zij onzijdig, zie § 54. 10.

3. In zulke oneigenlijke samenstellingen, die het hoofddenkbeeld niet uitdrukken, richt zich het geslacht naar dat van het gedachte subjekt. Is dit een man, zoo is zulk eene samenstelling mannelijk; is het eene vrouw, zoo is zij vrouwelijk; is


{==173==} {>>pagina-aanduiding<<}


het, eindelijk, een voorwerp, zoo is zij onzijdig. Aldus zijn deugdlief, deugniet, spitsneus, woelwater enz. mannelijk of vrouwelijk, al naar dat ik er een man of eene vrouw, een jongen of een meisje onder versta; en tijdverdrijf, voorschoot, vierkant zijn onzijdig. Drie- en vierhoek, drievoet enz. hebben echter het geslacht van het laatste lid der samenstelling aangenomen, hoewel dit het hoofddenkbeeld geenszins inhoudt. Negenoog (bloedzweer) is vrouwelijk volgens den regel (§ 55. I. 2. b.); driemast desgelijks (ald. c.).







Vierde hoofdstuk. Over de vormen der naamvallen.




§ 58.


Hoe rijk de taal, waaruit het Hollandsch is voortgekomen, ook was in naamvalsuitgangen, thans bezitten wij voor de substantieven nog slechts een drietal uitgangen, om den genitief en den datief in het mannelijk en het onzijdig geslacht enkelvoud te kennen te geven. De nominatief en de accusatief vertoonen den grondvorm des woords. Het meervoud kent geen verschil van naamvalsvormen, en, over het algemeen, het enkelvoud van het vrouwelijk geslacht evenmin. Hier moet dus de betrekking door het verbogen determinatieve woord of door een voorzetsel worden uitgedrukt: de genitief door van, de datief doorgaans door aan. Zoo als trouwens ook dáár, waar het woord een naamvalsvorm bezit, meestal aan de voorzetsels de taak om de betrekking uit te drukken is overgelaten, aangezien van den genitief slechts in den hoogeren stijl wordt gebruik gemaakt, en de datief nog slechts in bijwoordelijke uitdrukkingen en uit vroeger tijdperk der taal overgeleverde zegswijzen voorkomt. Slechts de genitief op s van persoonsnamen maakt op het hier ge-
{==174==} {>>pagina-aanduiding<<}
stelde eene uitzondering, aangezien deze, mits hij sta vóór het naamwoord, van hetwelk hij afhangt, in de gemeenzame taal veelvuldig gebruikt wordt; bij voorbeeld: Willems boek, vaders verjaardag.

Aanm. Is het waar, dat in de spreektaal van den genitief geen gebruik gemaakt wordt, de redenaar en de dichter zouden zich niet zonder de grootste schade voor de welluidandheid en schoonheid der taal van zijn gebruik kunnen versteken.





§ 59. Over den genitief.


Voor den genitief van het enkelvoud der mannelijke substantieven bezitten wij een dubbelen vorm. Deze naamval gaat of uit op s (es) of op n (en). De genitief op s heet de sterke, die op n de zwakke genitief.

1. De woorden, die alsnog den zwakken genitiefvorm bezitten, zijn mannelijke persoonsnamen:

1). Die op e uitgaan, bij voorbeeld: des boden, des getuigen, des bedienden, en voorts alle tot qualitatieve zelfstandige naamwoorden verhevene adjektieven: des wijzen, des oversten, des gevangenen, des ingezetenen.

2). Eenige, die voorheen op deze vokaal uitgingen, bij voorbeeld: des heeren, des menschen, des vorsten, des graven, des knapen, waarnevens ook des knaaps gezegd wordt. Het woord Mijnheer (als titelnaam) heeft Mijnheers, bij v.: Mijnheers gezondheid.

3). Eenigen, uit vreemde talen ontleend; des pausen, des profeten, des prinsen.

Vóór de n van den genitief komt de e, in den nominatief verloren gegaan, noodwendig terug.

Aanm. In vroeger eeuw kregen ook vrouwelijke woorden de n der zwakke verbuiging in de verbogen naamvallen van het enkelvoud, bepaaldelijk in den genitief on den datief: vandaar de spelling: derhalven, ter deuren uit. In den Statenbijbel (I Tim. 3, 2) leest men nog: eener vrouwen man.

2. Behalve de woorden van dezen aard hebben thans alle mannelijke en onzijdige woorden den genitief op s, onverschil-
{==175==} {>>pagina-aanduiding<<}
lig of zij vroeger sterk of zwak verbogen werden. Slechts één onzijdig woord behield den zwakken genitief: het hart of harte, des harten.

Aanm. Deze voor een onzijdig woord vreemd geworden verbuiging is de oorzaak geweest, dat het woord hart in vroeger eeuw ook vrouwelijk werd genomen, blijkens de zegswijzen van ganscher harte, van goeder harte en ter harte. Om geene andere reden vindt men de oorspronkelijk insgelijks zwakke onzijdige woorden oog en oor voorheen vrouwelijk gebezigd, zoo als ten aanzien vanhet laatste nog blijkt uit de uitdrukking ter oore.

3. De s van den genitief komt thans overal onmiddellijk achter den grondvorm, bij voorbeeld: des kinds, des grafs, des slags, des toois, des stoks, des adels, des adems, des mans, des loops, des legers, des staats, des dauws, behalve waar de grondvorm op s uitgaat: dan toch treedt er eene e voor de s van den genitief, met terugkeeriug der z, waar de s van den grondvorm slechts de plaatsvervangster was der zachte s (z) op het eind des woords, als: des huizes; daarentegen: des kruises, met behoud der s, die in dit vreemde woord van nature scherp is (zie § 17. I. 7. Aanm.). Doch bij de meeste woorden, die op eenen sisklank uitgaan, wordt de genitief door omschrijving uitgedrukt, als: van den dans, van den disch, van den dorst, niet: des danses, des dissches enz. - Ook de onzijdige woorden op eene toonlooze e vormen den genitief door omschrijring: van het gebergte (niet: des gebergtes), van het gehemelte enz.

Aanm. Over de open o in den genitief Godes (nevens Gods) zie § 8. 1. 2).

4. Vrouwelijke persoonsnamen bezitten den genitief op s; doch deze wordt slechts geduld bij zulk eene plaatsing der woorden, waarbij de genitief vóór het substantief, van hetwelk hij afhangt, te staan komt: moeders schoot, uw bruids verjaardag, mijn zusters kind, tantes boek.. Ook aan een vrouwelijken zaaknaam geeft Bilderdijk in diezelfde woordorde den genitief op s: in een lelies blanken schoot, en Antonides zegt: keels genoeg, en D. v. Lennep: nijverheids baan. Ja Hooft zegt in de gewone woordorde: vol hagelbuis.

Aanm. Men schrijve hier niet: uwer bruids, hetwelk volstrekt niet gebruikt wordt, noch ook uws bruids, vermits de genitief op s bij vrouwelijke deter-
{==176==} {>>pagina-aanduiding<<}
minatieve woorden onverdedigbaar is; maar: uw bruids en zoo dan ook: uw Majesteits gehoorzame onderdaan, daar het onverbogen laten van het determinatief vóór een substantief in den genitief, in geval dit substantief vóór een ander substantief staat, waarvan die genitief afhangt, het voorbeeld van de beste schrijvers van vroeger en later tijd voor zich heeft. Zoo zegt, b. v., Spieghel: dit lands beek, voor: dezes lands; Hooft (Tacit. Germ.): met aangrenzende volken giften, voor: aangrenzender volken (finitimarum gentium donis), en Bilderdijk: een lelies blanke schoot.

5. De eigennamen van mannelijke zoowel als vrouwelijke personen nemen alle in den genitief eene s aan; doch alleen bij die omgezette woordorde, waarbij de genitief het woord, waartoe hij betrekking heeft, voorafgaat, als: Cicero's redevoeringen, de Ruiters dapperheid, Egmonds onthoofding, Willems moed, Louises leesboek, Mina's deugd, Geertruids zoon. Verouderd is tempel Salomons, psalmen Davids, arke Noachs. Gaat de naam op een sisklank uit, zoo smelt de s van den genitief daarmede samen, als Paulus' brieven, Marnix Bijenkorf. Voornamen en titels laat men vóór den genitief des eigennaams onverbogen, bij voorbeeld: Joost van Vondels werken, Marnix van St. Aldegondes Bijenkorf, Koning Willems moed, Karoline Pichlers romans, Vrouw Geertruids zoon.

Al die eigennamen, welke een lidwoord vóór zich hebben, kunnen in den genitief ook achter het naamwoord, waartoe zij behooren, geplaatst worden: de wateren des Rijns, de top des Brokkens. Eigennamen van plaatsen en van landen zonder lidwoord staan wederom alleen in de omgekeerde woordorde in den genitief op s. Die, welke in den grondvorm reeds op een sisklank eindigèn; worden niet in den genitief gebruikt: men omschrijft bij hen dezen naamval met het voorzetsel. Dus: Berlijns omstreken; Griekenlands groote mannen; Romes burgerdeugd; Pruisens staatsregeling; maar: de straten van Parijs, de omstreken van Mainz.

Aanm. De apostroph wende men daar aan, waar gevaar zou bestaan, de s van de verbuiging als behoorende tot den onverbogen vorm des naams zelven aan te merken, of waar de naam op eene vokaal eindigt, die men zonder die apostroph licht verleid zou worden onvolkomen uit te spreken, of, eindelijk, waar de naam op een sisklank eindigt, achter welken de s van den genitief onderdrukt wordt.






{==177==} {>>pagina-aanduiding<<}


§ 60. Over den datief.


1. De datief der sterke verbuiging eindigt op e. Voorbeelden leveren de volgende bijwoordelijke en uit vroeger tijdperk der taal overgeblevene uitdrukkingen: Gode zij eere, ten dage, ten grave, naar zijnen beelde, ten behoeve, ten hove, ten huize, achterwege, in den gebede, in gebreke, van den bloede, van den lande, ten deele, uit dien hoofde, in gemoede, met dien verstande, ten eenen male enz.

Aanm. Dat naamwoorden als dag, graf, weg, gebed, gebrek, god, hof, in hunnen datiefvorm eene volkomen vokaal vertoonen, is boven vermeld en verklaard, te weten, § 5. 1. 2). b. § 6. 1. 2). en § 8. 1. 2).

2. De woorden, die in den genitief de zwakke verbuiging toelaten, verwerpen die in den datief. Zoo men den Heere, den mensche, den gevangene, in den datief zegt, is deze e voor den uitgang te houden, die ook in den nominatief kan voorkomen, en niet voor den sterken datief, welke in deze woorden onaannemelijk is.

Aanm. Ook de accusatief der woorden, die een zwakken genitief hebben, is, als bij de sterke substantieven, gelijk aan den nominatief. Dus schrijve men: hij stelde den gevangene op vrije voeten, even als: hij zond hem eenen bode.







Vijfde hoofdstuk, Over de getalvormen der zelfstandige naamwoorden.




§ 61.


1. Een zelfstandig naamwoord geeft in den grondvorm, alsmede in de boven behandelde naamvalsvormen, een afzonderlijk voorwerp te kennen. Om aan te duiden, dat een voorwerp in vereeniging met andere gelijksoortige gedacht wordt, bezit de taal een tweetal uitgangen, van welke de een of de an-
{==178==} {>>pagina-aanduiding<<}
der zonder onderscheid van naamvallen aan den grondvorm wordt toegevoegd.

Aanm. 1. Oorspvonkelijk kon er evenmin van getalvormen der zelfstandige naamwoorden, als van getalvormen der werkwoorden sprake zijn. Elke naamval heeft in de talen, wier verbuigingsvormen niet zijn afgesleten, en dus ook in het Gothisch, zijnen meervoudsvorm, gelijk elk der drie personen in de tijden des werkwoords. Eerst toen de naamvalsvormen verwaarloosd waren beginnen te worden, ontstond de behoefte om het meervoud door een bepaalden uitgang te kennen te geven.


Aanm. 2. Oorspronkelijk bezaten de Germaansche talen, blijkens het Gothisch, even als de oude Arische talen in het algemeen, ook oon tweevoud (dualis). Geen wonder: want de persoonlijke voornaamwoorden drukten uit den aard der zaak niet alleen het onderscheid tusschen man en vrouw, enkel- of meer voud, door vormverandering uit; maar eveneens gaven zij te kennen, dat twee vereenigd (niet twee plus één, maar twee tot één) bedoeld werden.

2. Niet alle zelfstandige naamwoorden kunnen in de beide getallen gebruikt worden: bij sommige toch verbiedt dit het begrip door hen uitgedrukt.





§ 62. Over de zelfstandige naamwoorden, welke niet in het meervoud gebruikt worden.


1. Van de concrete substantieven of voorwerpsnamen hebben geen meervoud:

1). De verzamelwoorden, en wel omdat zij reeds in het enkelvoud eene onbepaalde hoeveelheid gelijksoortige voorwerpen te kennen geven. Bij voorb.: gevogelte, gepeupel, vee, loof, buit, kroost, nakomelingschap, huisraad, tooi, opschik enz. Maar wordt door een collektief eene bepaalde hoeveelheid voorwerpen, nevens welke eene dergelijke begrensde hoeveelheid bestaan kan, aangeduid, dan heeft het natuurlijk een meervoud, als: volken of volkeren, legers, gezelschappen, gemeenten enz. Hetzelfde is het geval, als een collektief slechts een enkel voorwerp te kennen geeft, bij voorbeeld: gedierten, gestoelten enz.

2). De stofnamen en als zoodanig gebruikte woorden laten het meervoud niet toe, omdat zij de stof in het algemeen aan-
{==179==} {>>pagina-aanduiding<<}
duiden, als: goud, zilver, tarwe, vet, vlas, gebraad, salade enz. Wordt echter een stofnaam voor een afzonderlijk voorwerp, uit die stof bestaande, of voor eene bepaalde hoeveelheid of soort dier stof genomen, zoo laat hij het meervoud toe, bij voorbeeld: ijzers, glazen, haren, papieren, houlen, wijnen, gelden, wateren enz.

3). Woorden, die een begrip uitdrukken, waarvan geene wedergade is, sluiten natuurlijkerwijze het meervoud uit. Bij voorbeeld: het noorden, het heelal, de onderwereld. Zoo kunnen dan ook de eigennamen, welke een voorwerp in onderscheiding van alle andere gelijksoortige te kennen geven, niet in het meervoud gebezigd worden, bij voorbeeld: Amsterdam, Parijs, Frankrijk, de Etna, de Taag. Wanneer toevallig twee of meer gelijksoortige voorwerpen denzelfden eigennaam dragen, kan het meervoud van zulk een naam voorkomen, bij voorbeeld: de beide Katwijken; er zijn in Nederland twee of meer Rijswijken. - De namen der maanden kunnen niet dan in samenstelling met den gemeenen naam maand in het meervoud gebruikt worden: twee Meimaanden enz. - De eigennamen van personen komen in het meervoud voor, wanneer men meer dan één persoon van denzelfden naam bedoelt, of wanneer zulk een eigennaam de waarde van een gemeenen naam heeft: twee Willems, de Maria's, de Stuarts, de Lodewijken, Caesars, Alexanders, Cicero's.

4). Die zelfstandige naamwoorden, welke, hoezeer eigenlijk een concreet iets beteekenende, eene bepaling van maat, gewicht of soort kunnen te kennen geven, verwerpen in dit geval en van een telwoord voorafgegaan, den meervoudsvorm, als: vier boek papier, tien paar, zes voet, twintig duim, tien kan, vijftig paar, twaalf man, tien gulden, vijftien cent; desgelijks zulke naamwoorden, die oorspronkelijk eene maat of gewicht beduiden: acht pond, vijf el; doch ook deze kunnen na een telwoord in het meervoud gebezigd worden, als men afzonderlijk afgewogen of afgemeten hoeveelheden bedoelt: acht ponden koffij, vijf ellen lint. Zoo moet men ook zeggen: tien


{==180==} {>>pagina-aanduiding<<}


guldens, vijf centen, wanneer men zoo vele gulden- of centstukken en niet bloot de waarde daarvan bedoelt. Behalve gulden en cent zijn de overige muntnamen, en behalve jaar en maand de overige namen van tijdruimten, onvatbaar om op die wijze achter een telwoord in den vorm van het enkelvoud gebruikt te worden. Alleen achter alle kan een soortnaam in den vorm des enkelvouds staan: alle boom, alle dal, voor al wat boom, al wat dal is.

5). Eindelijk zijn er eenige concrete of in concrete beteekenis gangbare woorden, aan welke het gebruik het meervoud ontzegt, te weten: aanschijn, aanvang, gebied, het diep, het ruim, aanleg, gelaat. Toch leest men ergens: Wij staren niet meer uitsluitend op die donkere gelaten.

2. De abstrakte substantieven kunnen niet in het meervoud gebruikt worden. Bij voorbeeld: aandacht, aanwezen, aard, achting, adel, afgunst, afscheid, afval, arbeid, armoede, bedrog, begin, beleg, besef, bewind, bloei, dank, dorst, druk, eer, geloof, genot, gevoel, haat, heil, hitte, hoop, jeugd, kommer, kunde, leed, leer, liefde, lof, noodlot, ondienst, onschuld, oorsprong, schijn, spoed, spot, twijfel, verbod, voorspoed, woeker enz.

1). Zoodra een afgetrokken naamwoord in concrete beteekenis gebruikt wordt, neemt het, zoo als van zelve spreekt, het meervoud aan, als gangen (corridors), aflaten (aflaatbrieven), rijkdommen (bezittingen), kennissen (bekenden), levens (levensbeschrijvingen), wezens, hoogten, Razernijen (de Furiën), sterkten (vestingen), uitvindingen, vaarten (kanalen), verbanden (zwachtels), vernuften (vernuftige menschen), verstanden (verslandige hoofden). En toont wat vloecken zijn, wat zuilen voor den Staet (Vondel), waar vloecken personen zijn, die ten vloek strekken.

2). Ook zulke abstracta, wier begrip de voorstelling van eene meervuldigheid van afzonderlijke handelingen of werkingen toelaat, verkrijgen, des noodig, het meervoud, als: aanslagen, aanspraken, aanvallen, bedrijven, besluiten, eischen,


{==181==} {>>pagina-aanduiding<<}


gebaren, gebeden, gebeurtenissen, geloften, geschillen, gevoelens, indrukken inzichten, keuzen, klachten, nederlagen, uitkomsten, vermoedens, verwijten, voornemens, voorzorgen, iemands gangen nagaan, duizend dooden sterven, doodelijke vijandschappen (v. d. Palm) enz.

5. Ook de zoodanige, die een begrip uitdrukken, dat in een aantal bijzonderheden bestaat of bestaan kan, bij voorbeeld: angsten, begrippen, behoeften, bekwaamheden, driften, droefenissen, ellenden, gebruiken, gelegenheden, gemakken, geweldenarijen, gunsten, jammeren, moeiten, nooden, ongelukken, onlusten en wellusten, schulden, onspoeden, rampspoeden en tegenspoeden, rechten en voorrechten, schoonheden, smarten, verdiensten, vermogens, vrijdommen en vrijheden, voor- en nadeelen, zaligheden, van twee kwaden het minste kiezen, enz.

Aanm. 1. Een en hetzelfde woord sluit soms in de ééne beteekenis het meervoud uit, en laat dit in de andere toe. Dus heeft verband in de beteekenis van betrekking geen meervoud; doch laat dit toe in die van wondverband; last sluit het uit in de beteekenis van taak, laat het toe in die van pak; storm, bestorming eener vesting, heeft geen meervoud, terwijl men wel van stormen voor felle winden kan spreken.


Aanm. 2. Vaak bewaart het door middel eens voorvoegsels of bijwoords afgeleide woord de zuivere abstrakte, voor meervoud onvatbare beteekenis: zoo laten aandrift, aantocht, aanwezen, afgunst, ondienst, onschuld, onrecht, voorkeur enz. geen meervoud toe, terwijl drift, tocht, wezen enz. het meervoud aannemen.


Aanm. 3. Voorspoed, geluk, gezondheid, weder, hebben geen meervoud, omdat zij een eenvormigen toestand aanduiden; maar de woorden, die de ontkenning dezer begrippen uitdrukken: tegenspoed, onspoed, rampspoed, ongeluk, ziekte, kwaal, ongesteldheid, onweder, kunnen in het meervoud gebruikt worden, daar zij ons aan gebeurtenissen doen denken. Zoo zal ook middernacht niet licht in het meervoud voorkomen, daar het gemeenlijk een tijdpunt beteekent, terwijl middag, daar het veelal eene tijdruimte beduiden moet, zeer wel in het meervond kan gebruikt worden.


Aanm. 4. Dikwijls ondergaat een abstractum door de toevoeging eens afleidingsuitgangs zulk eene wijziging in de beteekenis, dat het dien ten gevolge het meervoud toelaat, als: gedragingen, gevoelens, hatelijkheden, kundigheden, leeringen, noodlottigheden, verschijningen, twijfelingen, aanbiedingen, zegeningen, belegeringen, lachjes, gelukjes enz. van gedrag, gevoel, haat, kunde, leer, noodlot, schijn, twijfel, aanbod, zegen, beleg, lach, geluk, die geen meervoud dulden.


Aanm. 5. Er zijn eenige abstrakta, welke, hoezeer in eene beteekenis voorkomend, die het meervoud toelaat, echter, vermits het gebruik zulks verbiedt, geen meervoud aannemen. Zoodanige zijn: doel, strijd, slag (soort),


{==182==} {>>pagina-aanduiding<<}


zege. De synonieme woorden: oogmerk, gevecht, soort, zegepraal, zijn alleszins in het meervoud gebruikelijk. Ook kamp (strijd) heeft geen meervoud: het woord kamp, dat een meervoud toelaat (graskampen, legerkampen), beteekent veld. Kunne en krijg kunnen mede geacht worden het meervoud te missen, hoezeer Bilderdijk zegt: de kunnen zijn gelijk, en later: geen kunnen zijn gelijk, en wij (Jac. 4, 1.) lezen: vanwaar komen krijgen en vechterijen onder u?





§ 63. Over de zelfstandige naamwoorden, die niet anders dan in het meervoud gebruikt worden.


1. Zoodanige substantieven zijn: ouders, voorouders, gebroeders, gelieven, die een twee- of meertal vereenigde personen te kennen geven. Voorts: zeden, kosten en onkosten, renten, wier begrip eene meervuldigheid van handelingen of bijzonderheden veronderstelt. Verder de namen van zulke ziekten, die naar de veelvuldige huidzweertjes genoemd zijn: mazelen, kinderpokken. Eindelijk de namen der bergketens, als de Pyreneën, de Andes, de Alpen. - Hersenen en ingewanden worden, hoezeer zij ook in het enkelvoud bestaan, van eene enkele massa dier stoffen in het meervoud gebruikt. Van het woord lieden is het enkelvoud verloren gegaan.

Aanm. De enkelvoudige stofnamen kost en onkost (slechte kost) hebhen met de bij uitsluiting meervoudige kosten en onkosten niets gemeen, dan den klank. Voor het overige werd zoo wel kosten als zeden in vroeger eeuw mede in het enkelvoud gebruikt; nog is kost in de beteekenis van uitgave in de bijwoordelijke uitdrukking ten koste in het enkelvoud in gebruik, en bij Bilderdijk vindt men nog: naar Attische zede, en: dat is zoo stijl en zede. Alp in de beteekenis van hooge berg laat zich in het enkelvoud bezigen. Roodvonk, hoezeer tot de namen der boven omschreven ziekten behoorende, komt echter uitsluitend in het enkelvoud voor.

2. Er zijn eenige woorden, die in eene hunner beteekenissen geen enkelvoud toelaten, te weten: inkomsten, dat is, revenu (het enkelvoud inkomst beteekent intrede); ledematen des lichaams (lidmaat is het medelid eens genootschaps); onlusten, dat is beroerten (onlust beduidt het tegenovergestelde van lust); manieren, dat is zeden (manier is wijze); zinnen, dat is bewustzijn.






{==183==} {>>pagina-aanduiding<<}


§ 64. Over de vorming des meervouds.


Voor het meervoud bezit onze taal den uitgang en (n). Zekere substantieven hebben, benevens het meervoud op n, nog een meervoud op s: slechts weinige bezitten deze s in het meervoud uitsluitend. Nog andere hebben een meervoud op eren of ers. De vreemde woorden en de eigennamen, eindelijk, vereischen ten aanzien der wijze, waarop zij hun meervoud vormen, eenige afzonderlijke opmerkingen.

Aanm. 1. Van de verscheidenheid der meervoudige naamvalsuitgangen in het Gothisch en Oudduitsch bleef met der tijd niets anders dan een stomme e over, die zeer licht afsleet. Vandaar dat men in het Middennederlandsch menig woord vindt, dat in het meervoud aan het enkelvoud gelijk is, bij voorbeeld: woord, paard, ding, en vandaar nog: op de been brengen, slaag krijgen, onder de voet, bij de werk. Er was behoedzaamheid noodig, dat de meervoudsuitgang niet algemeen verloren ging. Tot dit doel deed men dezen uitgang achter den grondvorm des woords duidelijk afzonderlijk uitkomen, en van lieverlede traden nu de verbindingsklanken s, n, r, j, tusschen den grondvorm en den meervoudsuitgang. In zulk een verbindingsklank had men van toen aan een geschikt ouderscheidingsteeken tusschen meervoud en enkolvoud, en de meervoudsuitgang (e) achter de s en n verviel. Doch achter de r bleef hij bewaard: hoenre; ja, in later tijd voegde men achter deze r de uitgangen, die de onderscheidingsteekens des meervouds geworden waren: kinders, kinderen. Een voorbeeld van den meervoudsuitgang, achter den verbindingsklank n behouden, leveren lendenen, radenen en (bij de Decker) ordenen. In koeien, vlooien, en het oude quadien is de i (j) verbindingsklank tusschen grondvorm en meervoudsuitgang.


Aanm. 2. De tusschentreding eener s, n of r als verbindingsklank tusschen grondvorm en meervoudsuitgang is niets vreemder, dan tusschen achtervoegsel en stam, in deksel, asem, redenaar, tollenaar, woekeraar. Ja, de s in veels te veel, als te groot, tot wederziens, tot opzeggens toe, schijnt mede niets anders te zijn, dan een verbindingsklank vóór den bijwoordelijken uitgang van vele, alle, en den datiefuitgang van de infinitieven wederziene, opzeggene: achter die s ging dan de oorspronkelijk vereischte uitgang verloren.

A. Meervoud op en (n).

I. De n des meervouds wordt zonder voorafgaande e toegevoegd aan de zelfst. naamwoorden, die reeds op eene toonlooze e of op den afleidingsuitgang ie eindigen; bij voorbeeld: boden, getuigen, begeerten, einden, beziën.

II. In alle andere gevallen bestaat de uitgang des meervouds


{==184==} {>>pagina-aanduiding<<}


in eene n, voorafgegaan door de toonlooze e, als; mannen, hoven, straffen, haaien, dassen, glazen, schaduwen, knieën, zeeën.

1. In vlooien, koeien, van vloo en koe, is de i (j), in redenen en lendenen, van rede en lende, is de n verbindingsklank tusschen grondvorm en meervoudsuitgang. Kleinood heeft in het meervoud nevens kléínooden, ook kleinódiën, gevormd van het middeneeuwsch-latijnsche clenodium, en sieradiën schijnt te staan voor sieragiën, van een enkelvoud cieragie (voor sieraad), gevormd naar de analogie van boschagie (boschaadje) en dergel.

2. Meervoud der woorden op f en op s.

1). Waar de f en de s door eene open vokaal worden voorafgegaan, zijn zij slechts plaatsvervangsters der v en z, welke op het eind der syllabe die gedaante aannemen: in het meervoud keeren natuurlijk de v en z terug. Bij voorbeeld: duiven, huiven, stoven, kloven, gaven, staven (van duif, huif, stoof, kloof, gaaf, staaf); bazen, hozen, buizen, prijzen, pezen, reuzen, kiezen, kroezen (van baas, hoos enz.). De f van philosoof, en de s van kous, kruis en struis blijven in het meervoud (philosofen, kousen, kruisen, struisen), vermits in deze woorden, van vreemden oorsprong, de f (ph) en de s geene plaatsvervangsters der v en z, maar van nature scherp zijn. Vleesch verandert zelfs de sch in het meervoud in z: vleezen, gelijk men ook zegt vleezig. Ook schreven verscheidene schrijvers der 16de en der 17de eeuw vlees of vleys, met s, niet met sch.

2). a. De f, door een konzonant voorafgegaan, gaat mede in het meervoud weder in v over: korven, kalven, van korf, kalf. Slechts in de vreemde woorden triomfen en nimfen houdt de van nature scherpe f stand.

b. a). De s, door eene der harde konzonanten k, p, t (of d, die op het eind der lettergreep de waarde der t heeft) voorafgegaan, houdt in het meervoud stand, als: feeksen, heksen, reeksen; gapsen, gipsen, rupsen; gidsen, loodsen, knod-
{==185==} {>>pagina-aanduiding<<}
sen, koetsen, rotsen, schetsen. Kuis, leis, spies en paus behouden in het meervoud eene scherpe s, omdat vóór deze letter eene harde konzonant is uitgevallen: kuis is een andere vorm voor kodde of knods; leis staat voor leids, spies voor spiets, en paus voor pabs (de b heeft op het eind der lettergreep de waarde van p) of pabst, zoo als men in het Hoogduitsch zegt.

6). De s, door eene der vloeibare konzonanten l, r of n voorafgegaan, is nu eens scherp en houdt in het meervoud stand; dan eens zacht, en verkeert in dit geval weder in z. De s, welke eene l vóór zich heeft, is doorgaans zacht: dus hebben els, hals, pels in het meervoud: elzen, halzen, pelzen; alleen het vreemde pols (Lat. pulsus) heeft polsen. - Scherp is de s met de r vóór zich, in floersen, kaarsen, kersen; koersen, marsen, persen, schorsen, snersen, morsen en lorsen; doch zacht in aarzen, baarzen, beurzen, fleerzen, gorzen, keurzen, laarzen, vaarzen, verzen. - In de meeste, die eene n vóór de s hebben, is deze letter scherp, als: balansen, dansen, fronsen, glansen (hoewel men toch ook glanzen hoort en altijd glanzig zegt), hansen, kansen, kransen, lansen, lensen, pensen, prinsen, schansen, slonsen, sponsen, transen, zwansen. Slechts in bonzen, cijnzen, ganzen, grenzen, grijnzen, kleinzen, trenzen en donzen is zij zacht.

3. Over het algemeen blijft de onvolkomen, doch naar onze schrijfwijze in het enkelvoud door slechts ééne konzonant gevolgde vokaal, in het meervoud onvolkomen, hetgeen door verdubbeling dezer konzonant in het schrift wordt aangeduid, alzoo: snebben, padden, straffen, heggen, hakken, stallen, hammen, tonnen, toppen, sterren, ossen, wetten, van sneb, pad (amphibie), straf enz. De in het enkelvoud onvolkomen vokalen a, e en o worden in het meervoud volkomen (volgens het boven gezegde § 5. I. 2). b. § 6. 1. 2). en § 8. 1. 2).): in de substantieven bad (baden), blad, dag, dak, dal, gat, gelag, glas, graf, pad, rad (raderen), slag, staf, vat, (valen; vat, greep, stam van vatten, behoudt in het meerv.


{==186==} {>>pagina-aanduiding<<}


de onvolkomen a), verdrag, getal (van door cijfers uitgedrukte grootheden sprekende gebruikt men den vorm getallen; in de beteekenis van verzamelde menigte zegt men getalen: waar de dood zijne offers bij getalen geveld heeft, van der Palm; verdubbeld in getalen, berijmde Psalm 68, vers. 9); bevel (bevelen), gebed, gebrek, gemet, spel, tred, trek (treken, doch slechts in de beteekenis van list), weg; gebod (geboden), god, hof, hol, lot, oorlog, schot (schoten; in de beteekenis van beschot is het meervoud schotten), slot (sloten; doch in de beteekenis van saldo zegt men ook slotten), verlof.

Aanm. Spel heeft spelen; doch voor het meervoud van brekespel zegge met niet brekespelen, omdat hier niet het begrip spel vermenigvuldigd word; maar men zegge brekespellen. De Decker heeft het meervoud koten van kot, en in vroeger eeuw vindt men van strot en blok, stroten en bloken. Zie § 8. 1. 2). Aanm.

4. Volgens § 6. 1. 1). b. Aanm. hebben lid en gelid, schip, smid, spit, in het meervoud: leden en gelederen, schepen, smeden, speten. Ook split en rif hebben spleten en reven. Rif, geraamte, en soms ook rif, rotsbank, heeft riffen. Smid heeft soms smids, en speten, spleten en reven (baan van een zeil) kunnen ook tot de vormen speet, spleet en reef gebracht worden. De samengestelde en afgeleide van lid bezitten den vorm met de volkomen e, als: ledepop, ontleden; doch men zegt lidmaat en lidmaten eens genootschaps, maar ledematen des lichaams.

5. Stad heeft in het meerv. steden, welke vorm tot het enkelvoud stede moet teruggebracht worden. De uitgang heid verandert in het meervoud in heden: dwaasheid, dwaasheden, hetwelk zich door de vroegere schrijfwijze in het enkelvoud: dwaeshede enz. laat verklaren.

6. De konzonant achter eene toonlooze vokaal wordt in het meervoud vóór den uitgang en deswegens niet verdubbeld, omdat zulk eene vokaal geenszins eene gewone onvolkomen vokaal is. Dus schrijft men dan: wortelen, aderen, engelen, maar ook: monniken, lemmeten. Doch van dezen regel wijkt men af ten aanzien van de s, door eene toonlooze i voorafgegaan, als: vonnissen, notarissen.


{==187==} {>>pagina-aanduiding<<}


B. 1. Het meervoud op s nemen aan:

1). De zelfstandige naamwoorden, welke uitgaan op eene der vloeibare letters l, m, n, r, voorafgegaan door eene toonlooze e, als lepels, bloesems, degens, moeders. Ook dan wanneer de r van den afleidingsuitgang de vokaal a of ie vóór zich heeft, blijft die uitgang het meervoud op s maken, bij voorbeeld: leeraars, makelaars; winkeliers, tuiniers. De woorden op aard (ert) krijgen mede het meervoud op s, terwijl de d of t van dezen uitgang vóór de s des meervouds ter nauwernood gehoord wordt: grijsaards, Spanjaards, veinsaards, lomperts, gauwerts. Ook de woorden bruidegom en vaandrig, die een bijna toonlooze vokaal in de laatste syllabe hebben, maken bruidegoms (in de wandeling zelfs met volstrekt toonlooze e: breugems) en vaandrigs. Zelf nachtegaal heeft, nevens nachtegalen, ook nachtegaals, wegens den zwakken toon der a vóór de vloeibare l.

2). Alle verkleinwoorden op je, als: meisjes, vrouwtjes, bloempjes, spelletjes, kusjes. Deze uitgang toch eindigde vroeger op n: alzoo behooren de verkleinwoorden eigenlijk tot die woorden, welke op eene vloeibare letter, voorafgegaan door eene toonlooze vokaal, uitgaan.

3). Voorts eenige eenlettergrepige woorden: ten eerste, de persoonsnamen, mans, koks, smids, knechts, (nacht-)wachts, maats (van maat, makker; maat, van meten, heeft maten); ten tweede, de namen cent en stuk, die, door een telwoord voorafgegaan, cents en stuks vormen, als het eerste slechts eene waarde, het tweede een afzonderlijk voorwerp te kennen geeft: tien cents, vijftig stuks; vijftig stukken zou even zoo vele deelen van een verbroken geheel beteekenen; en, ten derde, nog een paar persoonsnamen: zoons en ooms.

Aanm. Vroeger was het gobruik der s tot meer eenlettergrepige woorden uitgebreid, als roers van roer (schietgeweer), en beuls van beul, dat echter eigenlijk tweelettergrepig is (beudel), bloeds van bloed in den zin van sukkel (bij de Decker). Vormen, die men nog wel eens aantreft, als roerdomps, speelnoots, zenuws zijn af te keuren, evenzeer als naaldes, kippes, lentes, begeertes.


{==188==} {>>pagina-aanduiding<<}


4). Eindelijk nemen zulke woorden het meervoud op s aan, die, meestal ten gevolge eener apokope, op eene niet toonlooze vokaal eindigen. Hier was het moeilijk om eene n ter vorming van het meervoud aan te hechten bij de onmogelijkheid om eene overgangsletter aan te wenden. Dus zegt men dan: ega's voor egaden, en ra's. Daar de ee en ie van zelve in een j klank uitloopen, zoo kon men zonder zwarigheid zeeën, knieën zeggen; doch de woorden op den uitgang ie behandelt men in dit opzicht soms gelijk de woorden op a, en zegt bij voorkeur; merries en kevies, voor merriën en keviën.

2. De uitgang s sluit dien op en (n) niet noodzakelijk uit: alleen de verkleinwoorden op je en die zelfstandige naamwoorden, welke oorspronkelijk infinitieven van werkwoorden zijn, gaan in het meervoud uitsluitend op s uit, als: mannetjes, genoegens, wezens, vermoedens enz. Bij de laatste verhoedt men aldus den samenloop van twee gelijkluidende verbuigings-uitgangen. - Waar de beide uitgangen, s en n, nevens elkander bestaan, heeft de laatste grootere deftigheid en plechtigheid: men vergelijke leeraren met leeraars, tempelen met tempels, sleutelen des Hemelrijks met sleutels van deuren; vleugelen des winds, met vleugels van een vogel, enz. - Er zijn eenige woorden op el, en, er, aan welke men bij voorkeur den uitgang s; andere, aan welke men bij voorkeur den uitgang en geeft: hiervan is de reden daarin te zoeken, dat de eerste wegens hunne beteekenis in de gemeenzame rede te huis behooren of iets vertrouwelijks hebben, bij voorbeeld: kerels, jongens, keukens, molens, morgens, veulens, eksters, moeders, kapers (vrouwenmutsen), katers, waaiers; de laatste, daarentegen, passen in den hoogen stijl, of hebben iets verhevens, als: engelen, hemelen, Christenen, lauweren, wonderen. - In eenige woorden heeft men den dubbelen vorm des meervouds op n en s ter aanduiding eener dubbele beteekenis aangewend, bij voorbeeld:

Beginsel heeft beginsels en beginselen, doch in de betee-
{==189==} {>>pagina-aanduiding<<}
kenis van stelregels steeds dezen laatsten vorm, een man van edele beginselen.

Hemelen, de hemel, in bijbelstijl; hemels, van ledikanten.

Heidenen, personen, die noch Christen, noch Jood, noch Mohammedaan zijn; heidens, zekere zwervende volksstam.

Knecht heeft knechts en knechten, doch dien-, voet- en krijgsknecht steeds dienst-, voet- en krijgsknechten.

Letteren, letterkunde of brieven; letters, schrijfteekens.

Man heeft mannen; alleen zegt men mans, wanneer men, in gemeenzamen stijl, op het geslacht der bedoelde personen let in tegenoverstelling van vrouwen. Zoo leest men bij Wagenaar: die betrapt werden, bande men op de galeien, zo 't mans waren: de vrouwen werden in kloosters gesteken. En Cats noemt het zeegevecht een dans, daarbij geen vrouw en dient, maar niet als flukse mans.

Meester heeft altijd meesters, doch burgemeester, rentmeester en dergel. hebben het meerv. op en en s beide.

Middelen, zaken tot eenig doel dienstbaar; middels, middellijven.

Rede heeft redenen, doch in de wiskunst redens.

Tafelen, eener wet; tafels van tafel, het bekende meubel.

Vader heeft vaders, maar vaderen beteekent voorvaders.

Wapen heeft wapenen en wapens, doch in den overdrachtigen zin van krijgsgeweld gebruikt men wapenen: zich tegen de Fransche wapenen verdedigen; maar: zich Engelsche wapens aanschaffen.

Waters, waarvan het dichterlijk meervoud wateren is, heeft waters in den zin van verschillende rivieren, meren, plassen.

Wortelen, eetbare penen; wortels, van boomen of planten in het algemeen.

C. 1. Een zeker getal onzijdige woorden gaat in het meervoud uit op eren of ers. Het zijn de volgende: been, beenderen of beenders; hoen, hoenderen of hoenders (de d in het meervoud dezer beide woorden is euphonisch, zie § 23. I. 2. 1).; blad, bladeren (bladers); ei, eieren (eiers); gelid,


{==190==} {>>pagina-aanduiding<<}


gelederen; gemoed, gemoederen; goed, goederen; kalf, kalveren (kalvers); kind, kinderen (kinders); kleed, kleederen; lam, lammeren; lied, liederen; rad, raderen (raders); rund, runderen (runders); volk, volkeren. Het meervoud der verkleinwoorden van sommige dezer woorden kan vóór den verkleiningsuitgang den uitgang des meervouds er aannemen: alzoo heeft kindje in het meervoud zoowel kindertjes als kindjes; hoen, hoendertjes; kleed, kleedertjes, zoowel als hoentjes en kleedjes enz.

Aanm. In vroeger tijd bezaten meer woorden het meervoud op er (eren), als twijger, telger, kruideren, wichters, jonger (van een dier), enz. en nog hoort men dikwijls venters als meervoud van vent, even als in Noordbrabant wijvers van wijf. Daarentegen vindt men tot in de 17de eeuw toe: kinden, goeden (voor goederen), gemoeden, geleeden (Hooft), klaeglieden. - Van loovers en spaanders bestaat in het enkelvoud niet alleen loof en spaan, maar ook loover en spaander, welke enkelvoudvorm echter misschien eerst uit dat meervoud (loovers, spaanders) ontstaan is.

2. Nevens dien dubbelen meervoudsvorm (eren of ers) bezitten sommige der opgenoemde woorden het gewone meervoud op en, als: beenen, bladen, kleeden, kalven, volken. Hier heeft men dan ook het verschil van vorm tot aanduiding van een verschil in de beteekenis aangewend. Zoo gebruikt men, van een boom sprekend, beide: bladen en bladeren, doch van een boek alleen bladen; beenderen beteekent de deelen van het dierlijk geraamte; beenen, de onderste ledematen, of botten bij het vleesch, als spijze beschouwd; kleeden, vloertapijten; doch kleederen, kleedingstukken; kleedertjes zijn kleine kleedingstukken; doch kleedjes, japonnetjes of kleine tapijten. Kalven en volken is het gewone meervoud van kalf en volk; halveren en volkeren hehoort tot den hoogeren stijl.

D. Samengestelde woorden nemen den meervoudsuitgang achter het laatste bestanddeel ook dan aan, wanneer dit een voorwerp te kennen geeft, dat voor de voorstelling eigenlijk niet vermenigvuldigd gedacht wordt. Dus brekebeenen, wijsneuzen, langhanden. Vormt handvol een werkelijke samenstelling, dan moet het handvollen hebben: het kwaad komt ons toe met armvollen en gaat weg met handvollen (De


{==191==} {>>pagina-aanduiding<<}


Brune, Banketwerk); handen vol zijn twee losse woorden.

E. In vreemde woorden, zoo zij in eene Nederduitsche rede voorkomen, en in eenige Hollandsche woorden met vreemde uitgangen, alsmede in de Duitsche eigennamen, strekt zich het gebruik der s in het meervoud eenigszins verder uit, dan in de zuiver Hollandsche en gemeene namen.

1. Even als de Hollandsche woorden op eene niet toonlooze vokaal (vermeld B. 1. 4.), nemen de vreemde gemeene en eigennamen op eene niet toonlooze vokaal eene s aan: Vedas, stanzas, sophas, Cadis, kolibris, cantos, casinos, mottos, bureaus, Seneca's, Nicolai's, Scipio's.

2. De vreemde woorden op eene toonlooze e nemen deels eene s, deels eene n in het meervoud; bij voorbeeld: modes, tantes, kavaljes, ordes, synodes; doch sekten, sexen, klassen, synagogen. De eigennamen op dezen uitgang nemen alle de s aan: de Voltaires, de Popes, de Goethes. - De woorden op aadje eindigen desgelijks allen in het meervoud op s: boschaadjes, plantaadjes, stoffaadjes enz.

3. Die op ie hebben n of s in het meerv. Meestal nemen zij beurtelings beide uitgangen aan, als: provincies en provinciën; studiën van een geleerde, maar studies van een schilder; histories, falies, linies, species en muntspeciën, evangeliën enz.

4. De persoonsnamen op ier en eur nemen de s aan: passagiers, cipiers, kanseliers, groot-viziers; procureurs, auteurs, raffinadeurs enz. De zaaknamen op dezelfde uitgangen eindigen in het meervoud op n: manieren, formuliesen, rivieren, kwartieren, mortieren, banieren, populieren, vizieren (van een helm of van een schietgeweer), humeuren. - De persoonsnamen op or nemen of eene s aan, waarbij de o min of meer toonloos wordt, of eindigen op en, waarbij de o in eene volkomen vokaal verandert: professors of professoren, rectors of rectoren.

5. Ook de bastaardwoorden op on nemen in het meervoud over het algemeen de s aan: ducatons, balcons, bastions, kánons, doch kanonnen (geschut).


{==192==} {>>pagina-aanduiding<<}


6. Voorts vereischen alle vreemde woorden en alle eigennamen, die den toon op de laatste syllabe missen, eene s in het meervoud, als: satans, sultans, Josephs, Cherubs, Seraphs, tamboers, Caesars, Gellerts, Everts, Lessings, zefirs, mits zij niet op een sisklank in het enkelvoud uitgaan. Daarentegen nemen de Grieksche eigennamen op as, es, is, os, in het meervoud en aan: Aeneassen, Apellessen, Parissen, Minossen, alsmede de Latijnsche op us, die echter somtijds dezen uitgang door dien des meervouds (en) vervangen: de Brutussen, de Horatiussen, de Gracchen.

7. Verder hebben alle bastaardwoorden het meervoud op en, en zoo sommige in dit getal op s uitgaan, is deze s voor den Franschen meervoudsuitgang te houden, als in Pairs, Lords, bals, en in de namen van militaire rangen: admiraals, kolonels, majoors, chefs, serjants; ja aan de Hollandsche benaming Schout-bij-nacht kan men het meervoud Schout-bij-nachts geven, hoezeer het eigenlijk Schouten-bij-nacht zijn moet.

8. Eindelijk wordt aan alle familienamen, zonder dat men acht slaat op uitgang of klemtoon, in het dagelijksch leven, wanneer men de gezamenlijke leden der familie bedoelt, de s in het meervoud gegeven, mits zij niet op een uitgesproken sisklank eindigen.








{==193==} {>>pagina-aanduiding<<}


Tweede afdeeling. Over het bijvoegelijk naamwoord.


Eerste hoofdstuk. Over het bijvoegelijk naamwoord in het algemeen en over zijn onderscheiden aard.




§ 65.


Het bijvoegelijk naamwoord is een woord, hetwelk aan het, begrip, door een zelfstandig naamwoord uitgedrukt, eene of andere hoedanigheid toekent.

I. Ten aanzien van aard en oorsprong zijn de adjektieven te onderscheiden in eigenlijke bijvoegelijke woorden en in bijvoegelijk gebruikte woorden, tot welke laatste de voornaamwoorden, zoo zij als bepalende woorden bij het substantief gebezigd worden, en zelfs het lidwoord en de meeste telwoorden behooren. De eigenlijke bijvoegelijke naamwoorden, over welke deze Afdeeling voornamelijk handelt, moeten, uit hetzelfde oogpunt, verdeeld worden in qualitatieve bijvoegelijke naamwoorden, die eene hoedanigheid uitdrukken, en adverbiale bijvoegelijke naamwoorden. Deze laatste zijn bijwoorden van plaats of tijd, door aanhechting eens verbuigings- of afleidingsuitgangs tot adjektieven gestempeld, bij voorb.: de voorste, de achterste, de uiterste, huidig, toenmalig, voormalig enz.

II. Ten aanzien van het grammatisch gebruik zijn de bijvoegelijke naamwoorden of attributief of praedicatief. Attri-
{==194==} {>>pagina-aanduiding<<}
butief noemt men het adjektief, wanneer het onmiddellijk met het substantief vereenigd wordt en alzoo de hoedanigheid als van den aanvang aan in het voorwerp aanwezig voorstelt. Praedicatief, daarentegen, heet men het, als het, met een nevens-gaand werkwoord vereenigd, een praedikaat vormt en bijgevolg de door het adjektief uitgedrukte hoedanigheid den hoofdinhoud uitmaakt van de gedachte des sprekers aangaande eenig voorwerp.

Aanm. Het bijvoegelijk naamwoord kan met het werkwoord zijn het praedikaat vormen, zonder daarom praedicatief voor te komen of onverbogen te blijven. Zie Syntaxis, § 130. B. 2. 2). Dit is b. v. het geval in: er waren tien maagden, en vijf van haar waren dwaze: hier herhaal ik in de gedachte achter dwaze het substantief maagden, dewijl het de bedoeling niet is eerst de hoedanigheid dwaas aan de maagden toe te kennen, maar te vermelden, dat er zoo vele, door die hoedanigheid gekenmerkt, aanwezig waren.

1. Attributief gebezigd, drukt het adjektief door vormverandering geslacht, naamval en getal uit van het suhstantief, waarmede het verbonden wordt en is dus aan motie en declinatie onderhevig (zie § 47. 5.). Deze verandering door het adjektief, ten behoeve zijner attributieve verbinding met het substantief ondergaan, heet bepaaldelijk concretie (samenvoeging) Praedicatief gebruikt, blijft het adjektief thans in onze taal onverbogen.

Aanm. Onverbogen blijft het adjektief, praedicatief gebruikt, behoudens de uitzondering ten aanzien der deelwoorden van den onvolm. tijd (zie § 71. 2. 5).), en ten aanzien der telwoorden veel en weinig (zie § 86. 2. 8).)

2. Over het algemeen kan een en hetzelfde adjektief, naar gelang van de omstandigheden, nu eens attributief, dan eens praedicatief worden gebruikt. Doch er zijn eenige, die bij uitsluiting praedicatief, andere, die bij uitsluiting attributief gebruikt worden.

1). Slechts praedicatief kunnen gebezigd worden: de stamwoorden: braak, kond, kwijt, pal, schrap en leed, welk laatste echter in vroeger tijd ook attributief werd gebruikt: nog zegt men: met leede oogen; voorts de afgeleide woorden: af-handig, bedacht, verdacht (in verdachte lieden is verdacht


{==195==} {>>pagina-aanduiding<<}


het deelwoord van verdenken), bereid (in bereide tafel is bereid het verleden deelwoord van bereiden), benieuwd, behept, beducht, besloten (als het voornemens beteekent), bestand, diets, gestand, getroost (zich latende welgevallen), gewoon in de beteekenis van gewend, en gewend zelf, gewaar, ontwaar, handgemeen, kwalijk, machtig in de beteekenis van het insgelijks slechts praedicatief als adjektief gebruikte meester, onpasselijk, en benoodigd in de beteekenis van noodig hebbende.

Aanm. 1. Kond en gestand worden met doen (d. i. maken) praedicatief gebruikt; diets en af handig desgelijks met maken; pal en schrap met staan; braak met liggen.


Aanm. 2. Men zou kunnen vragen, of sommige dier praedicatieve adjektieven niet veeleer als bijwoorden te beschouwen zijn. Hier strekt ten antwoord, dat, wanneer men een bijwoord met de abstrakte werkwoorden zijn of worden samenvoegt, bij voorb. in: hij is wel, zoo is het, het wordt anders, men noodwendig aan deze werkwoorden in zijne voorstelling een meer concroten inhoud leenen moet, zoo beteekent: hij is wel: hij bevindt zich wel; het is zoo, zegt zoo veel als: het is zoo gesteld, enz. Aldus bepalen wel, zoo, anders het praedikaat, gelijk ieder ander bijwoord. Maar kwalijk in hij is kwalijk of hij gevoelt zich kwalijk, gewaar in hij wordt gewaar, bepalen het subjekt en hebben alzoo den aard van adjektieven.


Aanm. 3. Deelachtig en woonachtig, gedachtig en indachtig, geneigd en ongeneigd, genegen en ongenegen, zijn in zooverre praedicatief, als zij niet wel zonder bepaling onmiddellijk met het substantief verbonden kunnen worden, en juist daarom liever bij wijze van tusscheningevoegde bepaling met uitdrukking van het deelwoord zijnde (dat echter ook verzwegen mag worden), en dus praedicatief, achter het substantief geplaatst worden. Men kan niet zeggen: de deelachtige mensch, eene indachtige vrouw, een geneigde persoon; wel: de mensch, eener goede gezondheid deelachtig; Maria, alle deze woorden indachtig; een daartoe geneigde persoon. Gereed wordt van personen slechts praedicatief gebruikt; doch men spreekt wel van gereed geld.

2). Bij uitsluiting attributief worden gebruikt verscheidene der van bijwoorden afgeleide adjektieven, die hun bestaan als adjektieven juist aan de zucht om eene onmiddellijke (attiributieve) vereeniging met het substantief mogelijk te maken, te danken hebben, als: huidig, voormalig, jaarlijksch, dagelijksch, ruggelingsch, zijdelingsch, voorwaartsch; alsmede de bijwoorden op ling, lijk en wijze, zoo zij als adjektieven voorkomen, als mondeling, woordelijk, schriftelijk, trapswijze. Ook gewezen, de oorspronkelijke vorm van het verleden deelwoord van wezen of zijn, komt slechts als attributief


{==196==} {>>pagina-aanduiding<<}


adjektief voor, alsmede het bijvoegelijk naamwoord behouden, d. i. het behoud medebrengend, in behouden haven, behouden aankomst. Eindelijk worden de stoffelijke adjektieven op en in onze tegenwoordige taal nimmer praedicatief gebruikt: de gouden ring, en niet: de ring is gouden. Nog in de 17de eeuw kwamen zij soms praedicatief voor: uwe glasvensters zal ik kristallijnen maken (Jes. 54).

Aanm. De van bijwoorden afgeleide adjektieven drukken gemeenlijk meer de wijze of den tijd eener handeling, dan de hoedanigheid eens voorwerps uit; vandaar dat de meeste hunner slechts met substantieven, die eene handeling aanduiden of noodwendig veronderstellen, gebruikt kunnen worden: jaarlijksche feestviering, voorwaartsche beweging, schriftelijke mededeeling, trapswijze voortgang.

3. 1). Als het bijvoegelijk naamwoord achter het substantief te staan komt, hetgeen gebeuren kan, wanneer twee of meer adjektieven bijeenkomen, of eene bepaling bij het adjektief gevoegd wordt, bestaat er een verkorte afhankelijke zin, waarin het adjektief praedicatief voorkomt: een jongeling, vroom en edel, dat is, die vroom en edel is; een man, goed van hart; eene bloem, rood als bloed; eene moeder, zoo goed; een wreker, zeer grimmig; bergen, hemelhoog (Tollens), waar de bepaling met het bijvoegelijk naamwoord samengesteld is; krachten en gaven, ongewoon (Ten Kate), dat is zoo veel als niet gewoon. - In uitdrukkingen als tien gulden Hollandsch, vormt het adjektief eene bijwoordelijke bepaling, daar het zoo veel als naar den Hollandschen muntvoet beteekent, even zoo in mijn grootvader zaliger, hetwelk eene verkorte uitdrukking is voor zaliger gedachtenis; alsmede in donderdag laatstleden enz.

Aanm. Evenwel kan het bijvoegelijk naamwoord achter een substantief te staan komen, zonder daarom praedicatief voor te komen of onverbogen to blijven. Zeg ik, bij voorb.: in al zijne betrekkingen, zoo burgerlijke als militaire, muntte hij uit, alsdan moet ik in de gedachte bij deze adjektieven betrekkingen herhalen, vermits die hoedanigheden bij dit woord verondersteld en niet daaraan eerst toegeschreven worden.

2). Niet alleen de werkwoorden zijn en worden laten zieh met een adjektief of deelwoord vereenigen om een praedikaat


{==197==} {>>pagina-aanduiding<<}


te vormen, maar in het algemeen alle adjektieve werkwoorden, bij welke het qualitatieve woord niet de wijze, waarop het subjekt in den aangewezen toestand verkeert, maar de hoedanigheid van het subjekt zelf aanduidt. Bij voorbeeld: hij schijnt gelukkig, hij blijft gezond, hij heet deugdzaam, hij staat schuldig aan deze misdaad, hij gaat verloren, hij ziet bleek, hij ligt stil, hij staat pal, hij leeft gelukkig, hij sterft kalm, hij loopt nooit nuchter, hij valt mij lastig, enz.

3). Bij alle transitieve of transitief gebruikte werkwoorden, die het toekennen of teweegbrengen van zekeren toestand te kennen geven, staat het adjektief of deelwoord praedicatief. Bij voorbeeld: ik laat hem onkundig; ik maak hem gelukkig; ik breng de kinderen groot; ik verw de tafel zwart; ik stel hem gerust; ik zet het hem betaald; ik heet of noem hem verstandig; ik prijs, schat, reken, acht, roem hem gelukkig, houd hem (voor) wijs; ik sla hem kreupel, wandel mij moede, loop het tapijt kaal, zit het kussen plat, lach mij ziek, hoor mijne ooren doof. Alsmede waar het adjektief eene in het objekt aanwezige hoedanigheid uitdrukt, vooral bij hebben, laten, vinden, gevoelen, zien; bij voorb.: Hij heeft alles veil. Hij liet hem dood liggen. Hij vond hem gelukkig. Ik gevoel mij gelukkig. Ik zie u voldaan. Zij droegen hem gewond weg.

Aanm. Wanneer bij zulke werkwoorden het qualitatieve woord de wijze aanduidt, waarop de werking geschiedt, dan is dat een hijwoord. Alzoo is in: hij beschrijft hem onpartijdiger, dan zijn mededinger hem beschreven heeft, onpartijdiger een bijwoord. In: ik beschrijf hem edeler, dan hij is, is edeler een praedicatief adjektief.







Tweede hoofdstuk. Over de vorming der bijvoegelijke naamwoorden.




§ 66.


Ten aanzien van hunnen vorm moeten de adjektieven onder-
{==198==} {>>pagina-aanduiding<<}
scheiden worden in stamwoorden, in afgeleide en in samengestelde woorden. De stamwoorden erkent men dadelijk aan het gemis van elken afleidingsklank. De klankverwisselende stamwoorden onder de adjektieven zijn grootendeels in § 31. 2. vermeld, alwaar men de adjektieven wrang, bleek, dik, glad, knap enz. opgeteekend vindt. Ook over de samengestelde bijvoegelijke naamwoorden is in § 36. 2. § 37. I. 2. II. 1. 2. gehandeld. De afgeleide adjektieven zijn deels gevormd door min zelfstandige achtervoegsels, waarover men zie § 32. 1. 2. deels door middel van zelfstandige achtervoegsels (zie § 32. 2. 2).), deels door middel van voorvoegsels (zie § 33. 1.). Thans hebben wij te spreken over de beteekenis der zelfstandige achtervoegsels en der voorvoegsels.





§ 67. Over de adjektieven, door middel van zelfstandige achtervoegsels afgeleid.


1. De uitgang achtig is tweederlei. Hij is of de door toevoeging van den uitgang ig verlengde uitgang acht (Hoogd. icht, Oudhoogd. oht, aht, Angelsaks. iht), of, even als de uitgang haft, afkomstig van het werkwoord haven, dat is hebben (zie § 17. II. 4.). In het eerste geval heeft achtig den klemtoon niet (zie § 42. 1. 1).).

1). De uitgang achtig, welke beantwoordt aan het Hoogd. icht en den klemtoon niet tot zich trekt, wordt gevoegd:

a. Achter substantieven, deels zaak- en wel bepaaldelijk stofnamen, om een zweem van gelijkheid met die zaak of die stof aan te duiden, als: aardachtig, steenachtig, olieachtig, regenachtig, stormachtig, bergachtig (dat is, als het ware geheel uit bergen bestaande); deels, met eene dergelijke kracht, achter persoons- en diernamen, als: meesterachtig, schalkachtig, beestachtig, ezelachtig, kinderachtig.

b. Achter adjektieven, vooral dezulke, die eene kleur aan-
{==199==} {>>pagina-aanduiding<<}
duiden, mede om een zweem van gelijkheid met die hoedanigheid uit te drukken: zwartachtig, groenachtig, zuurachtig, oudachtig.

c. Achter verbale stammen, in welk geval deze uitgang eene geneigdkeid tot de handeling uitdrukt, als: schrikachtig, spotachtig, snoepachtig, praatachtig.

Aanm. In kinderachtig houde men de syllabe er voor een euphonisch tusschenvoegsel, even als in kinderlijk, hoezeer men moet toegeven, dat dit tusschenvoegsel in deze afleidingen van kind meer dan elders kans had te ontstaan, omdat dit woord in het meervoud op er uitgaat.

2). De adjektieven op achtig met den hoofdtoon geven te kennen, dat het daardoor bepaalde voorwerp werkelijk datgene, wat den inhoud van den stam uitmaakt, bezit. Deze uitgang komt in onze taal slechts weinig voor, en vormt adjektieven vooral van begripsnamen, als: deelachtig, woonachtig, twijfelachtig. Schaamachtig is van het werkwoord schamen afgeleid; waarachtig komt van het adjektief waar.

Er zijn eenige woorden op achtig, bij welke het gebruik den klemtoon niet streng bepaalt, in dier voege, dat in hetzelfde woord nu eens den stam, dan weder de uitgang den hoofdtoon bekomt. In dit geval zijn reusachtig, krampachtig, fabelachtig, schaamachtig enz.

Aanm. De eigenlijke aard van zulke woorden vordert den hoofdtoon op het achtervoegsel, daar zij in het Hoogduitsch op haft en niet op icht uitgaan. Doch daar men beiderlei achtig niet genoegzaam onderscheidde, en aan die woorden eene beteekenis gaf, welke hen eenigermate gelijkstelde met dezulke, die op het zwak geaccentueerde achtig uitgaan, zoo werd tevens de klemtoon verplaatst. Bij voorb.: fabeláchtig beteekent eigenlijk dat, wat in aard en wezen als eene fabel moet beschouwd worden, maar werd vervolgens ook voor datgene genomen, wat slechts naar eene fabel zweemt; alzoo derhalve scheen de uitspraak fábelachtig beter aan het begrip te beantwoorden. - Het schijnt, dat al de woorden op achtig van een verbalen stam (als schrikachtig, spotachtig enz.) oorspronkelijk den klemtoon op dit hun laatste bestanddeel vorderden, en dat gelijktijdig hun accent verschoven en hunne zwakkere beteekenis, die thans een bloot streven, eene geneigdheid tot de handeling uitdrnkt, aangenomen is.

2. haftig, in den grond niet onderscheiden van het achtig hetwelk den hoofdtoon heeft, en dus, even als dit, van haven (hebben) afgeleid, beteekent werkelijke overeenkomstigheid


{==200==} {>>pagina-aanduiding<<}


met het door den stam uitgedrukte begrip. Van persoonsnamen komen manhaftig en heldhaftig; van begripsnamen: krijgshaftig en ernsthaftig. Bij sommige dezer adjektieven is de toevoeging van den uitgang ig niet volstrekt noodzakelijk, en men zegt manhaft en krijgshaft even goed als manhaftig en krijgshaftig.

3. De afleidingsuitgang baar staat in verband met het oude werkwoord beren (bar, geboren), dat dragen beteekent en waarvan het werkwoord baren en het substantief baar afkomen. Uit de beteekenis van dit werkwoord volgt reeds, dat dit achtervoegsel een in zich dragen, een met zich brengen van het door den stam uitgedrukte begrip te kennen geeft. Het vormt adjektieven:

1). Van naamwoorden, en wel:

a. Van zelfstandige, als: eerbaar, wonderbaar, strijdbaar, schijnbaar, vruchtbaar, dankbaar, kostbaar, feilbaar, gangbaar, zichtbaar, manbaar, reisbaar.

b. Van bijvoegelijke naamw., als: dierbaar, effenbaar.

2). Van bijwoorden, als: middelbaar, zonderbaar, voorbaar.

3). Van werkwoorden, en dan beteekenen die bijvoegelijke naamwoorden de mogelijkheid of vatbaarheid om dat, wat de stam aanwijst, te ondergaan, bij voorbeeld: eetbaar, kenbaar, brandbaar, bruikbaar, draagbaar, denkbaar, hoorbaar, leesbaar, deelbaar, bewoonbaar, vatbaar (wat gevat kan worden, dus: een voor wetenschap vatbaar jongeling is een jongeling, op wien de wetenschap vat heeft).

Aanm. 1. Van werkwoorden afgeleide adjektieven op baar met actieve beteekenis, als bedriegbre zielsrust (van Lennep), bekoorbre lentebloesems (Beets), missen de wettiging van het algemeen gebruik. Het is waar, vloeibaar is een aangenomen woord, maar dit schijnt te staan voor vloedbaar, en alzoo van een naamwoord af te komen.


Aanm. 2. Openbaar is samengestehl uit open en het adjektief baar. In oorbaar is baar de stam en oor voorvoegsel: baar (van beren) beteekent in dit woord opbrengend, opleverend: dus is oorbaar, zoo veel als het Hoogd. ergiebig. In het oude oorbodig hebben wij een ander voorbeeld van hetzelfde voorvoegsel vóór een bijvoegel. naamwoord.

4. De uitgang en, Goth. eins, Oudholl. ijn, in, vormt


{==201==} {>>pagina-aanduiding<<}


van stofnamen adjektieven, die te kennen geven, dat het voorwerp uit die stof bestaat, als: gouden, zilveren, aarden, wollen, steenen, houten, lederen. Garen, als bijvoegelijk naamwoord voorkomende, staat voor garenen, en linnen (bijvoegelijk naamwoord) komt rechtstreeks af van lijn, Goth. lein, linnen.

5. De door middel van ig (Goth. eigs of ags) gevormde adjektieven geven een bezit te kennen van dat wat de stam uitdrukt.

Aanm. In dezen uitgang behoort de vokaal eigenlijk tot het woord, waaraan hij wordt toegevoegd; maar daar in den tegenwoordigen vorm onzer taal de vokaal van den uitgang in den grondvorm der woorden gemeenlijk is afgesleten, zoo kan de vokaal in den uitgang ig niet anders dan als een bestanddeel van dezen uitgang aangemerkt worden.

Dit achtervoegsel vormt adjektieven:

1). Van substantieven, en wel:

a. Abstrakte, als machtig (macht hebbende), waardig, drachtig, aandachtig, neerslachtig, matig, lastig, kunstig, lustig, nooddruftig (van durft en dit van derven), godvruchtig (van vrucht, dat is, vrees), duchtig (van ducht en dit van dogen of deugen), tegenwoordig (van tegenwoord, Hoogd. Gegenwart), willig, heilig, partijdig (van partij: de d is epenthetisch) enz.

b. Concrete, als: hoofdig, zonnig, handig, tijdig, blauwoogig, viervoetig, jarig, ledig (van lid, dus: die zijne leden tot zijn gebruik heeft, los, vrij), volledig (die zijne leden, dat is, bestanddeelen, ten volle bezit); bepaaldelijk van stofnamen, bij voorb.: luchtig, vurig, bloedig, harig enz.

Aanm. Van zalig is de stam (Oudd. sal, geluk) verloren gegaan. Armzalig en rampzalig komen van de niet gangbare woorden armsel en (met omzetting en inlassching eener p) rampsel, van het Goth. arman, medelijden hebben (zie § 6. 5. Aanm. 3.); gierig is van het verouderde gier, begeerigheid. In de reeds eeuwen oude adjektieven schriftmatig, riddermatig, en dus ook in plichtmatig, doelmatig, is de beteekenis van het woord maat tot die van overeenkomstigheid afgedaald, en matig in dergelijke bijvoegelijke naamwoorden is volkomen hetzelfde als het Hoogd. gemäss, hetwelk tot matig staat, als gehaard tot harig.

2). Van de bijvoegelijke naamwoorden goed en nat komen


{==202==} {>>pagina-aanduiding<<}


goedig en nattig. Hier beteekent ig zoo veel als iets van datgene hebbende, wat de stam aanwijst, en verzwakt dus de beteekenis. Dezelfde kracht heeft ig achter de qualitatieve of liever qualitatief gebruikte substantieven, die den stam uitmaken van bokkig, kippig, zwijnig en dievegge, dat is dievige of diefachtige vrouw, alsmede in bouwvallig van bouwval. Veilig komt van veil (voor geld te krijgen) en beteekent, evenals veil, eigenlijk onbekommerd, onbelemmerd, vrij. Levendig schijnt van het tegenwoordig deelwoord levend af te komen, gelijk gloeiendig (bij Vondel) van gloeiend, en kokendig (in Zutfen) van kokend.

Aanm. Over den klemtoon van dievegge zie men § 42. 1. 2). Aanm.

3). Van werkwoorden komen door middel van denzelfden uitgang de adjektieven nalatig, bevallig, rijzig, begeerig, en het qualitatieve substantief klappei, dat is, klappige.

Adjektieven, in welke deze uitgang onmiddellijk achter den verbaalstam komt, bezit onze taal thans niet meer in groot getal; daarentegen zijn er verscheidene in gebruik, in welke dit ig na de tusscheningevoegde afleidingssyllabe er achter het werkwoord geplaatst wordt, als: stooterig, kleverig, beverig, bijterig, slaperig, krukkerig. Dit er is de frequentatieve uitgang: vandaar de verminderende of verachtelijke beteekenis aan de dus gevormde adjektieven eigen. In navolging der op deze wijze van werkwoorden afkomende adjektieven, heeft men ook van substantieven adjektieven op erig gevormd, in welke de min of meer ongunstige beteekenis mede niet te miskennen is, bij voorbeeld: zanderig, zonnerig, winderig, zangerig, weelderig, landerig, sopperig, waterig, in welk woord de uitgang erig den uitgang er van water uitstoot.

4). Van bijwoorden werden gevormd, oorspronkelijk met het doel om ze tot eene attributieve verbinding met het substantief geschikt te maken (zie § 65. II. 2. 2).): nietig, innig, huidig, toenmalig, nederig. Met geen ander doel vormde men van de telwoorden een en (het oude) som (iemand); eenig, eenige en sommige, en van de met bijwoorden samengekoppel-
{==203==} {>>pagina-aanduiding<<}
de deelwoorden ondergedaan, hoe, zoo en dus gedaan: onderdanig, dusdanig enz. In eenig, zoo het de beteekenis van eenzaam heeft, bezit de uitgang dezelfde kracht als in goedig van goed, enz. (zie 2).).

Aanm. In het Gothisch kon, even als in de andere oude Arische talen, een zelfstandig naamwoord, bepaaldelijk als laatste lid eener samenstelling, blootelijk door de wijziging van uitgang en verbuiging het karakter van een bijvoegelijk naamwoord bekomen. Aldus in het Goth. hráinjahaírts (reinhart, dat is, met een rein hart), háuhhaírts (hooghart, d. i. met een hoog hart). Toen de verbuigingsvormen waren afgesleten, en daarmede het kenmerk, dat het woord een adjektief was, vervallen was, moest een afleidingsuitgang, en wel de uitgang ig, het woord als adjektief kenmerken. Vandaar dat wij, in plaats van zulke Gothische adjektieven, hooghartig, lafhartig, godvruchtig en dergel. zeggen. In het Middennederl. en zelfs nog tot in de 17de eeuw en later treft men echter nog menig adjektief aan, dat naar het tegemwoordig taalgebruik den uitgang ig of een anderen adjektivalen uitgang noode zou missen; bij voorb.: nieloop, niedoop, nieuwsgier, wispeltuur, godvruchte schaar, lafharte daad. In deze beide laatste voorbeelden kenmerkt de verbogen vorm het woord als adjektief; in den onverbogen praedicatieven vorm zou men geenszins godvrucht, lafhart, in plaats van godvruchtig, lafhartig kunnen zeggen. Veel min kan men gift, voor giftig of vergiftig, praedikatief gebruiken, terwijl gifte beet (voor giftige beet) ten minste niet onverstaanbaar is. De woorden manhaft, krijgshaft, dusdaan (voor dusgedaan), standvast, korsel, woed (voor verwoed), veil, vocht, al komen zij ook met den adjektivalen uitgang voor, kunnen echter niet geacht worden van dien uitgang verstoken te zijn gebleven of beroofd te zijn geworden, daar zij ook zonder dien uitgang adjektieven zijn.

6. lijk beteekent gelijkheid van gesteldheid of aard met datgene, wat door den stam wordt aangeduid: ook heeft dit achtervoegsel in het substantief lijk (oudtijds lijf, gestalte) zijn oorsprong, van waar gelijk (zie § 39. II. 1. 2). Aanm. 1.). In de meeste gevallen heeft de uitgang lijk de euphonische e vóór zich (zie § 2-3. II. 1.).

lijk vormt adjektieven:

1). Van adjektieven, de zoodanige die eene overeenkomstigheid met de hoedanigheid aanduiden, zoodat de beteekenis van den stam zich in deze afleidingen verzwakt voordoet. Bij voorbeeld: armelijk, ziekelijk, gekkelijk, weekelijk, ouwelijk (oudelijk). Openlijk, rijkelijk drukken slechts eene zekere wijziging van het stambegrip uit. Eigenlijk is oorspronkelijk niet anders dan een bijwoord.

2). Van bijwoorden: achterlijk, innerlijk, uiterlijk.


{==204==} {>>pagina-aanduiding<<}


3). Van zelfstandige naamwoorden en wel:

a. Van persoonsnamen, als: meesterlijk, mannelijk, vrouwelijk, vaderlijk, kinderlijk, maagdelijk, menschelijk, goddelijk. Sommige dezer adjektieven kunnen, wanneer zij attributief gebruikt worden, den genitief des substantiefs, waarvan zij afkomen, vervangen. Als wanneer men zegt: vaderlijke zegen (voor zegen eens vaders), vorstelijk bevelschrift, goddelijk raadsbesluit. Om de jonge maagd (Polyxena) uit de moederlijke armen (de armen harer moeder Hecuba) weg te voeren (v.d. Palm).

b. Van zaaknamen en begripsnamen vormt lijk woorden, die, als bijvoegelijk gebruikte bijwoorden, de wijze eener werking of slechts zekere omstandigheid, die bij de zaak in aanmerking komt, uitdrukken. Zoodanige zijn: adellijk, billijk (van een in onze taal verloren bill, dat is recht), deugdelijk, degelijk (van het substantief deeg, dat in ter deeg overig is), wezenlijk, dadelijk, werkelijk, schriftelijk, letterlijk, hartelijk, erfelijk, tijdelijk, minnelijk, zindelijk (met ingelaschte d van zin), heimelijk (van heim of geheim), lichamelijk, zedelijk, natuurlijk, zuidelijk, middellijk. Zulke adjektieven derhalve vervangen bijwoordelijke uitdrukkingen: zoo beteekent adellijk, van adel; dadelijk, met de daad; hartelijk, van harte; lichamelijk, naar het lichaam; zuidelijk, in het zuiden enz.; doch sommige hebben eene beteekenis, waardoor zij, ook ten aanzien van hun begrip, volkomen den aard van adjektieven bezitten, daar zij overeen-komstigheid met het stambegrip beduiden; aldus: eerlijk, gruwelijk, wonderlijk, landelijk; andere kunnen in zoodanige beteekenis gebruikt worden, gelijk wanneer men spreekt van zinnelijke mensch, noordelijke koude, zedelijke handeling.

4). Van werkwoorden, eindelijk, komen bijvoegelijke naamwoorden op lijk, en wel:

a. Van intransitieve of transitieve werkwoorden, zoodanige, die eene actieve beteekenis hebben en alzoo aanduiden, dat het in den aard des voorwerps ligt de werking, in den stam


{==205==} {>>pagina-aanduiding<<}


des adjektiefs uitgedrukt, uit te oefenen of aan den dag te leggen. Bij voorbeeld: behagelijk, voortreffelijk, treffelijk, sterfelijk, mogelijk, lijdelijk, smartelijk, onophoudelijk, erkentelijk (zie § 23. I. 2. 2).), schadelijk, schrikkelijk of verschrikkelijk, stichtelijk, bevorderlijk, hinderlijk, verrukkelijk, moeielijk.

b. Van transitieve werkwoorden, de zoodanige, die eene passieve beteekenis hebben en alzoo aanduiden, dat het in den aard des voorwerps ligt, de werking, in den stam des adjektiefs uitgedrukt, te ondergaan. Bij voorbeeld: doenlijk, zienlijk, aanzienlijk (over de n in deze woorden zie § 23. I. 4. 1). a.), geloofelijk, onbeschrijfelijk, onuitputtelijk, aannemelijk, heugelijk, onmetelijk, onverbiddelijk. Soms heeft een en hetzelfde adjektief op lijk nu eens de passieve, dan de actieve beteekenis, zoo is verderfelijk in verderfelijk lichaam passief, in verderfelijke dwaling actief; desgelijks verachtelijk in verachtelijk stilzwijgen actief, doch in verachtelijke ondeugd. passief; begrijpelijk is zoo wel vlug van begrip, als licht te begrijpen. Aandoenlijk, vergetelijk en lijdelijk zijn actief; onaandoenlijk, onvergetelijk en onlijdelijk, daar-entegen, passief.

Aanm. Hoe nauw verwant de beteekenis zij van de adjektieven op achtig en van die op lijk, van andere adjektieven afgeleid, in het oog vallend is niettemin het onderscheid. Oudachtig, bij voorbeeld, ontkent, dat de hoedanigheid oud aan het subjekt toekomt; ouwelijk stelt, wat oudachtig ontkent, maar kent de hoedanigheid in een verminderden graad toe. Niet minder sterk is het onderscheid in de beteekenis der van persoonsnamen afgeleide adjektieven op lijk, vergeleken met adjektieven van denzelfden aard op achtig. De laatste stellen de overeenkomstigheid met het stambegrip als daar aamvezig, vaar zulks niet betaamt; de eerste drukken eenvoudig gelijkheid uit; men vergelijke slechts meesterlijk met meesterachtig, kinderlijk met kinderachtig. - Vergelijkt men, eindelijk, de van werkwoorden afgeleide adjektieven op lijk, die eene passieve beteekenis bezitten, met de verbale adjektieven op baar, zoo blijkt, dat de uitgang baar minder dan de uitgang lijk tot den aard van een blooten vormklank is afgedaald. Daarmede hangt samen, dat men zich hij de verbale adjektieven op baar de werking, aangeduid door het werkwoord, waarvan zij zijn afgeleid, als dadelijk uitgevoerd voor oogen stelt, en waar de mogelijkheid van het ondergaan eener werking in eigenlijken zin of eener stoffelijke en dadelijk uit te voeren werking te kennen gegeven moet worden, aan den uitgang baar boven den uitgang lijk de voorkeur geeft. Zoo zegt men rekbaar metaal, maar


{==206==} {>>pagina-aanduiding<<}


een rekkelijk karakter; een draagbare tent, maar een dragelijke stijl; zoo zegt men verder eetbaar, niet etelijk, en begrijpelijk, niet begrijpbaar; onmetelijk en onuitsprekelijk, eindelijk, brengen niet zoo noodwendig het denkbeeld van een dadelijk meten en spreken mede als onmeetbaar en onuit-spreekbaar.

7. De uitgang loos is een klankverwisselende stamvorm van het oude liezen (verliezen), zie § 31. 2. VIe Kl. Hij beteekent, dat de persoon of het voorwerp ontdaan of beroofd is van dat, wat de stam des adjektiefs, door middel van dit ach-tervoegsel afgeleid, aanwijst. In de meeste gevallen treedt de euphonische e vóór hetzelve (§ 23. II. 1.). loos vormt adjektieven:

1). Van substantieven, als: eerloos, zielloos, grondeloos, trouweloos, hopeloos, geesteloos, liefdeloos, hulpeloos; bewusteloos staat voor bewustheidloos (zie § 38. 2. Aanm. 2.).

2). Soms van werkwoorden: reddeloos, stoorloos, roekeloos van het oude roeken, dat is zich bekreunen.

Aanm. 1. Vergelijkt men de adjektieven op loos met andere ontkennende adjektieven, als machteloos met onmachtig, bewusteloos met onbewust, trouweloos met ontrouw, zoo bespeurt men, dat die op loos het geheele wezen kenmerkon van den persoon, aan welken de hoedanigheid wordt toegeschreven. De andere ontkennende adjektieven doen niots anders dan zekere hoedanigheid ontzeggen; die op loos daarentegen stellen de negatieve hoedanig-heid als eene positieve gesteldheid voor.


Aanm. 2. In vroeger tijd (17de eeuw) sprak men van schadeloos in den zin van beschadigd: het schip is schadeloos binnengevallen. Dit gebruik is misschien te wijten aan verwarring met den uitgang van Fransche woorden als scandaleux, gratteleux en dergel.

8. De uitgang sch luidt Goth. isks; in sommige woorden heeft hij dan ook den vorm isch, te weten in afgodisch, nieuwmodisch, wettisch, Russisch, Pruisisch, en wel in de beide laatste om de samenvloeiing van de s des uitgangs dier volksnamen met de s des uitgangs sch te verhoeden. Hij geeft een afkomstig zijn, vervolgens overeenkomstigheid van karakter te kennen. De adjektieven op sch, van persoons- of diernamen en van abstrakte substantieven of verbale stammen afgeleid, duiden steeds overeenkomstigheid van karakter met den persoon, het dier of het begrip aan; doch die van land- en volksnamen en van sektenamen afgeleid, doen dit niet nood-
{==207==} {>>pagina-aanduiding<<}
wendig. Derhalve kun men spreken van Hollandsche taal, even goed als van Hollandsch hart; Fransche Spraakkunst, voor Spraakkunst van de Franschen of van de Fransche taal; Vaderlandsche Geschiedenis voor Geschiedenis des Vaderlands, daar vaderland hier voor den eigennaam des lands in de plaats treedt; Kantiaansche wijsbegeerte voor de wijsbegeerte eens Kantiaans of der Kantianen.

Aanm. Vroeger was het getal der adjektieyen, bij welke dit achtervoegsel den vorm isch had, veelvuldiger dan thans. Zoo vindt men bij Marnix: huichelisch, spottisch, bij Vondel heldisch enz.

Dit achtervoegsel dan vormt adjektieven:

1). Van namen van plaatsen, landen en volken, als: hemelsch, aardsch, steedsch, hoofsch en heusch (van hof), vaderlandsch, wereldsch. De adjektieven op sch, die een landaard aanduiden, worden gevormd, niet van de namen der landen, maar van die der inwoners, bij voorbeeld: Fransch, dat is, Franksch van Frank, Engelsch van Engel of Angel, Russisch van Rus, Braziliaansch, Siciliaansch, Constantinopolitaansch, Amerikaansch, Aziatisch, Europeaansch of Europeesch (van Europees, d. i. Europeër of Europeaan). Wanneer de naam des inwoners geen eigenaardigen, maar een van den naam der plaats afgeleiden vorm heeft, als ten aanzien van de namen der inwoners van steden gemeenlijk het geval is, zoo wordt de uitgang sch veelal achter den naam des lands of der stad gevoegd: als Hollandsch, Spaansch voor Spanjesch van Spanje, Atheensch, Karthaagsch, Amsterdamsch, Geertruidenbergsch, Parijsch voor Parijssch, Gotha'sch. De uitgang en van de namen van steden vervalt doorgaans vóór den uitgang sch, als: Leidsch, Weensch, Göttingsch, Keulsch; doch niet altijd, bij voorbeeld: Londensch, Leuvensch, Zutfensch. Men zegt beide: Roomsch en Romeinsch, Indisch en Indiaansch: de vorm Roomsch is toepasselijk op het Heilige Roomsche Rijk of op den Katholieken Godsdienst; de vorm Romeinsch op de inwoners van het oude en nieuwe Rome; Indisch ziet op eigenlijk Indië, Indiaansch op de ten onrechte dusgenaamde Indianen in de Nieuwe wereld.


{==208==} {>>pagina-aanduiding<<}


Aanm. 1. De uitgang en van plaatsnamen vervalt steeds vóór den uitgang er, en waar de uitgang en niet wegvalt, wordt geen afleiding op er van den plaatsnaam op en afgeleid. Bij voorb. Harlinger, Kamper, Groninger, niet: Zutfer of Leuver evenmin als Zutfener of Leuvener. Waar adjektieven van plaatsnamen afgeleid, op sch en er, nevens elkander bestaan, hebben die op er iets meer gemeenzaams, dan die op sch: vergel. Amsterdammer beurtman met Amsterdamsche burgemeester, Deventer kock (voor Deventerer) met Deventersch Athenaeum, enz.


Aanm. 2. Terwijl de adjektieven, bij welke men van zelve het substantief man, persoon, verstaat, zonder eenige bepaling zelfstandig gebruikt kunnen worden, bij voorbeeld: een wijze, de geleerde, mogen deze adjektieven op sch, van land- of stedennamen afgeleid, slechts in het vrouwelijk enkelvoud en in het meervoud als substantieven aangewend worden: eene Engelsche, de Franschen; niet een Engelsch, maar een Engelschman.

2). Van persoons- en diernamen, als: kindsch, slaafsch, oudwijfsch, wulpsch (van welp), hondsch, boefsch (de Decker), diersch (Bilderdijk), diefsch, Kantiaansch, Hegeliaansch, niet: Kantsch, Hegelsch, welke vormen naar de wijze en overeenkomstig het karakter van Kant en Hegel zouden beteekenen; algemeen echter zegt men Luthersch, waar Lutheraansch de voorkeur zou verdienen.

Aanm. Kindsch, in onderscheiding van kinderlijk en kinderachtig, wordt bepaaldelijk van wederom als tot den kinderstaat vervallen grijsaards gezegd, hoezeer men van kindsche jaren spreekt in den zin van jaren der kindschheid. Mensch (Goth. mannisks) is eigenlijk afgeleid van man met den hier behandelden uitgang sch; doch dit woord wordt niet meer als afgeleid erkend en geldt dus voor een stamwoord. Afgodisch schijnt te staan voor afgodeerisch van afgodeerer of afgodeerder.

3). Van stofnamen komen lakensch, neteldoeksch, duffelsch.

4). Van abstrakte zelfstandige naamwoorden of verbale stammen: doodsch, trotsch, wettisch, nieuwmodisch, speelsch, loopsch, goedlachsch, goedgeefsch. Doopsch komt van doop: thans schrijft men: Doopsgezind, terwijl Doopsch-gezind (van de gezindte der Doopschen) wellicht juister zou wezen.

5). Van de uitgang sch bedient zich voorts onze taal om bijwoorden en zelfs bijwoordelijke bewoordingen tot adjektieven te stempelen: als: achterwaartsch, dagelijksch, vergeefsch, zijdelingsch, linksch, rechtsch, gindsch, onder-aardsch (van onder de aarde), binnenlandsch, uitheemsch


{==209==} {>>pagina-aanduiding<<}


(van uit den heem), buitendijksch (van buiten den dijk), ouder-wetsch (van ouder wet), weidsch (van ter weide).

9. zaam, het Goth. sama, het Engelsche same (dezelfde), en overig in te zamen, drukt innigen samenhang uit, en vormt adjektieven:

1). Van abstrakte substantieven. In dit geval geeft het adjektief eene hoedanigheid te kennen, door het stambegrip gekenmerkt, als: deugdzaam, eerzaam, minzaam, heilzaam, raadzaam, gruwzaam (van het oude gruw of grouw), groeizaam.

2). Van adjektieven, in welk geval de afgeleide vorm op zaam dezelfde kracht heeft als de adjektieven op zaam, van substantieven afgeleid. Bij voorbeeld: bedachtzaam, gemeenzaam, eenzaam, genoegzaam.

3). Van werkwoorden, in welk geval zij eene neiging of geschiktheid om eene handeling uit te oefenen te kennen geven; bij voorb.: buigzaam, lijdzaam, zelfgenoegzaam (eigenlijk bekwaam om zichzelven te genoegen, d. i. genoeg te zijn), werkzaam, opmerkzaam, gehoorzaam (van gehooren, zich laten gezeggen), spaarzaam, voegzaam (eigenlijk geschikt om zich te voegen, vervolgens passend, behoorlijk), duurzaam, leerzaam, arbeidzaam, verdraagzaam.

Aanm. 1. Langzaam en zeldzaam zijn slechts schijnbaar van het achtervoegsel zaam voorzien: de Middelhgd. vorm van het eerste is lancsaene, hetwelk eene samenstelling met seine, Goth. sáins, dat is traag aanduidt. Over het tweede zie men § 7. 9. Aanm. 2.


Aanm. 2. Duidelijk is het verschil in de beteekenis tussschen de adjektieven op zaam en die op baar, waar beide van werkwoorden zijn afgeleid: die op zaam beduiden geschiktheid om de handeling uit te oefenen, die op baar de mogelijkheid om die te ondergaan; vorgelijk buigzaam (wat zich buigen kan van het intransitieve buigen) met buigbaar (wat gebogen kan worden). Eerbaar en eerzaam, beide van het substantief eer, beteekenen in den grond hetzelfde; maar het gebruik brengt mede, dat het eerste in den zin van kuisch wordt gebezigd; het tweede in dien, waarin men vroeger eerlijk en tegenwoordig fatsoendelijk zegt. - Bij de vergelijking, eindelijk, van lijdzaam met lijdelijk blijkt, dat de verbale adjektieven op zaam meer aan een vrij werkend subjekt, de actieve verbale op lijk aan een toevallig dusdanig voorwerp doen denken.






{==210==} {>>pagina-aanduiding<<}


§ 68. Over de adjektieven, door middel van voorvoegsels afgeleid.


1. Het voorvoegsel be is oorspronkelijk één met bij. Slechts zelden komt het vóór een echten stam; dit is het geval in bekwaam (van komen), bestand en bereid (van reeden, bereiden). Grooter is het aantal adjektieven, welke het voorkomen hebben van deelwoorden van zoodanige werkwoorden, die reeds van het voorvoegsel be voorzien waren, maar, blijkens de beteekenis, van verbale stammen of substantieven gevormd zijn door middel van het voorvoegsel be, waarbij zij tevens den uitgang van het verleden deelwoord (eigenlijk een adjektief) aannamen. In zulke woorden beduidt dit voorvoegsel een voorzien zijn van dat, wat de stam te kennen geeft. Bij voorbeeld: beleefd (voorzien van de ervaring, die ons het leven geeft), bevaren, belezen, bereisd, bereden (voorzien van hetgeen tot het rijden behoort), bedacht (op iets), besloten, bekend, bedeesd, bescheiden (voorzien van oordeel des onderscheids), behouden (in behouden aankomst), bewust (van weten), bediend (eigenl. de hoedanigheid van hem, wien dienst is opgelegd), bedreven, bedroefd, onbezonnen. Deze moeten tot werkwoorden teruggebracht worden. De volgende zijn van zelfstandige naamwoorden afgeleid: behuisd, beroemd, hefaand, bedeeld, bedaagd, bejaard, begaafd. - Beraden (voorzien van raad of beleid), bevreesd, beducht (vroeger bestond er ook een substantief ducht, vrees), bezeild, bezorgd, kunnen zoo wel tot een substantief als tot een werkwoord teruggebracht worden. Behendig (van hand) en benoodigd (van nood) werden met den uitgang ig vermeerderd; het laatste nam daarachter nog den participialen uitgang (d) aan.

2. Het voorvoegsel ge, lielzelfde, dat tot vorming van substantieven dient (zie § 52. 3.), vormt een groot aantal adjektieven.

1). Wanneer het vóór een adjektief in den stamvorm komt,


{==211==} {>>pagina-aanduiding<<}


is de kracht van dit ge moeielijk meer te herkennen, zoo als het dan ook dikwijls wegvalt zonder dat dit merkbare verandering in de beteekenis te weeg brengt (vergel. § 52. 3. Aanm. 1.) Zie hier eenige voorbeelden: gestreng (of streng), gezwind (van zwinden, verdwijnen), gereed (of reed), gewis (of wis), geheel (of heel), gezond, gemeen, geruim (ruim is ten aanzien van de plaats, wat geruim van den tijd is). Waar de stam een zelfst. naamwoord is, beteekent ge een voorzien zijn; bij voorb. geheim (van heim, het binnenste des huizes), gering (van ring, een enge van alle kanten besloten ruimte), gerust, gewaar, gewijs. Getrouw en gewoon kan men als van de substantieven trouw en woon, en evenzoo geruim van een subst. ruim (Hoogd. Raum) afgeleid beschouwen. Dezelfde beteekenis heeft ge in gedienstig, gestadig, gewillig, gedurig. Hier is veeleer de uitgang ig, dan het voorvoegsel ge zonder beteekenis.

Aanm. Gedwee (bij Bredero dweech, bij Pers en de Decker gedweeg, komt van dwagen, en beteekent dus eigenlijk gewasschen. Het werd ook ghedwade geschreven (in d. Lek. Sp.); doch hier bespeuren wij eene afwisseling tusschen de overgangsletters d en g (zie § 23. I. 1. 5). Aanm.), als in dijden nevens dijgen (dijen), en tiden nevens tiegen (tijgen of tijen).

2). Ge beteekent mede een voorzien zijn:

a. Vóór verbale stammen met den uitgang en, zoo het werk-woord ongelijkvloeiend is, met de vokaal van het verleden deel-woord, als gelaten, dat is, voorzien van het vermogen om iets te laten geworden; gebeten, dat is, voorzien van den lust om te bijten; gediend (vanwaar een oud gediende), dat is, voorzien van eene bediening; gezworen, ingebeeld, afgeleefd, ongestudeerd enz.

Aanm. Hiertoe behoort ook dronken voor gedronken; doch gelegen in gelegen tijd, vanwaar ook gelegenheid afkomt, behoort bij het oude geliggen, d. i. samenliggen.

b. Vóór substantieven, insgelijks voorzien van den participialen uitgang (d), als: gevleugeld, gelaarsd, gebaard, gerust, gegoed, genaamd en bijgenaamd (voor gebijnaamd van bijnaam), geluimd, gestaart, gezind, geappeld, gevlamd


{==212==} {>>pagina-aanduiding<<}


enz. Soms, vooral in samenstelling, valt het voorvoegsel weg, zonder dat de beteekenis er bij lijdt, als in appelde koeken, boekede koeken (bij Hooft), van boekend, dat is, boekweit; haverde gort, platboomd van bodem, eigenerfd van erf, en bij Vondel: kruifde pruik, kruiste kussen, schoonoogd. Gemoedigd komt van moed op dezelfde wijze, als benoodigd van nood.

Aanm. Bij sommige adjektieven heeft het voorvoegsel ver dezelfde kracht, te weten in vertwijfeld, (on-)verhoopt, vermaard (van mare, gerucht), verwoed, vernoegd, verdacht.

3. De voorvoegsels aarts, wan en on komen ook vóór adjektieven ten einde aan hun begrip eene zekere wijziging te geven. Wan komt nooit vóór stamwoordelijke adjektieven.

Aarts heeft in aartsdom en aartslui dezelfde kracht, als vóór substantieven (zie § 52. 1.).

Wan geeft hier dezelfde wijziging aan het begrip, als vóór substantieven (zie § 52. 6.), b. v. in: wanhebbelijk, wanvoegelijk, wanstaltig enz.

On komt, alleen met de zuiver ontkennende kracht, vóór adjektieven (zie over dit on het aangemerkte in § 33. 1.), als: onrein, onwijs, onnoozel (waarnevens noozel in onbruik is geraakt), ondeugend, onvermijdelijk, onguur (d. i. wild), dat afkomt van guur voor gehuur of gehier, het Hoogd. geheuer, dat is zacht, tam; onstuimig, dat is, onrustig, ruw: want het Oudd. gestüm, gestümig, beteekent zacht, stil.







Derde hoofdstuk. Over de trappen van vergelijking.




§ 96. Over de beteekenis en het gebruik der trappen van vergelijking.


I. Van eene vergelijking tusschen de hoedanigheid der


{==213==} {>>pagina-aanduiding<<}


voorwerpen is niet altijd de uitkomst, dat de hoedanigheid in eenig voorwerp in eene hoogere mate wordt aangetroffen: zij kan ook in gelijke mate, of in geringeren graad aanwezig zijn. Doch deze beide gevallen drukt de taal door vormwoorden (bijwoorden), niet gelijk het eerste geval (zie § 47. 4. 4).) door woordvormen uit. Is de hoedanigheid in gelijke mate voorhanden, zoo bedient men zich van de correlatieve bijwoorden zoo - als, even - als, even zoo - als: hij is soo groot, als gij; hij is even goed, als dapper. Is de hoedanigheid in een geringeren of wel in den betrekkelijk geringsten graad aanwezig, zoo bezigt men de bijwoorden minder en minst vóór den positief: hij is minder groot, dan zij; hij is de minst geleerde; hij is minder dapper, dan goed.

II. 1. Onze taal verwerpt in het praedikaat het gebruik van den comparatief met het bepalende lidwoord. Al is het getal der vergeleken voorwerpen slechts tot twee beperkt, altijd bezigen wij den superlatief, zoodra dit getal bepaald gedacht wordt (vergel. § 47. 4. 4).). Dus: hij is de grootste van deze twee, zoowel als: de grootste van deze vijf kinderen of van al die kinderen. Maar buiten het praedikaat kan de comparatief met het bepalend lidwoord gebruikt worden, wanneer twee bij elkander behoorende zaken tegen elkander worden overgezet. Zoo spreken wij van het hooger en lager onderwijs, de hooger hand, de betere zijde, het hooger- en lagerhuis; en rechter en linker zijn comparatieven van recht en link. Desgelijks bezigen wij de zegswijze: zijne meerderen of minderen, dat is de meerderen of minderen dan hij, en spreken wij van de ouderen of jongeren van jaren. Ouders en jongeren (leerlingen) zijn zelven comparatieven, die de waarde van substantieven hebben gekregen.

2. In geval dat twee hoedanigheden, aan een en hetzelsde voorwerp eigen, met elkander vergeleken worden, en de uitkomst is, dat de eene daaraan in hoogere mate dan de andere eigen is, bedienen wij ons van de omschrijving door middel van het bijwoord meer vóór dat adjektief, hetwelk de hoedanigheid,


{==214==} {>>pagina-aanduiding<<}


die het op de andere wint, te kennen geeft en het eerst genoemd wordt; doch geenszins van den comparatief van dat adjektief. Bij voorbeeld: hij is meer vlug, dan naarstig; niet: hij is vlugger, dan naarstig of naarstiger. Dus zegt Hooft verkeerd: schalkheit, die slimmer dan welgeaart oft vorstelijk was, voor: meer slim, en Bilderdijk: een zachte en teedre stem, gevoeliger voor 't harte, dan merkbaar voor het oor, in plaats van: meer gevoelig. Keert men het om en noemt men die hoedanigheid het eerst, welke in geringeren graad bij het voorwerp aanwezig is, zoo bezigt men het bijwoord minder, bij voorbeeld: deze tafel is minder breed dan lang; niet: is smaller, dan lang: wel kan men smaller in plaats van minder breed zeggen, doch slechts wanneer de breedte van twee voorwerpen vergeleken wordt, maar niet waar, zoo als hier, de breedte tegen over de lengte wordt gesteld.

III. 1. 1). Over het algemeen gesproken, kent onze taal den volstrekten (absoluten) superlatief niet, dat is: nimmer gebruiken wij een superlatief, die zich zou laten omschrijven door de bijwoorden zeer, buitengemeen enz en mitsdien geene vergelijking met andere voorwerpen zou veronderstellen. Dus komt ook de superlatief nimmer met het woordje een, noch, behalve in de toespraak (den vocatief), ontdaan van het lidwoord, voor. Alleen de superlatief best wordt absoluut gebruikt, vermits de eigenlijke positief van dit woord verloren is gegaan; aldus wanneer ik iemand een besten mensch noem, of van beste wijn spreek.

2). Ook de superlatieven der bijwoorden vorderen het artikel vóór zich, daar zij evenmin absoluut worden gebezigd. Evenwel laten sommige bijwoorden ten dezen aanzien eene uitzondering toe. Behalve het adverbiale best, als: gij hebt uw opstel best gemaakt, voor zeer goed; zegt men ook: ik ben hoogst gelukkig, dat is, niet: hooger dan de overigen, maar zeer hoog; desgelijks uiterst tevreden. Ook de bijwoordelijke uitdrukkingen ten hoogste, ten uiterste, hebben de waarde


{==215==} {>>pagina-aanduiding<<}


van volstrekte superlatieven gekregen, hoezeer zij eigenlijk, even als op het hoogst, op het zeerst, op het teederst, in het minst enz., eene vergelijking veronderstellen, wel niet tusschen de handelingen van verschillende subjekten, maar tusschen de verschillende graden of tijdstippen van de handeling van één en hetzelfde subjekt. Hij ontvangt hem het teederst vergelijkt de teederheid, waarmede de een hem ontvangt, met die, waarmede de ander hem ontvangt; hij ontvangt hem op het teederst bepaalt vergelijkenderwijze den graad van teederheid, waarvoor één persoon vatbaar is. Hoogstens, minstens, hebben bij het aannemen van den bijwoordelijken uitgang het artikel verloren, en jongstleden, laatstverloopen, naastgelegen, meestmogelijk zijn ten gevolge der samenstelling verkorte uitdrukkingen voor het jongst geleden, het naast gelegen enz.; dus is laatstleden donderdag, eigenlijk: den het laatst verleden donderdag.

2. Veelvuldig is in het gemeenzaam spreken het gebruik van den adverbialen superlatief in plaats van den superlatief des adjektiefs. Zoo zegt men wel: hij is het gelukkigst, voor: de gelukkigste; hij heeft het meeste lust in de studie, voor: den meesten of den grootsten lust. Intusschen beteekent hij is het gelukkigst niets anders dan: hij is in een gegeven tijdstip gelukkiger dan ooit, bij voorbeeld: hij is het gelukkigst, wanneer hij rustig kan arbeiden. Wanneer er derhalve vergelijking gemaakt wordt tusschen de hoedanigheid van een en hetzelfde voorwerp, in verschillende tijdstippen of van verschillende zijden beschouwd, alsdan is de adverbiale superlatief op zijne plaats; bestaat er vergelijking tusschen de hoedanigheid van het eene voorwerp en de hoedanigheid van het andere voorwerp, dan bezige men den superlatief des adjektiefs. Iets anders is het, wanneer men, bij voorbeeld, dus spreekt: deze stof is daartoe het geschiktst, hetwelk niet hetzelfde beduidt als de geschiktste. In den laatsten vorm staat het bijvoegelijk naamwoord attributief in het praedicaat; in den eersten staat het praedicatief: maar juist daarom is het


{==216==} {>>pagina-aanduiding<<}


dan ook beter te zeggen: deze stof is daartoe het meest geschikt (zie hieronder, IV. 3.).

IV. 1. Sommige qualitatieve adjektieven laten geene trappen van vergelijking toe. Het zijn de zoodanige, bij welke de beteekenis volstrekt en wiskundig bepaald is, gelijk bij ledig, gelijk, blind, stom, dood, bloedrood, gouden, ijzersterk, vierkant, viervoetig enz. Sommige dezer bijvoegelijke naamwoorden laten echter in eene verzwakte of eene overdrachtige opvatting de gradatie toe, als: dit glas is nog leéger, dan dat, wanneer ledig in de beteekenis van ten naastebij ledig genomen wordt; hij is nog blinder of stommer, dan zijn makker, waar blind en stom overdrachtig worden genomen. O keten, goudener dan 't fijnst gezuiverd goud (Bilderdijk, in het dichtst. de Echt).

2. De uitsluitend attributieve adjektieven (zie § 65. II. 2. 2).) sluiten allen de comparatie uit, omdat zij, van bijwoorden afcomstig, een punt in den tijd of zekere omstandigheid aanduiden.

3. Van sommige der uitsluitend praedicatieve adjektieven (zie § 65. II. 2. 1).) laat de beteekenis de gradatie toe; doch hun praedicatieve natuur, die de verbuiging uitsluit, welke de adjektieven in den superlatiefvorm niet missen kunnen, brengt te weeg, dat zij, bijaldien de graad der hoedanigheid moet worden aangewezen, omschrijvende bijwoorden behoeven. Dus: het is mij meer leed; hij is het meest benieuwd, niet: de benieuwdste noch de meest benieuwde; zij is met die gewoonte meer behept. Alzoo ook: meer beducht; zijner rede meer machtig, het meest machtig, niet: de machtigste; het is mij meer waard, niet: waarder, aangezien waard, in de beteekenis van eene geschatte waarde bezittende, uitsluitend praedicatief is. Zelfs de uitdrukking: ik heb hem liever, voor: ik bemin hevi meer, is niet onberispelijk; ten minste is zij dubbelzinnig, daar liever hier als de comparatief van gaarne kan worden opgevat: wil men dus den comparntief van lief, praedicatief gebruikt, uitdrukken, dan zegge men: ik heb hem weer lief.


{==217==} {>>pagina-aanduiding<<}


4. Deelwoorden kunnen slechts dan de vormen der comparatie aannemen, wanneer hun niet meer de beteekenis eener handeling, welke binnen eene bepaalde tijdruimte afloopt, eigen is, maar die eener blijvende hoedanigheid eigen is geworden. Dus kan men wel zeggen: een treffender bericht, het treffendst bericht, een innemender voorkomen, het geliefdste kind; maar niet: eene verdedigder stad, waarvoor men met behulp van bijwoorden zeggen moet: eene beter, de best verdedigde stad, gelijk ook: de best gelukte arbeid, de meest beduidende bewoordingen.

Wanneer een deelwoord niet alleen eene blijvende hoedanigheid beteekent, maar geheel gelijkbeduidend met eenig adjektief is geworden, mag men zelfs de vergelijkingsvormen niet door omschrijving uitdrukken. Treffend nu is zoo veel als aandoenlijk, innemend zoo veel als bevallig; alzoo is het beter te zeggen: een treffender bericht, dan een meer treffend bericht; het innemendste voorkomen, dan het meest innemend voorkomen. Daarentegen laat meer of meest geliefd zich zeer wel zeggen, even als meer en meest bemind.

V. De adjektieven, die van bijwoorden afgeleid, een punt in de ruimte aanduiden, zoo als: de voorste, de achterste, de bovenste, onderste, binnenste enz. hebben een superlatief-vorm. De reden hiervan schijnt in het relatieve van de door die adjektieven aangeduide verhoudingen gelegen te zijn, en daar het getal der voorwerpen, waarin zoodanige verhouding bestaat, als die adjektieven te kennen geven, altijd bepaald gedacht wordt, zoo nam men, overeenkomstig ons taaleigen (zie boven II. 1.), den vorm des superlatiefs, niet dien des comparatiefs, aan.

Aanm. Uiterste komt niet rechtstreeks van uit, maar van uiter, een vorm, die oorspronkelijk bestond nevens uiten, dat in buiten (be-uiten) overig is. Zoo bestond oudtijds nevens achter eene partikel achten, waarvan het oude bachten (d. i. be-achten), en nevens neder, (be-)neden. - Middelste komt niet af van het substantief middel, maar door letterverwisseling (§ 19. 3.) van het bijwoord midden; werkelijk zegt men ook middenste. Verg. § 104. 1. Aanm.

VI. 1. De verschillende graden zijn voor bepaling door middel van bijwoorden vatbaar, De positief wordt nader bepaald


{==218==} {>>pagina-aanduiding<<}


door zeer, heel (meer gemeenzaam dan zeer), hoogst, uiterst, bijzonder, al te, tamelijk vrij enz. De comparatief door nog, veel, weinig, eenigszins, verreweg, vrij, vrij wat; de superlatief door aller, dat met den superilatief aaneenge-koppeld wordt, door verre weg, op verre na enz.

Aanm. De bepaling van den comparatief door een herhalingstal: hij is viermaal rijker dan ik, is als minder juist af te keuren: dit moet zijn: hij is viermaal zoo rijk als ik.

2. Na den comparatief gebruikt men vóór het substantief, dat het voorwerp voorstelt, met hetwelk de vergelijking plaats heeft, het bijwoord dan: hij is grooter, dan zijn broeder. Voorheen, en nog in de spreektaal, gebruikte men achter den comparatief ook het voegwoordelijk bijwoord als.

Aanm. Dan werd, blijkens het gebruik van dit woord in het Gothisch (than), oorspronkelijk mede als voegwoordelijk bijwoord gebezigd, en beteekende in dit geval hetzelfde wat als beteekent.

3. In zekere gemeenzame zegswijzen bezigen wij den comparatief, zonder daarbij het voorwerp, waarmede de vergelijking plaats heeft, uit te drukken. Te weten, in de uitdrukkingen: dat is erger! dat is leelijker! nu nog mooier! Voorheen deed men zulks in uitroepen, die met wat aanvingen: Wat euvler God verdeelt de slaven hier en daer! (Vondel).





§ 70. Over de vorming van den comparatief en den superlatief.


1. De comparatief gaat uit op er; de superlatief op st. Deze beide uitgangen komen onmiddellijk achter den grondvorm des adjektiefs. Slechts bij de adjectieven, wier grondvorm op r eindigt, wordt tusschen dezen grondvorm en den uitgang van den comparatief eene d ingelascht (zie § 25. I. 2. 1).). De comparatief van na neemt als overgangsletter tusschen den stam en den uitgang eene d aan (zie ald. 1. 3).). - Daar de uitgang


{==219==} {>>pagina-aanduiding<<}


van den superlatief in een door t gevolgden sisklank bestaat, zoo verbiedt doorgaans de welluidendheid, ja, de verstaanbaarheid, den superlatief van de adjektieven, die op een sisklank eindigen, te gebruiken. Zoo is er geen hoorbaar onderscheid tusschen malste van mal, en malschte van malsch, zoodat men den superlatief van dit laatste woord dient te vermijden. Evenmin is het gebruik van den superlatief van valsch aan te bevelen. Maar de wijsste is in algemeen gebruik. Bilderdijk spreekt van wat de aarde hemelscht had.

Aanm. In den uitgang van den comparatief er is de r uit z ontstaan: vroeder is Goth. frôdôza; beter, batiza. Ook in den Latijnschen comporatiefuitgang ior (voor ios) is de s de kenmerkende letter (evenals in magis, cis). De Latijnsche uitgang toch, zoowel als de Gothische, beantwoordt aan den uitgang van den comparatief in het Sanskr.: îyas. Nevens dezen comparatief op îyas (welks sterken vorm îyâns wij in den Griekschen comparatiefvorm -ιων terugvinden), heeft het Sanskr. een anderen comparatief op taras (venwant met het Lat. trans, Fransch très, Ital. tra-), Gr. τερος, Lat. ter. Van dezen tweeden comparatiefvorm levert het Goth. en bijgevolg het Nederl. nog sporen, als ander (Goth. anthar), hinder, zonder, onder, achter. De t heeft in dit laatste woord haron oorsprong te danken aan de scherpte der ch: immers moest de Sanskr., Gr. en Lat. t in het Goth. th en bij ons d opleveren. - De uitgang van den superlatief st is in het Goth. ists: batists of batista, best (d. i. betst), Sanskr. ishtha, Gr. ιοτος. Nevens dezen uitgang heeft de superlatief in het Grieksch den uitgang τατος, het Sanskr. den uitgang tamas, dien wij terugvinden in de Lat. superlatieven: intimus, extimus, optimus, infimus (voor inftimus) enz. en in de Gothische: hinduma (Hoogd. hinterste), aftuma (achterste), innuma (voor induma, binnenste).

2. Eenige bijvoegelijke naamwoorden en bijwoorden zijn er, die, bij gemis van eigene vergelijkingstrappen, deze van zinverwante woorden ontleenen.

1). Goed mist de trappen van vergelijking; maar bezit daarvoor beter en best voor betst (zie § 24. I. 2. 3).), welke regelmatig afkomen van een positief bet of liever bat, die bij onze oude schrijvers als bijwoord voorkomt, doch nagenoeg altijd met de kracht van den comparatief.

Aanm. Tot den stam bat behoort het sutbst. baat, benevens het werkwoord baten en den klankverwisselenden vorm boeten (goed maken).

2). Ook kwaad ontleent zijne trappen van een ander woord, te weten van erg of arg: zij luiden dus erger en ergst. Kwader en kwaadst zijn evenwel niet geheel buiten gebruik, en


{==220==} {>>pagina-aanduiding<<}


verre van hetzelfde als erger en ergst te beleekenen: zij zien meer op het zedelijk karakter, even als slecht, terwijl erger en ergst het uitwendig verkeerde, verwarde en benarrende aanduiden.

3). Als graden van veel of menig dienen meer en meest, welke woorden eigenlijk grooter en grootst beteekenen, Meer is in onze taal onverbuigbaar en wordt dus slechts als bijwoord of als zelfstandig telwoord gebezigd; maar als adjektief verbuigbaar is de vorm meerder door verdubbeling van den uitgang des comparatiefs en de gewone inlassching eener euphonische d ontstaan.

4. Ook weinig kent in onze taal geene graden. Daarvoor bezigt men minder, met ingelaschte d voor minner, en minst, die eigenlijk kleiner en kleinst beteekenen en van min afkomen, hetwelk nog als bijwoord, doch met de kracht van een comparatief, overig is. Min als adjektief in den zin van onbeduidend, ook wel van laaghartig, schijnt op geen genoegzaam gezag te steunen.

Aanm. 1. Ten bewijze dat meer en meest eigenlijk grooter en grootst, minder en minst eigenlijk kleiner en kleinst beteekenen, kan deze plaats strekken: Hetwelk (mostaardzaad) wel het minste is onder al de zaden, maar wanneex het opgewassen is, dan is het het meeste van de moeskruiden (Math. 13, 32).


Aanm. 2. De trappen van weinig zijn niet geheel buiten gebruik: hoewel ik, u overvloedelijker beminnende, weiniger bemind worde (II Cor. 12, 15). Schoon iedere menschenlecftijd weinige groote Dichters ziet geboren worden, nog weiniger groote Redenaars mag zij aanschouwen (v. d. Palm).

5). Eerder geldt als comparatief van vroeg; doch met den superlatief eerst behoort het bij eer (Goth. air, vroeg), dat, even als eerder, slechts als bijwoord gebruikt wordt, en niet meer voor positief geldt, maar steeds in de beteekenis van den comparatief voorkomt. Eerst geldt voor een rangschikkend telwoord.

6). Het bijwoord gaarne heeft thans geene eigene trappen van vergelijking: zij worden vervangen door liever, het liefst. In de gemeenzame taal zegt men ook grager, graagst, van graag.


{==221==} {>>pagina-aanduiding<<}


7). Wel, dat als bijwoord het begrip uitdrukt van het adjectief goed, heeft, even als dit woord, tot trappen van vergelijking de vormen beter en best.

8). Zeer kent nog een superlatief: op het zeerst; voorheen ook een comparatief seerre (zeerer).

3. Adjektieven of adverbiën met bijwoorden of bijvoegelijke naamwoorden samengesteld nemen natuurlijk de uitgangen der graden achter het laatste lid der samenstelling, als: vrijmoediger (niet: vrijermoedig), boosaardigst, volkomener, veelvuldigst, enz. Dus ook goedkooper van het adjektief goedkoop: beter koop is de comparatief van de bijwoordelijke uitdrukking goê koop (vergel. § 45. III. 2. 2).). - Met bijwoorden samengestelde adjektieven, die van oorsprong deelwoorden zijn, kunnen (volgens § 69. IV. 4.) slechts dan achter het laatste lid de uitgangen der comparatie erlangen, wanneer zij volstrekt tot de beteekenis van een bijvoegelijk naamwoord zijn overgegaan. Dus hoogdravender (dat is gezwollener van stijl), welluidendst, welbespraakter (zoo veel als welsprekender), welgemaaktst; maar: hooger geplaatst, niet: hooggeplaatster. - De Decker geeft aan welgemoed den comparatief bet gemoet. Om het begrip van den comparatief des samengestelden bijwoords dikwijls uit te drukken, bedient men zich van meermalen, en voor den superlatief van het meest. - Het interjectionale bijwoord welkom, eindelijk, maakt, als adjektief gebruikt, den comparatief welkomer, maar in den superlatief meest welkom.








{==222==} {>>pagina-aanduiding<<}


Vierde hoofdstuk, Over de concretie of samenvoeging der bijvoegelijke met de zelfstandige naamwoorden.




§ 71.


1. Zoodra een attributief adjektief met een substantief vereenigd wordt, komt het, in de meeste gevallen, reeds in den nominatief, niet in den grondvorm voor, maar neemt in dien naamval eene e aan: een groote man, de groote man, de grootere vrouw, het grootste kind, goede vader.

1). Bij de toevoeging dezer e en der andere verbuigingsuitgangen (en, er) blijft de onvolkomen vokaal des adjektiefs onvolkomen, hetgeen door verdubbeling der konzonant vóór die uitgangen in het schrift wordt te kennen gegeven: glad, gladde; fel, felle; los, losse. Alleen bros maakt broze; grof, grove (zie § 8. 1. 2).). Achter de volkomen vokaal gaat vóór de vokaal van den uitgang de oorspronkelijk zachte sisklank en spirant, slechts op het eind des woord met s en f geschreven, weder in z en v over: grijs, grijze; doof, doove.

2). Sommige bijvoegelijke naamwoorden eindigen reeds in den grondvorm op e, bepaaldelijk zulke, die vóór deze e van den grondvorm eene d, voorafgegaan van een volkomen vokaal, bezitten: spade, moede, blode, blijde. Worden zulke adjektieven geapokopeerd (zie § 26. 2.), dan zijn zij ongeschikt om de e der samenvoeging (concretie) met het substantief aan te nemen; bij gevolg kunnen zij in dezen geapokopeerden vorm slechts in die gevallen gebruikt worden, waarin ook bij andere adjektieven deze e mag wegblijven; dus niet: de moê wandelaar, maar wel: een moê wandelaar; wel: een blij bericht, maar niet: eene blij tijding.


{==223==} {>>pagina-aanduiding<<}


2. In sommige gevallen mist het adjektief in het mannelijk en het onzijdig geslacht elken samenvoegingsuitgang. Alsdan staat het adjektief in den nominatief van den sterken vorm; terwijl het adjektief, wanneer het bij zijne attributieve verbinding met het substantief de e aanneemt, door den zwakken vorm is gekenmerkt. Aidus heeft in: een groot man, het moedig paard, een lief kind, het adjektief den sterken; in: een groote man, het moedige paard, den zwakken vorm. In het vrouwelijk geslacht hestaat er geen verschil meer tusschen den zwakken en den sterken vorm, aangezien beide thans op eene toonlooze e uitgaan.

Oorspronkelijk komt de sterke vorm des adjektiefs daar te pas, waar de hoedanigheid eerst uitdrukkelijk aan het voorwerp wordt toegekend; maar de zwakke vorm daar, waar het bezit der hoedanigheid als eene bekende zaak van het voorwerp vermeld wordt. Met dezen grondregel is het tegenwoordig gebruik nog in overeenstemming.

1). Achter het lidwoord de en de adjektieve voornaamwoorden deze, die, gene enz., wordt de hoedanigheid doorgaans in het voorwerp begrepen, zonder dat zij daaraan eerst uitdrukkelijk wordt toegekend, daar die woordjes veronderstellen, dat er van een in zijnen aard en hoedanigheden bekend, van een vroeger genoemd voorwerp sprake is. Deswegens wordt in het mannelijk geslacht achter de, deze enz. altijd de zwakke vorm des adjektiefs aangewend: de groote man (nooit: de groot man), deze goede herder, die sterke soldaat, gene goede vader. Doch in het onzijdig geslacht kan achter het, lidwoord (het) en die andere woorden nog zoowel de sterke als de zwakke vorm worden gebezigd: het moedig paard, en het moedige paard. Dit laatste ziet op een te voren genoemd of anderszins bekend paard; het eerste schrijft uitdrukkelijk de hoedanigheid moed aan een enkel paard of aan het gansche geslacht paard toe. Hetzelfde verschil van beteekenis ligt ten grondslag aan andere uitdrukkingen, waarin het adjectief vóór een onzijdig zelfstandig naamwoord beurte-
{==224==} {>>pagina-aanduiding<<}
lings in den zwakken en den sterken vorm voorkomt. Bij voorbeeld, zeg ik: het lief kind, mijn lief kind, zoo valt de nadruk noodwendig op lief, omdat ik alsdan de hoedanigheid eerst uitdrukkelijk aan het kind toeschrijf; niet desgelijks in: het lieve kind of mijn lieve kind. Het Hollandsche volk beteekent de Hollandsche natie in tegenoverstelling van andere volken; het Hollandsch volk doet aan die klassen der natie denken, waarin het Hollandsche volkskarakter zich duidelijk vertoont, vermits men in dezen sterken vorm het attribuut Hollandsch als eene zedelijk kenmerkende hoedanigheid aan het begrip volk uitdrukkelijk toekent. Spreek ik van uw oud huis, zoo noem ik uw huis oud, maar van uw oude huis, zoo gewaag ik van uw voormalige huis in tegenoverstelling van het nieuwe.

2). Bij de aanwending van het zoogenaamde lidwoord een, het ontkennende telwoord geen en de onbepaalde telwoorden menig, eenig, ieder, elk, zeker, alle (enkelvoud collektief) en veel (onzijdig enkelvoud), die alle onbepaald laten, welk individu bedoeld wordt, heeft het geval plaats, dat het voorwerp nog niet bekend was en bijgevolg zijne hoedanigheden evenmin bekend waren: alzoo worden deze hoedanigheden alsdan aan het voorwerp eerst uitdrukkelijk toegekend. Dit is de reden, dat men voor het onzijdig geslacht tot regel heeft aangenomen, wanneer die woordjes of geenerlei bepalend woord vóór het adjektief komt, alleen den sterken vorm te bezigen: een goed kind (nooit: een goede kind), menig sterk paard, eenig gereed geld, ieder Engelsch boek, elk behoeftig kind, zeker gunstig bericht, alle verstandig onderwijs, veel helder water, goed water. Maar in het mannelijk geslacht vermag men in bepaalde gevallen achter dezelfde woordjes zoowel den zwakken als den sterken vorm te bezigen.

a. Vóór qualitatieve of qualitatief gebruikte substantieven (zie § 48. I. 2. 1).) staat het adjektief achter die onbepaald aanwijzende woorden (met uitzondering van veel) in den sterten vorm, in geval dit adjektief den persoon kenmerkt in zijne


{==225==} {>>pagina-aanduiding<<}


door het substantief uitgedrukte hoedanigheid; doch in den zwakken, indien de eigenschap den persoon in het algemeen en niet bepaaldelijk in die hoedanigheid betreft. Dus is een goed koning, een man, die als koning goed is; doch een goede koning, een koning, die goed van aard is: een groot man, een die als man (wegens zijn karakter en daden) groot is; een groote man, een man, die groot van gestalte is: een sterk looper, iemand, die als looper sterk is, die sterk loopt; een sterke looper, een looper, die sterk is: een goed vriend, iemand, die ons een goed vriend is; een goede vriend, een goede man, die onze vriend is: een eenvoudig bnrger, iemand, die niets meer is, dan een burger; een eenvoudige burger, een burger, die eenvoudig van zeden is: een onwillig overtreder, een die tegen zijnen wil overtreedt; een onwillige boosdoener, een boosdoener, die onwillig is: een eerwaardig grijsaard, een wiens grijsheid eerbied inboezemt; een eerwaardige grijsuard; een grijsaard, die eerwaardig is: een waardig zoon van zulk een vader, een, die wegens zijne deugden of ondeugden zijnen vader waardig is; een waardige zoon, een zoon, die zedelijke waarde heeft.

Krijgt een substantief een adjektief vóór zich, hetwelk wel den persoon in zijne bepaalde hoedanigheid kenschetst, maar eene hoedanigheid te kennen geeft, die aan den persoon niet uitdrukkelijk behoefde toegekend te worden, omdat zij in hem van zelve voorondersteld wordt, dan kan dit adjektief alleen in den zwakken vorm voorkomen; dus: een kwade schelm (nooit: een kwaad schelm), een erge dief, een wreede Nero, een lastige zot.

b. De adjektieven op sch, die een landaard aanduiden, kunnen achter een enz. ook in den sterken vorm voorkomen, aangezien de bijzonderheid, dat iemand tot deze of gene natie behoort, eene bloote toevalligheid is, die nimmer in den persoon begrepen kan worden. Alzoo: een Fransch geleerde, een Vlaamsch schilder, zoowel als een Fransche geleerde,


{==226==} {>>pagina-aanduiding<<}


een Vlaamsche schilder. Echter zegt men nimmer een Vlaamsch boer, een Turksch slaaf, waar het gebruik, wellicht door een begrip van welluidendheid geleid, de weglating der e verbiedt.

c. Vóór de woorden man, mensch en de persoonsnamen op ling kan men achter een enz. den sterken vorm van het adjektief bezigen, al worden zij volstrekt niet qualitatief gebruikt. Dus: een blind man, een edel, jongeling, een bevallig vreemdeling. In een blinde man is man een bloot toevoegsel: een blinde zou volstaan; en het adjektief heeft aldus zelf de waarde van een qualitatief substantief (zie beneden 4).); een blind man, daarentegen, is een man, aan wien de hoedanigheid blind eerst uitdrukkelijk wordt toegekend. Een luie jongeling is desgelijks zooveel als een jonge luiaard. Een edel jongeling is een jongeling, aan wien de eigenschap edel toegekend wordt; een edele jongeling is zooveel gezegd als een edelaardige (mensch), van wien de bijzonderheid, dat hij nog jong is, mede vermeld wordt.

3). Bij het aanspreken van personen (in den vocatief) gebruikt men het adjektief doorgaans in den zwakken vorm: hier toch ontbreekt het bepalend woord om geene andere reden, dan omdat de tegenwoordigheid van den aangesproken persoon hem bepaald genoeg aanwijst: edele vriend, weledele Heer, blinde man. Ook wanneer een mannelijke stofnaam door een adjektief zonder artikel wordt voorafgegaan, heeft dit adjektief den zwakken vorm: goede wijn, daar ook hier het bepalend artikel sléchts deswegens ontbreekt, omdat, gelijk van zelf spreekt, niet zekere soort of hoeveelheid van goeden wijn, maar bepaaldelijk alle goede wijn bedoeld wordt. In vrij wijn duidt het adjektief niet de hoedanigheid van den wijn aan, maar de voorwaarde, waarop hij te krijgen is; alzoo is in deze uitdrukking het woord vrij bijwoordelijk of praedicatief op te vatten.

4). Bijvoegelijke naamwoorden, als qualitatieve substantieven gebruikt, bezitten altijd den zwakken vorm (verg. § 59. 1. 1).): hier toch wordt de hoedanigheid niet eerst uitdrukke-
{==227==} {>>pagina-aanduiding<<}
lijk aan het voorwerp toegekend, na daarvan aanvankelijk afgescheiden gedacht te zijn, maar maakt zij deszelfs wezen zelvé uit. Dus: een geleerde, een arme, een doode, een verstandige, een wijze, het goede, het kwade. Evenwel zegt men: een zot, een dwaas, een gek: dit toch zijn niet zoo zeer tot substantieven verheven adjektieven, als veeleer woorden, die, hoezeer oorspronkelijk adjektieven, in den sterken vorm tot werkelijke substantieven geworden zijn. Zoo zijn mensch, heer, nar, oorspronkelijk mede adjektieven, maar thans niet te min uitsluitend substantieven. Eveneens zijn het wit (de witte kleur) enz., het schoon (de schoonheid), het goed en kwaad (het afgetrokken begrip dezer hoedanigheden) substantieven, maar het witte, het schoone en goede (dat wat wit, dat schoon en goed is) zelfstandig gebruikte adjektieven.

5). De tegenwoordige deelwoorden konnen nagenoeg altijd in den zwakken vorm voor. Terwijl de adjektieven, wanneer zij praedicatief gebruikt worden, altijd in den sterken vorm staan, en zelfs het vrouwelijke adjektief, zoo gebezigd, zijnen uitgang (e) verliest, zoodat het adjektief, als het praedicatief optreedt, met recht gezegd kan worden onverbogen te blijven (zie § 65. II. 1.), behouden, daarentegen, die deelwoorden veelal de e, wanneer zij praedicatief voorkomen: telt een werkwoord in den infinitief slechts ééne lettergreep, dan mag zelfs deze e niet weggelaten worden; bij voorbeeld: hij is beterende; mijn doel bereikt hebbende, verlang ik niets meer; gelukkig zijnde (nimmer: zijnd), verlang ik niet nog gelukkiger te worden; nog half slapende, trad hij binnen. Slechts wanneer zulk een deelwoord werkelijk tot adjektief is geworden, verliest het, praedicatief gebruikt, den zwakken uitgang: het kind is zeer innemend; deze tijding is bijzonder treffend. Attributief gebruikt volgt het tegenwoordig deelwoord thans de regelen, die er omtrent het gebruik van den sterken of den zwakken vorm voor de adjektieven bestaan. Slechts valt hier op te merken, dat het tegenwoordig deelwoord, wanneer men het de e des zwakken vorms laat behou-
{==228==} {>>pagina-aanduiding<<}
den, beter den aard en de kracht eens deelwoords bewaart. Vandaar dat men aan een tegenwoordig deelwoord, waar het deze e ontbeert en als adjektief kan opgevat worden, de kracht eens adjektiefs toekent. Bij voorb.: het leerend kind schrijft aan het kind de daad van leeren toe als een doorgaand bedrijf; het leerende kind schrijft eene in een bepaalden tijd vallende daad aan het kind toe, en beteekent het kind, dat nu leert of toen leerde.

6). De rangschikkende telwoorden staan altijd, zelfs in het onzijdig geslacht, in den zwakken vorm: elke tiende man, het twintigste boek. Ook zijn deze telwoorden eigenlijk superlatieven, en bij deze, als noodwendig door het bepalend lidwoord of zoodanige voornaamwoorden, die een bekend voorwerp aanwijzen, voorafgegaan, heerscht de zwakke vorm. Alleen eerste, dat meer de natuur van éen qualitatief adjektief heeft, daar het niet van een grondgetal afkomt, maar de superlatief is van het adjektief eer, zie § 70. 2. 5), kan in het onzijdig geslacht de e ontberen: mijn eerst gevoel.







Vijfde hoofdstuk. Over de verbuiging der bijvoegelijke naamwoorden.




§ 72.


1. De naamvalsverbuiging der adjektieven is of sterk of zwak.

1). Tot voorbeeld der sterke verbuiging kiezen wij het bijvoegelijk bezittelijk voornaamwoord mijn:


{==229==} {>>pagina-aanduiding<<}


Enkelvoud,	Meervoud,
	Mannelijk.	Vrouwelijk.	Onzijdig.	In alle geslachten.
Nomin.	mijn,	mijne,	mijn,	mijne,
Genit.	mijns,	mijner,	mijns,	mijner,
Datief,	mijnen,	mijner,	mijnen,	mijnen,
Accus.	mijnen.	mijne.	mijn.	mijne.


2). Tot voorbeeld der zwakke verbuiging, het adjektief goed, met het lidwoord en een substantief vereenigd, aangezien de adjektieven volledig slechts in vereeniging met een door het artikel bepaald substantief dus verbogen worden:

Enkelvoud,
	Mannelijk.	Vrouwelijk.	Onzijdig.
Nomin.	De goede man,	De goede vrouw,	Het goede kind,
Genit.	Des goeden mans,	Der goede vrouw,	Des goeden kinds,
Datief,	Den goeden man (voor: manne),	Der goede vrouw,	Den goeden kinde (verouderd),
Accus.	Den goeden man.	De goede vrouw.	Het goede kind.


Meervoud (in alle geslachten gelijk),
Nomin.	De goede mannen,
Genit.	Der goede mannen,
Datief,	Den goeden mannen,
Accus.	De goede mannen.


Aanm. Blijkens dit voorbeeld is de n, het kenmerk der zwakke verbuiging, in den genitief, datief en accusatief vrouwelijk enkelvoud, alsmede in den nominatief, genitief en accusatief meervoud afgesleten.

De datief meervoud vrouwelijk, die eigenlijk gelijk is aan den vorm van dezen naamval in het mannelijk en onzijdig geslacht, bij voorbeeld: Wee den bevruchten en zoogenden vrouwen. Den bloemen 't leven schenkt, nog in heur' knop verborgen (Bilderdijk), wordt meestal door omschrijving uitgedrukt, als: kinderen zijn aan goede moeders eerbied en liefde schuldig. Veelal laat men dan het voorzetsel weg, zonder daarom den vorm van den accusatief, door het voorzetsel gevorderd, in den vorm des datiefs te veranderen: kinderen zijn goede moeders eerbied en liefde schuldig.

Aanm. 1. Sommige auteurs meenen, dat de dat. meerv. vrouwel. op er kan uitgaan: Der kudden geeft gij ruime heiden (Evang. Gez. 164). Ja, in het


{==230==} {>>pagina-aanduiding<<}


eind der vorige eeuw moest der, dezer, wel eens voor datief meerv. onzijd gelden: dat het der Leden der Souverainiteit vrij staat enz. Omstreeks den zelfden tijd was der voor den genit. enkelv. mannel. niet ongewoon. Doch dit zijn staaltjes van gemis aan kennis of aan ontzag voor de ware regels der taal.


Aanm. 2. Tot voorbeeld der sterke verbuiging hebben wij een bijvoegelijk voornaamwoord moeten kiezen, omdat de qualitatieve adjektieven niet meer sterk verbogen worden. Komt zoodanig adjektief met een verbogen bepalend woord vóór het zelfstandig naamwoord, zoo wordt het thans altijd zwak verbogen; wordt het met zijn substantief door geenerlei bepalend woord voorafgegaan, zoo worden de genitief en de datief enkelvoud door voorzetsels, die dan den accusatief regeeren, omschreven, en men zegt van goeden wijn, aan goeden wijn, in plaats van goedes wijns, goeden wijne; desgelijks in het meervoud: van goede menschen, voor: goeder menschen. Maar de datief meervoud is ook zonder omschrijving in gebruik: geef dapperen mannen de eer, die hun toekomt. Slechts in enkele uitdrukkingen komt de genitief van een attributief adjektief, door geen determinatief bepaald, zonder omschrijving voor; doch dan eindigt deze naamval op de zwakke n, niet op s: vol zoeten wijns. Bijwoordelijke uitdrukkingen alleen bewaren de voorbeelden van sterk verbogen adjektieven; in den genitief enkelvoud mannelijk en onzijdig: goeds-moeds, blootshoofds, en in den genitief enkelvoud vrouwelijk: onverrichterzake, gelukkigerwijze; in den datief enkelv. onzijdig: van goeden huize, van koninklijken bloede, en in den datief enkelv. vrouwelijk, van goeder hand, ter goeder ure.

2. Wanneer een adjektief zonder substantief in de rede voorkomt, dan wordt of het adjektief zelfstandig gebruikt, of bij het adjektief moet een vroeger genoemd substantief in de gedachte ingevuld worden. In dit laatste geval heeft de weglating van het substantief geenerlei invloed op de verbuiging.

1). a. Wordt het adjektief als een zelfstandig naamwoord van het mannelijk geslacht gebruikt, dan neemt het de verbuiging van zulk een substantief aan, met den zwakken genitief in het enkelvoud. Alzoo verbuige men dan:

Enkelvoud,
Nomin.	De blinde,
Genit.	Des blinden,
Datief,	Den blinde,
Accus.	Den blinde.


Het meervoud heeft in alle naamvallen de n.

De bijvoegelijke telwoorden vele, sommige, alle, beide enz. laten ook dan, wanneer zij zelfstandig gebruikt worden, den sterken genitief meervoud toe: deze genitief staat alsdari bij


{==231==} {>>pagina-aanduiding<<}


voorkeur vóór het naamwoord, van hetwelk hij afhangt: veler gevoelen, sommiger meening, aller vreugd, beider geluk.

b. Een bijvoegelijk naamwoord, als zelfstandig naamwoord van het vrouwelijk geslacht gebruikt, heeft in het enkelvoud, evenals elk zelfstandig naamwoord van dit geslacht (met uitzondering der persoonsnamen) geene verbuiging. In het meervoud eindigt het op en: enkelvoud: de, der, der, de schoone; meervoud: de, der, den, de schoonen.

c. Een bijvoegelijk naamwoord, als zelfstandig naamwoord van het onzijdig geslacht gebruikt, heeft in den nominatief en den accusatief den zwakken vorm (zie § 71. 2. 4).): het schoone en goede. Zulk een onzijdig zelfstandig gebruikt bijvoegelijk naamwoord mist den genitief en den datief, welke naamvallen dus door omschrijving worden uitgedrukt. van het schoone en goede, aan het schoone en goede. Alleen achter iets, niets, wat en hetgeen, en in enkele zegswijzen achter iemand en niemand kan een onzijdig adjektief, zelfstandig gebruikt, in den onomschreven genitief staan, die dan het lidwoord mist en den sterken vorm heeft: iets lekkers, niets goeds, wat groots, hetgeen hij edels gedaan heeft, iemand anders, niemand vreemds. Eindigt het adjektief op een sisklank, zoo verwaarloost men den uitgang des genitiefs: iets frisch, iets heidensch, niets dagelijksch. Zulke zelfstandig gebruikte adjektieven missen het meervoud, daar zij een abstrakt begrip te kennen geven.

2). Slechts dan wanneer het begrip des voorwerps in het adjektief zelve vervat is, kan men het bijvoegelijk naamwoord zelfstandig gebruikt achten. Alleen dan derhalve, wanneer een mannelijk of vrouwelijk adjektief de waarde heeft van een qualitatieven soortnaam, heeft zulk een adjektief de verbuiging van een substantief, met den uitgang der zwakke verbuiging slechts in den genitief, en de n, het kenmerk van het meervoud bij de substantieven, in dit getal. Zoo zegge men dan: Hij bewees den edelen zijne hulde; hij zag den edelen met eer-bied aan, bijaldien men een te voren genoemden bepaalden


{==232==} {>>pagina-aanduiding<<}


persoon op het oog heeft; maar: zulk een einde voegt den edele (den edelman); God beschermt den vrome. En in het meervoud: de edelen, de grooten des lands; maar: hier hebt gij schoenen van verschillende maat; ik geef de voorkeur aan de groote, waarbij men schoenen denkt; even zoo: zie daar verschillend gekleurde handschoenen, verkiest gij de groene of de zwarte? Groenen, daarentegen, zijn personen, die in eenig gilde nog niet zijn ingewijd, en zwarten beteekent negers. Bijvoegelijke telwoorden en voornaamwoorden worden als zelfstandig gebruikt aangemerkt en nemen dus (met uitzondering van die, dat eene eigenaardige verbuiging heeft) de n in het meervoud aan, wanneer zij het begrip personen of lieden stilzwijgend in zich bevatten, of op genoemde personen dus verwijzen, dat zij alle met den persoonsnaam bedoelde personen zonder onderscheid insluiten. Bij voorbeeld: Dezen zijn van dit, genen van een ander gevoelen; hij bemint de zijnen; sommigen zijn van oordeel; velen hebben de gewoonte enz. Maar: sommige der edelen. In deze streek houden zich de vreemdelingen bij voorkeur op; ik zag er reeds vele. Daarentegen in een samenhang als deze: de Grieken, zoowel als de Romeinen, hebben eene groote rol in de geschiedenis gespeeld; de eersten enz., zegge men de eersten, omdat dit woord op alle bedoelde Grieken zonder onderscheid ziet; zeide men hier de eerste, zoo zouden de substantieven Grieken en Romeinen er in de gedachte bij herhaald moeten worden, en men zou bepaaldelijk de eerste Grieken en Romeinen tegen de laatste schijnen over te stellen.

3. Onverbogen blijft het adjektief:

1). Als het lidwoord een tusschen het adjektief en het substantief te staan komt, hetgeen achter de bijwoorden hoe, zoo, even en te mag geschieden: zoo eerlijk eene vrouw, even zwaar een last, te moeielijk eene taak.

2). In den accusatief van het mannelijk geslacht, wanneer in de hoven vermelde gevallen (§ 71. 2. 2).) ook in den nominatief de sterke vorm moet gebezigd worden. Dus: ik heb daar


{==233==} {>>pagina-aanduiding<<}


een bekwaam schilder leeren kennen; men kan niet anders van zulk een goed vorst verwachten, enz.

3). Welluidenheidshalve mogen onverbogen blijven de comparatieven, alsmede de adjektieven en deelwoorden op en; aldus: zijne nagelaten gedichten, open brieven, nog grooter roem behalen, een verhevener bestemming. Om dezelfde reden mag men het woordje een in die vormen, waar de verbuiging de toevoeging van en zou vorderen, of zelfs dan, wanneer de uitgang in eene enkele e zou bestaan, onverbogen laten.

4. Onverbuigbaar zijn:

1). De stoffelijke adjektieven op en: gouden uurwerken, de zilveren lepel, eene hoornen huid.

2). De landsmansnamen op er, als adjektieven gebruikt. Inderdaad is het bijvoegelijk gebruik van zulke naamwoorden slechts schijnbaar: zij behouden hunne natuur van substantieven en vormen eene samenkoppeling met het volgende substantief. Bij voorbeeld: Amsterdammer schippers, den Harlinger beurtman, Nürnberger waren.

3). Ook de adjektieven rechter en linker vormen eenigermate eene samenkoppeling met het volgende substantief en blijven daarom thans onverbogen: hij heeft zijn rechter voet verstuikt; de linker hand.

4). De telwoorden op lei en hande zijn onverbuigbaar, omdat zij, hoezeer als adjektieven behandeld, eigenlijk bijwoordelijke uitdrukkingen zijn, bestaande uit een telwoord en het substantief lei of hande in den genitief vrouwelijk enkelvoud (zie § 36. 5.).








{==234==} {>>pagina-aanduiding<<}


Derde afdeeling. Over het voornaamwoord.


Eerste hoofdstuk. Over de soorten des voornaamwoords in het algemeen.




§ 73.


I. Voornaamwoorden zijn woorden, die voorwerpen aanwijzen met onderscheiding van de plaats, die zij in de ruimte innemen (zie § 46. 3.).

II. 1. Men onderscheidt de volgende soorten van voornaamw.:

1). Persoonlijke. De voornaamwoorden, die dezen naam dragen, worden in drie ondersoorten verdeeld: a. zij wijzen het voorwerp aan, dat zich in het middelpunt der ruimte bevindt, mitsdien den denkenden of sprekenden persoon zelven: het voornaamwoord van den eersten persoon enkelvoud; b. of zij wijzen één of meer voorwerpen aan, die zich in een of meer punten buiten het middelpunt bevinden; het voornaamwoord van den derden persoon; c. of zij vooronderstellen eene verbinding van den spreker met een of meer personen buiten hem, en wel a) deels dus, dat de spreker één of meer personen buiten hem tegen zich overstelt: het voornaamwoord van den tweeden persoon, b) deels dus, dat hij één of meer personen, als het ware, met zich in het middelpunt begrijpt: het voornaamw. van den eersten pers. meervoud.

2). Bezittelijke. Dit zijn voornaamwoorden, die aanduiden, of eenig ding aan den eersten, aan den tweeden, of aan den derden persoon toekomt.


{==235==} {>>pagina-aanduiding<<}


3). Aanwijzende. Dit zijn voornaamwoorden, die door verschillende vormen te kennen geven, of de voorwerpen zich al of niet in de nabijheid van den spreker bevinden.

4). Bepalende. Dit zijn vnw., die op een nevensgaanden of in de gedachte aan te vullen afhankelijken zin verwijzen.

5). Onbepaalde. Zoo noemt men zekere zelfstand. naamwoorden, die het karakter van voornaamwoorden gekregen hebben.

6). Vragende. Dit zijn voornaamwoorden, welke te kennen geven, dat eenige persoon of zaak, of wel deze of gene bijzonderheid betreffende eenigen persoon of zaak den spreker onbekend is en hij dienaangaande opheldering verlangt.

7). Betrekkelijke. Dit zijn vnw., welke dienen om een bepalenden zin met een substantief te verbinden (zie § 46. 8.).

2. Voorts worden de voornaamwoorden onderscheiden in zelfstandige en bijvoegelijke voornaamwoorden (§ 46. 3. § 65. I.). Alleen de persoonl. voornw., de onbepaalde vnw., van de bepalende voornw. degene, en van de vragende wie en wat zijn uitsluitend zelfstandig. De overige worden alle bijvoegelijk bij zelfstandige naamwoorden gebezigd.







Tweede hoofdstuk. Over de soorten des voornaamwoords in het bijzonder en over de verbuiging der voornaamwoorden.




§ 74. Over de persoonlijke voornaamwoorden.


1. Deze voornaamwoorden worden dus verbogen:

1e Persoon.	2e Pers.	3e Persoon.


Enkelvoud:
		mannel.	vrouwel.	onzijd.
Nomin.	ik,	hij,	zij of ze,	het,
Genit.	mijner of mijns,	zijner of zijns,	harer of haars,	
Datief,	mij of me,	hem,	haar,	
Accus.	mij of me.	hem.	haar of ze.	het.



{==236==} {>>pagina-aanduiding<<}


1e Persoon.	2e Pers.	3e Persoon.


Meervoud:
Nom.	wij of we,	gij of ge,	zij of ze,	zij of ze,	zij of ze,
Gen.	onzer of ons,	uwer of uws,	hunner of huns,	harer of haars,	
Dat.	ons,	u,	hun,	haar,	
Acc.	ons.	u.	hen of ze.	haar of ze.	ze.


De datief en de accusatief van het persoonlijk voornaamwoord van den derden persoon bezitten bovendien gezamenlijk den terugwerkenden vorm zich, die dan gebruikt wordt, wanneer het onderwerp der rede zelf, hetzij als in de handeling betrokken, hetzij als het voorwerp der handeling wordt voorgesteld. Deze vorm zich dient zoowel voor het mannelijk als voor het vrouwelijk geslacht, en tevens zoowel voor het enkel- als voor het meervoud.

Aanm. Zich is het Goth. sik, eigenlijk alleen accusatief van den reflexieven genitief seina (sui): de datief is: sis. Zich is een Opperduitsche vorm: onze tongval zou zik vorderen. Opmerkelijk is het, dat dit terugwerkend voornaamwoord, hetwelk ook in het Oudnederduitsch bestond, maar in het Angels. evenmin als in het Engelsch, en dat zich zeer schaarsch in het Middennederlandsch vertoont, in het later Nieuwnederl., ten minste in de schrijftaal, in algemeen gebruik is gekomen. Vroeger en nog in den Statenbijbel bezigde men gemeenlijk het gewone persoonl. voornaamwoord van den derden pers. ook in den terugwerkenden zin. In zekere Mnl. preêken (uitgegeven in Haupts Zeitschr. II, bl. 352, 356 enz.) komt zich meermalen voor; in der Minnen Loep, die overvloeit van Germanismen, een enkel maal (IV, v. 1686). Marnix en Spiegel gebruiken zich; doch Coornhert en R. Visscher niet. Cats wendt het slechts in enkele gevallen aan. De Tweespraak van de Nederd. Letterk. verlangt zich ingevoerd te zien. De Statenbijbel wendt het slechts zeer zelden aan; bij voorb. in deze plaats (Marc. VIII, 32): ende Petrus hem tot zich genomen hebbende, om het dubbelzinnig klinkende hem tot hem te vermijden; straks daarna (v. 33) is het weder: maer hij hem omkeerende.

1). De persoonlijke voornaamwoorden van den eersten en den tweeden, dat is, den sprekenden en den aangesproken persoon, hebben geene verschillende vormen voor de geslachten. De zinnelijke tegenwoordigheid toch van den spreker, zoowel als van den aangesprokene, maakt het geslacht des persoons genoegzaam kenbaar.

2). De genitieven van al deze voornaamwoorden in het enkelen meervoud bezitten den vorm van bezittelijke voornaamwoorden in den genitief vrouwelijk. Daarnevens bestaan de manne-
{==237==} {>>pagina-aanduiding<<}
lijke vormen: mijns, ons (voor onzes), uws, zijns, haars, huns, die nog slechts voorkomen in samenkoppeling met gelijke (als mijnsgelijke, zijnsgelijke), of met het voorzetsel om - wil, gevolgd door den genitief zelfs, in terugwerkenden zin, bij voorb.: om mijns zelfs wil, om ons zelfs wil, onderscheiden van om mijnent-, om onzentwil, dat niet terugwerkend is. Buitendien treft men enkele dier vormen nog in uitdrukkingen aan, uit vroeger tijdperk bewaard, bij voorb.: mijns of zijns niet waardig, uws zelfs zaligheid, voor uw eigen zaligheid.

3). Het persoonl. voornaamwoord van den tweeden persoon enkelvoud, dat sedert de eerste helft der zeventiende eeuw geheel in onbruik is geraakt, luidde: du, genit. dijns of diner (dijner), dat. en accus. di of dij. De reden van het verdwijnen van dit voornaamwoord is daarin te zoeken, dat men de aanwending van den meervoudsvorm van den tweeden persoon bij het aanspreken van een enkel persoon door de beleefdheid gevorderd achtte. - Nevens gij bestaat de vorm jij of je, in den dat. en accus. jou of je. Deze vormen (jij en jou) worden alleen in de gemeenzame taal en wel uitsluitend bij het aanspreken van een enkel persoon gebezigd: alzoo vervangen zij thans het verloren du en dij. In het meervoud gebruikt men in de gemeenzame reden juili, door klankomzetting ontstaan uit jijlui, d. i., gijlieden. Dit gijlieden heeft in den genit. ulieder (voor uwerlieden), welke genitief alleen vóór het woord gebruikt wordt, waarvan hij afhangt; in den datief en accus. ulieden. Gijlieden is benevens de gemeene vormen wijlui, zijlui en haarlui (zie beneden, 5). Aanm. 1.) in gebruik gebleven, terwijl de toevoeging van het substantief lieden achter de overige meervoudvormen der persoonlijke voornaamw. in onbruik is geraakt. - Gij is in het Hollandsch in de spreektaal geheel buitengesloten. In beschaafde kringen, wanneer men het woord richt tot iemand, met wien men niet op vertrouwelijken voet verkeert, of in het algemeen tot iemand van meer leeftijd, bezigt men u, dat het werkwoord in den 3den persoon enkelv. vordert: u is,


{==238==} {>>pagina-aanduiding<<}


u heeft enz. Dit u toch staat voor uwe, namelijk edelheid (nog hoort men soms UE, en in den genitief uws hoed, d. i. Uw Edelheids hoed). Strikt genomen, moet men dan ook zeggen: geev' u zich de moeite niet! Hoe het zij, tot meer personen laat zich dit u in den nominatief niet gebruiken: wanneer men tot meer personen in de dagelijksche samenleving het woord voert, dient men hen in den derden persoon met den titel de Heeren, de Dames of dergel. aan te spreken.

Aanm. Vooral sedert het midden der 15de eeuw begint gij (gi, ghi) bij het aanspreken van éénen persoon in gebruik te komen. In de 16de eeuw raakt du meer en meer in onbruik, zoodat de vertalers van den zoogenaamden bijbel van deux aes (eerste uitg. 1562) het in de Voorrede wat nieuws noemen, dat zij du gebruiken. In eene volgende uitgave (1565) hebben zij van dit gebruik afgezien, en gij wordt gebezigd voor 't enkelvoud, gijlieden voor het meerv. Marnix vond du gepaster, bepaaldelijk als de mensch tot God spreekt. De Tweespraak keurt gij voor du af, maar zegt de gewoonte niet te kunnen keeren. De Statenbijbel verbande du geheel.

4). In plaats van haar (datief en accus. van het persoonlijk voornaamwoord van den derden persoon vrouwelijk) gebruiken dichters en redenaars den vorm heur, waar zij een veelvuldig voorkomen van den klank a willen vermijden.

Aanm. Hem in den accus. staat voor hen (Goth. ina). De datief meerv. was oudtijds hem (Goth. im), zoowel als de datief enkelv. (Goth. imma). Hun is eene verbastering van het oude hem. Dit hun (hem of hen) werd tot een bezittelijk voornaamwoord gestempeld, en als zoodanig word het weder, omschrijvenderwijze (zie § 75. 3. Aanm. 2.), in plaats van het persoonl. voornaamw. in den dat. en accus. meerv. mannel. gebruikt. Vandaar hen in dezen laatsten naamv. voor ze. Ik zie hen is eigenlijk: ik zie hun of hunne (edelheden). Evenzoo is haar in den accus. enkelv. en meerv. vrouwel. oorspronkelijk een bezittel. voornw. De ware vorm van den accus. meerv. en den accus. vrouwel. enkelv. is ze.

5). De genitief en de datief van het persoonl. voornaamw. in het onzijdig geslacht ontbreken: zijner (zijns), hem, hunner en hun toch worden uitsluitend van eigenlijke personen, of soms van dieren van het mannelijk geslacht gebezigd. In plaats van die ontbrekende naamvallen gebruikt men de samengekoppelde bijwoorden daarvan (er van), daaraan (er aan). In de gemeenzame taal bezigt men van zaken, die door een onzijdig naamwoord zijn uitgedrukt, in den datief veelal het in het enkel-, en ze in het meervoud, bij welke accusatiefvormen


{==239==} {>>pagina-aanduiding<<}


men dan het voorzetsel aan verstaat; bij voorbeeld van een of meer boeken sprekend: ik heb het of ik heb ze een andere plaats in mijne kast gegeven. Zoo gebruikt men ook ze voor den datief vrouwelijk enkelvoud, en voor den datief mannelijk of vrouwelijk meervoud.

Aanm. 1. Soms hoort men 'er (haar) voor den datief meervoud mannelijk gebruiken, als in: ik heb het 'er al gezegd, voor: ik heb het hun al gezegd. Dit haar of haarlui is een oude geslachtlooze genitief meerv., die tot bezitt. voornw. werd gestempeld, en als zoodanig, omschrijvenderwijze, in plaats van het pers. voornw. meerv. gebruikt werd.


Aanm. 2. In het spreken verbindt men sommige persoonl. voornaamwoorden zoo nauw met het werkwoord, dat of dit laatste of het voornaamwoord daardoor eene wijziging in zijnen vorm ondergaat. Zoo zeggen wij: hebje, doejij (voor hebt ge, doet gij), isse (voor is zij), heefti (voor heeft hij), heeftem (voor heeft hem), heeftse (voor heeft zij of heeft ze), heefter (voor heeft haar). Ook hoort men veelal benje, wasje, voor zijt gij, waart gij: daar, namelijk, zijt en waart de t van hunnen uitgang niet wel missen kunnen, die zij toch bij zulk een nauwe verbinding met je en jij zouden moeten verliezen, zoo verkoos men de niet geheel ongebruikelijke, hoezeer onwettige vormen (gij) bent, (gij) wast.

2. Aan de persoonlijke voornaamwoorden en zelfstandige naamwoorden wordt ter sterkere uitdrukking van het begrip der persoonlijkheid of eigenwezenheid (identiteit), het bijvoegelijk persoonlijk voornaamwoord zelve toegevoegd. Dit woord wordt in het enkelvoud zwak verbogen: hij zelve, zij zelve, de koning zelve, het kind zelve; genit. des konings zelven, der vrouw zelve; datief en accus. hem zelven, haar zelve, den koning zelven. Zegt men hij zelf, het kind zelf, zoo is de zwakke uitgang door eene apokope (§ 26) weggelaten. In het meervoud eindigt het op n, daar het niet als een attributief adjektief vóór de persoonlijke voornaamw. en zelfst. naamwoorden geplaatst wordt, maar bij wijze van attributieve toevoeging (zie Syntaxis § 131.) met de persoonl. voornaamwoorden en de zelfstandige naamwoorden wordt verbonden; dus: zij zelven, hun zelven, hen zelven, de koningen zelven, de vrouwen zelven, en in den genitief: der koningen zelven. De genitief der persoonlijke voornaamwoorden in verbinding met dit woord wordt door het voorzetsel van omschreven: van hem zelven, van haar zelve (enkelv.), van ons zelven, van hen


{==240==} {>>pagina-aanduiding<<}


zelven, van haar zelven (meerv.); maar doorgaans kan men den genitief van zelve door het bijvoegelijk naamwoord eigen vervangen, op deze wijze: mijn eigen huis, d. i. het huis van mij zelven.

Aanm. 1. De verouderde genitief zelfs (zie 1. 2).) komt voor zonder onderscheid van geslacht of getal: ongetwijfeld werd deze vorm slechts gebezigd om overeenstemming met den uitgang van den genitief der persoonlijke voornaamwoorden (mijns, zijns, enz.) en tegelijk een vloeienden overgang tot het volgende substantief, van hetwelk zulk een genitief afhing, te bewerken.


Aanm. 2. Het gebruik van het woordje zelve is vooral gepast, wanneer het verbogen persoonlijke voornaamwoord op het onderwerp terugwijst bij zulke werkwoorden, die doorgaans een persoon, onderscheiden van het subjekt, tot onderwerp hebben; bij voorb.: ik laak mij zelven, gij prijst u zelven, hij bemint zich zelven, hij wijt het zich zelven; niet: hij bemint zich, enz.; maar: hij schaamt zich, niet: hij schaamt zich zelven.

3. Wanneer men wil uitdrukken, dat de handeling wederkeerig is, dat is, dat verschillende personen elkander onderling tot het voorwerp hunner handeling maken, bezigt men, in plaats van het verbogen persoonlijk voornaamwoord, de woordkoppeling elkander of malkander (ook wel elkaâr, malkaâr, § 24. I. 1. 3).); bij voorbeeld: wij beminnen elkander, zij zien malkander, niet: wij beminnen ons, zij zien zich, hetwelk slechts van eene op het subjekt terugwerkende handeling kan begrepen worden, hoezeer zelfs Bilderdijk ergens zegt: zij zien zich zwijgend aan. Elkander is op te lossen in elk den ander, dat is, de eene persoon den anderen; van elkander is dus elk (of de een) van den ander, zoo als bijéén, uitéén enz. staat voor de een bij den ander, de een uit den ander. Malkander is eene samentrekking uit manlijk, dat is elk, en ander (zie § 24. I. 2. 3).). De genitief elkanders, malkanders, zonder onderscheid van geslacht, komt slechts voor staande vóór een zelfstandig naamwoord, waarvan die genitief afhangt: elkanders welzijn. In den datief en accusatief kan men zoowel elkanderen als elkander zeggen: die uitgang en is dan de uitgang van die naamvallen in het enkelvoud; bij voorbeeld: zij scheuren het van elkanderen (elk deel van den anderen deele).






{==241==} {>>pagina-aanduiding<<}


§ 75. Over de bezittelijke voornaamwoorden.


1. De bezittelijke voornaamwoorden zijn de volgende en worden aldus onderscheiden:

1e persoon.	2e persoon.	3e persoon.


Enkelvoud.
	mann. en onz.	vrouwel.
mijn.	zijn.	haar.


Meervoud.
onze.	uw.	hun.	haar.


Alzoo drukken de bezittelijke voornaamwoorden in hunnen vorm het getal, en die van den derden persoon bovendien het geslacht uit des persoons, aan welken het voorwerp toekomt, dat door het substantief wordt te kennen gegeven, bij hetwelk zij als adjektieven gevoegd worden. Zoo is, bij voorbeeld, hun van het meervoudig getal en het mannelijk geslacht; doch verbind ik hun met moeder: hunne moeder, dan is niettemin hunne, als adjektief, met het substantief in overeenstemming, van het enkelvoudig getal en het vrouwelijk geslacht. Het getal en geslacht nu, dat een bezittelijk voornaamwoord met zijn substantief gemeen heeft, noemt men zijn objektief getal en geslacht; het getal en geslacht van den bezittenden persoon, in den vorm des bezittelijken voornaamwoords uitgedrukt, heet zijn subjektief getal en geslacht.

Aanm. 1. Het bezittelijk voornaamw. van den tweeden persoon enkelvoud is tegelijk met het pers. voornaamw. van den 2den persoon enkelv. verloren gegaan (zie § 74, 1. 3).): het luidde dijn. Nog slechts in de uitdrukking het mijn en dijn is het om des rijms wille behouden.


Aanm. 2. Wanneer men in de gemeenzame spreektaal het pers. voornaamw. jij (je) gebruikt, dienen de vormen je of jou en de jouwe tot bezittelijk voornaamwoord.


Aanm. 3. Aangezien u, bij het aanspreken eens persoons als subjekt gebezigd, eene verkorting is van uwe edelheid (§ 74. I. 3).), zoo zou, strikt


{==242==} {>>pagina-aanduiding<<}


genomen, het bezittelijk voornaamwoord haar daarop terug dienen te wijzen, en zou men bijv. moeten zeggen: U ziet haren wensch vervuld; doch hier verkiest men eene constructie naar de bedoeling, al strijdt zij ook met de taalkundige juistheid, en zegt: U ziet uwen wensch vervuld.

Aanm. 4. Dichters en redenaars gebruiken ook voor het bezittel. voornaamwoord haar den vorm heur, waar de meermalen voorkomende klank a dit voor de welluidendheid raadzaam maakt. Oorspronkelijk is haar een geslachtelooze genitief meervoud van het persoonlijk voornaamwoord van den derden persoon. Het bezittelijke hun is oorspronkelijk niets anders dan de datief meervoud van ditzelfde voornaamwoord voor alle geslachten. Thans geldt het voor het subjektief mannelijk bezittelijk voornaamwoord van den derden persoon meervoud. Niettemin vindt men het ook weleens in plaats van het subjektief vrouwelijk bezittelijk voornaamwoord van het meervoud gebruikt, bij voorb.: Hier ziet men teedere moeders, die hun kroost aan God komen wijden (v.d. Palm). Vroeger werd haar ook voor het subjektief mannelijk geslacht gebruikt, bij voorb. in den Statenbijbel: zij stopten hare ooren (van de leden van den Raad gezegd, Hand. VII.), en zelfs bij v.d. Palm: Mijne ontaarde kinderen (er is van zonen sprake) hebben hare moeder mishandeld. In de spreektaal is het nog: zij hebben 'er of der werk af, d. i. haar werk, ook van mannen.

2. Hoe de bezittelijke voornaamwoorden verbogen worden, hebben wij boven (§ 72. 1. 1).). gezien. Van het aldaar opgegeven voorbeeld wijkt alleen het bezitt. voornw. van den 1sten pers. meerv. af, daar dit ook in den nominat. van het enkelv. mannel. op eene e uitgaat: onze vader. Deze e is geenszins het kenmerk der zwakke verbuiging, maar is een overblijfsel van den oorspronkelijken uitgang er (ar), en is in het onzijdig geslacht afgesleten. Ook uw ging oorspronkelijk op er uit en eindigde dan ook vroeger ook in het mannelijk en onzijdig geslacht op e.

Wordt bij het bezittelijk voornw. het substantief niet uitgedrukt, maar begrepen, zoo krijgt het, als ieder adjektief, dat zelfstandig gebruikt wordt, het lidwoord vóór zich, en wordt in het enkelvoud zwak verbogen: de mijne, het mijne; des mijnen, der mijne enz. In het meervoud krijgen de nominatief, genitief en accusatief slechts dan de n, wanneer in het bezittelijk voornaamwoord het begrip personen, vrienden, betrekkingen besloten is; b. v. de liefde tot de zijnen. De datief meerv. heeft ook buitendien de n (vergel. § 72. 1. 2).).

3. Praedicatief zonder lidwoord komen de bezittelijke voor-
{==243==} {>>pagina-aanduiding<<}
naamwoorden in hoogeren stijl voor: Zijne is de zee. Mijne is de wraak. 't Zal uwe zijn (de Decker). Zijn is het rijk (Evang. Gez.), In den gemeenzamen stijl worden zij, vooral dat van den 1sten persoon, nog slechts in eene zeer bijzondere beteekenis zoodanig gebruikt, te weten, wanneer men iets prijs verklaart, bij voorbeeld: dit boek is mijn. Anders heeft het bezittelijk voornaamwoord praedicatief gebruikt het lidwoord vóór zich, of wordt door het persoonl. voornaamw. met het voorzetsel van vervangen, als deze hoed is de mijne, en deze hoed is van mij, welke uitdrukkingen echter niet hetzelfde beteekenen: de eerste wendt men aan, wanneer er verscheidene hoeden zijn, maar het onzeker was, welke de mijne is; de tweede, wanneer er verscheidene personen zijn, maar het onzeker was, wien hunner de hoed toekomt.

Aanm. 1. In het gemeene leven bestaat het gebruik om vóór het bezittelijk voornw. zijn of haar (zoo wel het vrouw. enkelvoud als het geslachtlooze meervoudige haar) den persoon to noemen, die de eigenaar des voorwerps is: mijn vader zijn huis (hetgeen hetzelfde is als mijns vaders huis), Mietje haar pop, de menschen haar (verkort 'er, of wel, met inlasching eener d, der) gewoonte. Dit gebruik vindt men soms in de schriften van goede schrijvers, ook buiten de taal des gemeenen levens, terug: Thans gaan we in 't open veld Natuur haar schat doorzoeken (Bilderd.). Bij deze wijze van uitdrukking wordt in het bezittel. voornaamwoord de eigenaar als bekend begrepen, maar deze tevens, om misverstand te verhoeden, buiten den grammatischen samenhang der rede, genoemd. Deze uitdrukking laat zich vergelijken met de volgende: zij waren met hun (of haar) vijven broeders, waar broeders in het voornaamw. hun vervat is, maar niettemin, als in parenthesi, uitdrukkelijk genoemd wordt.


Aanm. 2. Veelvuldig is het gebruik van mijn in plaats van mij; bij v. zeg het mijn maar. Dit is eigenlijk een uit bescheidenheid omschrijvende vorm voor mijn persoon. Bij den gemeenen man in Holland heet het weleens: hij is met zijn uitgeweest, d. i. met zijne edelheid. Boven (§ 74. 1. 4.). Aanm. en 5). Aanm. 1.) hebben wij gezien, dat ook de persoonl. voornaamw. hen en haar (in den accus. enkel- en meerv. vrouwel.) eigenlijk bezittel. voornaamwoorden zijn, die beleefdheidshalve, daar men er edelheid onder verstond, in plaats der ware porsoonl. voornaamwoorden in gebruik zijn gekomen.





§ 76. Over de aanwijzende voornaamwoorden.


1. De aanwijzende voornaamwoorden zijn: die, deze en


{==244==} {>>pagina-aanduiding<<}


gene. Die en gene worden voor verder verwijderde, deze voor nabij zijnde voorwerpen gebruikt.

2. Die en deze worden dus verbogen:

Enkelvoud:	Meervoud:
	Mannel.	Vrouwel.	Onzijd.	In alle geslachten:
Nom.	die,	die,	dat,	die,
Gen.	diens,	dier,	diens,	dier,
Dat.	dien,	dier,	dien,	dien,
Acc.	dien.	die.	dat.	die.


Enkelvoud:	Meervoud:
	Mannel.	Vrouwel.	Onzijd.	In alle geslachten:
Nom.	deze,	deze,	dit,	deze,
Gen.	dezes,	dezer,	dezes,	dezer,
Dat.	dezen,	dezer,	dezen,	dezen,
Acc.	dezen.	deze.	dit.	deze.


Deze heeft in den nominatief en den accusatief meerv. dezen, wanneer er personen onder begrepen en het bijgevolg zelfstandig gebruikt wordt.

Gene wordt zelden als adjektief gebruikt, behalve in de bijwoordelijke zegswijzen: aan gene zijde, aan genen kant. Daarentegen komt het in tegenoverstelling van deze veelvuldig zelfstandig voor, doch alleen in den nominatief of, door voorzetsels al of niet voorafgegaan, in den accusatief, enkel- en meervoud: deze en gene, dezen en genen.

Aanm. 1. Die, dat, is oorspronkelijk één en hetzelfde woord met het lidwoord de, het. Nog wordt de genitief des als aanwijz. voornw. gebruikt in zegswijzen als des verheuge ik mij; en in de bijwoorden deswegens, desniettegenstaande, derhalve, derwijze, desgelijks enz. zijn des en der mede voornaamwoorden. Dat der ook de vorm is van den genitief meervoud van het aanwijzend of bepalend voornaamwoord, blijkt uit de uitdrukking: er zijn er vier, beter: er zijn der vier, d. i. er zijn daarvan vier. De genitief diens kreeg eerst in later tijd de versterkende n vóór den naamvalsuitgang: voorheen zeide men dies, dat nog als bijw. gebruikt wordt. De t in dat en dit is het oorspronkelijke kenmerk van het onzijdig geslacht naar de sterke verbuiging: deze t is bij de adjektieven afgesleten, maar nog bij andere voornaamwoorden bewaard, te weten het en wat; oudtijds had ook gene in het onzijdig geent, gont en gunt.


Aanm. 2. Deze, welk voornamwoord in het Gothisch nog niet bestaat, is eigenlijk de genitief (this, ons des) van het voornaamwoord sa, sô, thata. Deze genitief des werd, als adjektief, attributief met het substantief verbon-
{==245==} {>>pagina-aanduiding<<}
den: De tijding des (d. i. daarvan) werd deze tijding. Daar deze met de c van den uitgang het kenmerk van een attributief adjektief zou verloren hebben, zoo moest deze e behouden blijven.





§ 77. Over de bepalende voornaamwoorden.


1. De bepalende voornaamwoorden zijn: degene, hetgene; diegene, datgene; dezelfde, hetzelfde; zulk; zoodanig en dusdanig, en dergelijk. De bepalende zin, dien deze voornaamwoorden als het ware aankondigen, kan bij dezelfde, alsmede bij zulk, zoodanig en dusdanig onuitgedrukt en in de gedachte opgesloten blijven; bij voorbeeld, wanneer ik zeg: hij is nog dezelfde gebleven, voor: dezelfde, die hij altijd geweest is; zulk een man is strafwaardig, voor: zulk een man, als deze is. Maar bij degene of diegene ontbreekt dé bepalende zin nimmer.

2. Ook het persoonlijk voornaamwoord hij, zij, mag als bepalend voornw. gebruikt worden: hij, die zijn plicht doet, is lofwaardig. Alsmede die, dat; doch alsdan begint de afhankelijke zin, ten minste wanneer die onmiddellijk op het bepalend gebruikte die of dat volgt, met welke, wat, om eene onaangename herhaling te voorkomen: die, welke (niet: die, die) mijn gevoelen deelt, volge mij; dat, wat ik beleefd heb, enz. Achter die blijft somtijds, even als steeds achter hetgeen (hetgene), het betrekkelijk voornw. vóór den afhankelijken zin achterwege; zoo zegt men dan: die ik het gegeven heb, geve het mij weder, voor: die, aan wien enz., even als: hetgeen ik u te zeggen heb, voor: hetgeen, dat enz. Omgekeerd kunnen de voornaamwoorden die, wie en wat, betrekkelijk gebruikt, het bepalende voornaamw. onnoodig maken, bij voorb.: die mij lief heeft bemin ik weder, voor: hem of dengenen, die mij lief heeft, enz.; wie mijn gevoelen deelt, volge mij; wat ik u te zeggen heb, komt hierop neder.


{==246==} {>>pagina-aanduiding<<}


Aanm. 1. Wie en wat mogen alleen dan betrekkelijk gebruikt worden, wanneer het bepalend voornaamw. er voor verzwegen wordt. Zeg ik: al wie hem kent, vereert hem. Al wat hij onderneemt, gelukt hem, zoo wordt het bepalend woord insgelijks verzwegen en al is slechts de bepaling van dit verzwegen bepalend voornaamwoord, op deze wijze: wie hem kent, al die (d. i. die allen) vereert (of vereeren) hem. Wat hij onderneemt, dat al (of alles) gelukt hem. Alleenlijk zegt men, gelijk boven is aangemerkt: dat wat ik beleefd heb, waar wat in plaats van dat staat om de herhaling van dat, eerst als bepalend, en dan als betrekkelijk voornaamwoord, te verhoeden.

Aanm. 2. In de uitdrukkingen als de tuin van mijnen oom en die van mijnen grootvader Het paard van den generaal en dat van den majoor, is die, dat, voor een bepalend voornaamwoord te houden, daar het den bepalenden zin wat ik daar noem, vervangt; aldus: de tuin van mijnen oom en wat ik daar noem (te weten, de tuin), van mijnen grootvader.

3. Degene of diegene is eene samenstelling uit het lidw. (dat oudtijds ook die, dat luidde) en het aanwijzend voornw. gene. Zoo zeide men oudtijds ook de deze (Statenb. II Cor. 2, 16), en nog tegenwoordig in bijwoordelijke uitdrukkingen, ten dezen aanzien, dat is, te den dezen aanzien, ter dezer ure, dat is, te der dezer ure. Dezelfde is de superlatief van zelve, en staat dus voor dezelfste (zie § 17, I. 3. Aanm.). Oorspronkelijk van dezelfde beteekenis met dezelfde was dezelve: de Decker gebruikt nog een zelve voor dezelfde. Dezelve heeft thans de waarde van een persoonlijk voornaamwoord van den 3den persoon, en wordt in plaats daarvan aangewend om dubbelzinnigheid te vermijden: hij en zij toch schijnen licht op het subjekt eens volzins terug te wijzen; moet derhalve een voornaamwoord op een ander substantief in den volzin terugwijzen, zoo gebruiken sommigen dezelve. In den genitief heeft dezelve natuurlijk de waarde van een bezittelijk voornaamwoord van den 3den persoon. Daar evenwel het gebruik van dezelve iets sleepends aan de voordracht geeft, zoo doet men wel, het zoo veel mogelijk te vermijden. - Over den oorsprong van zulk en zoodanig zie men § 24. II. 2. en § 67. 5. 4).; over dergelijk § 36. 2. 3).

4. Bij de verbuiging van degene (diegene) wordt het lidw. afzonderlijk verbogen en het voornaamwoord geheel overeenkom-
{==247==} {>>pagina-aanduiding<<}
stig de zwakke verbuiging der adjektieven (zie § 72, 1. 2).), op deze wijze:

Enkelvoud:	Meervoud:
	Mannel.	Vrouwel.	Onzijd.	In alle geslachten:
Nom.	degene (bij apokope: degeen),	degene,	hetgene (bij apokope: hetgeen),	degenen,
Gen.	desgenen,	dergene,	desgenen,	dergenen,
Dat.	dengenen,	dergene,	dengenen,	dengenen,
Acc.	dengenen.	degene.	hetgene of hetgeen	degenen.


Dezelfde en dezelve worden eveneens verbogen: alleen moet opgemerkt worden, dat, daar degene altijd zelfstandig gebruikt wordt en dezelfde en dezelve doorgaans bijvoegelijk voorkomen, deze beide laatste voornaamwoorden doorgaans in den nomin., genit. en accus. meervoud de n missen, welke zij slechts dan verkrijgen, wanneer zij de waarde hebben van zelfst. naamwoorden en het begrip personen in zich sluiten. Voorts heeft dezelve nevens den zwakken genitief deszelven (mannel. en onzijd. enkelv.) en derzelve (vrouwel. enkelv. en meerv. in alle geslachten) ook een genitief naar den sterken vorm deszelfs en derzelver (even als vroeger ook dergener). Deszelfs en derzelver gebruikt men, wanneer de genitief van dit voornaamwoord vóór het zelfstandig naamwoord staat, waarvan hij afhangt: deszelfs ouders, derzelver moeder; deszelven en derzelve, wanneer de genitief volgt op het substantief, waarvan hij afhangt, of als adjektief aan een substantief in den genitief wordt toegevoegd: de ouders deszelven, de moeder derzelve; de zoon deszelven vaders, derzelve moeder.

Zulk wordt in het enkelvoud doorgaans gevolgd door een, gelijk ook zoodanig: beide blijven alsdan onverbogen. Zij worden slechts met substantieven in het meervoud, met stofnamen of als zoodanig gebruikte verzamelwoorden, en met infinitieven, zonder tusschenkomst van een verbonden: zulke of zoodanige menschen, zulk goud, zoodanige boter, zulk volk, zulk eten. Is zulk met meervoudige substantieven verbonden, dan heeft het in den genitief zulker, in den datief


{==248==} {>>pagina-aanduiding<<}


zulken. Worden zulk en zoodanig door het bepalend lidw. voorafgegaan, zoo staan zij zelfstandig, en worden als zwakke zelfstandige naamwoorden (§ 72. 2.) verbogen. Dit heeft bij zulk alleen in het meervoud plaats. Dergelijk wordt als een qualitatief adjektief verbogen. In het enkelvoud komt het meestal voor met het lidwoord een.





§ 78. Over de onbepaalde voornaamwoorden.


1. De onbepaalde voornaamwoorden zijn: iemand, niemand, men, iets, niets. - Iemand is ontstaan uit ie, Hoogd. je, dat ooit beteekent, en man, vermeerderd met de paragogische d (zie § 25. 2. 1).); niemand is hetzelfde woord, slechts voorzien van de ontkennende n, of liever de ontkennende partikel ne, ni. - Men is oorspronkelijk niet onderscheiden van het substantief man, hetwelk in deze onbepaalde beteekenis toonloos werd uitgesproken en dus, in plaats der a, de toonlooze e ontving: thans echter geeft men het doorgaans den klemtoon en spreekt de e scherp uit. - Iets is, blijkens den Oudduitschen vorm dezes woords, samengetrokken uit iewicht, hetwelk bestaat uit het zoo even vermelde ie en wicht, dat eigenlijk ding beteekent. De s, die thans altijd achter het woord komt (voorheen zeide men iet en nog altijd te niet d. i. tot niets), schijnt het aanwijzend voornaamwoord die in den genit. (des, 's): alzoo is iets zoo veel als iet des, iets daarvan.

2. Iemand is, even als niemand, een gelijkslachtig zelfstandig naamwoord, en wordt als zoodanig door toevoeging eener s in den genitief verbogen. Deze woorden zijn wegens hunne onbepaalde beteekenis onvatbaar om een qualitatief adjektief vóór zich te nemen; doch in de gemeenzame taal verbindt men met hen het adjektief vreemd en het telwoord ander, door deze in den genitief onzijdig enkelv. daarachter te plaatsen: iemand vreemds, niemand anders.


{==249==} {>>pagina-aanduiding<<}


Men kan alleen als onderwerp der rede optreden en blijft dus altijd onverbogen. - Iets en niets zijn wegens hunne ineensmelting met het woordje des onverbuigbaar. Voor te niet zegt men nog tegenwoordig wel eens te niete; in dezen vorm is de e de uitgang van den datief.

Aanm. Het woordje een moet in sommige gevallen als een onbepaald voornaamw. worden aangemerkt (zie § 81.).





§ 79. Over de vragende voornaamwoorden.


1. Het kenmerk der vragende voornaamwoorden is de letter w (uit Gothische hv, zie § 22. 2.), gelijk de d het kenmerk der aanwijzende die, deze, is. Zij zijn de volgende: wie, dat een zelfstandig, welke, dat een bijvoegelijk voornaamwoord is en bestaat uit een vragend bijwoord we (Goth. hva), d. i. hoe, en lijk. Bovendien worden als vragende bijvoegel. naamwoorden gebruikt hoedanig, dat is, hoe gedaan, en de woordverbinding wat voor of wat voor een, b. v.: wat voor menschen, welke uitdrukking schijnt verklaard te kunnen worden door wat of welke van die wezens, welke voor menschen gelden.

2. 1). Wie heeft in het onzijdige geslacht wat: het eerste vraagt naar personen, het andere naar zaken.

Wie (wat) wordt dus verbogen:

Enkelvoud,	Meervoud,
	Mannel.	Vrouwel.	Onzijd.	Mannel. en Vrouwel.
Nomin.	wie,	wie,	wat,	wie,
Gen.	wiens,			
Datief,	wien,			wien,
Accus.	wien.	wie.	wat.	wie.


De oude genitief had den vorm wes (nog overig in het betrekkelijke weshalve) of wies. In plaats van den genitief vrouwelijk enkelv. en van den genitief meervoud zegt men van wie. In de gemeenzame taal zegt men ook dikwijls: wie'r boeken


{==250==} {>>pagina-aanduiding<<}


zijn dit? d. i. wie haar boeken zijn dit? (vergel. § 75. 1. Aanm. 4. en 3. Aanm. 1.). De accusatief vrouw. enkelv. komt ook in de betrekking van den ontbrekenden datief voor: wie van deze vrouwen mag ik het geven? Daar wat ook eene verzameling van voorwerpen aanduidt, zoo heeft het geen meervoud; evenmin kent het een genitief en datief, in plaats van welke naamvallen de samengekoppelde, doch soms door tusschenkomende woorden vanééngescheiden bijwoorden waarvan en waaraan in gebruik zijn.

2). Welke wordt dus verbogen:

Enkelvoud,	Meervoud,
	Mannel.	Vrouwel.	Onzijd.	In alle geslachten.
Nomin.	welke,	welke,	welk,	welke,
Datief,	welken,		welken,	welken,
Accus.	welken.	welke.	welk.	welke.


Welke heeft in den mannelijken nominatief den sterken vorm (welk), wanneer dit woord vóór qualitatieve substantieven staat en de vraag of de uitroep de hoedanigheid van den persoon, niet den persoon, afgescheiden van zijne hoedanigheid, betreft: dus is welk vorst?! kennelijk onderscheiden van welke vorst? hetwelk alleenlijk vraagt, wie van een bepaald aantal vorsten bedoeld wordt. In den uitroep echter neemt welk doorgaans het woordje een achter zich en blijft dan onverbogen: welk eenen vorst bezitten wij! Welke komt als vragend voornw. niet in den genitief voor; maar deze naamval wordt bij dit woord omschreven: van welken vorst? van welke vrouw? van welk boek? van welke vorsten? De vrouwelijk accusat. enkelv. welke wordt mede in de betrekking van den datief gebruikt: welke vrouw zijt gij grooter achting verschuldigd?

3). Aangezien de woorden wat voor in eene uitdrukking als wat voor een man, wat voor menschen, tot een adjektief zijn vereenigd, zoo verloor voor de kracht om het volgende naamwoord te beheerschen. Zoo zegt men dus wat voor een man (niet: eenen man) is hij? en wat voor menschen komen


{==251==} {>>pagina-aanduiding<<}


daar? alsof menschen het grammatisch subjekt ware, en niet: komt daar. Dikwijls laat men het woordje voor weg, zoodat alleen wat overblijft, hetwelk alsdan, als bijvoegel. voornw., met woorden van elk geslacht en getal samengevoegd wordt, bij voorbeeld: wat mensch, wat vrouw is dat!? ook wel: wat een mensch! (doch dit alleen in den uitroep); wat menschen zijn dat!? - Men vermag het woordje voor van wat af te scheiden en in plaats van wat voor een dier is dat? te zeggen: wat is dat voor een dier? Hoozeer dit soms dubbelzinnigheid kan opleveren, bij voorbeeld in: wat wilt gij voor geld ontvangen?, waar voor geld ook in ruiling voor geld kan beteekenen.





§ 80. Over de betrekkelijke voornaamwoorden.


1. Geen voornaamwoord is van nature betrekkelijk. Een voornaamwoord wordt betrekkelijk, zoo het tot verbinding van zinnen wordt aangewend. Betrekkelijk derhalve worden gebruikt deels de vragende voornaamw. welke of, met het lidwoord, dewelke, en hoedanig, benevens eenige verbogen vormen van het vragend voornw. wie; deels het aanwijzend vnw. die.

2. Voor personen worden gebruikt in de verschillende geslachten, getallen en naamvallen de volgende vormen:

Enkelvoud,	Meervoud,
	Mannelijk.	Vrouwelijk.	Mannel. en Vrouwel.
Nom.	die of welke,	die of welke,	die of welke,
Gen.	wiens of welks,	wier of welker,	wier of welker,
Dat.	wien of welken,		wien of welken,
Acc.	dien of welken, en achter voorzetsels ook wien.	die of welke, en vooral achter voorzetsels ook wie.	die of welke, en vooral achter voorzetsels ook wie.


Voor zaken, de navolgende vormen:


{==252==} {>>pagina-aanduiding<<}


Enkelvoud,	Meervoud,
	Mannel.	Vrouwel.	Onzijdig.	In alle gesl.
Nom.	die of welke,	die of welke,	hetwelk of dat,	die of welke,
Gen.	welks of wiens,	welker of wier,	welks of wiens,	welker of wier
Dat.				welken,
Acc.	dien of welken.	die of welke.	hetwelk of dat.	die of welke.


De samenkoppeling dewelke bezigt wen zelden (de genitief zou dan zwak: deswelken en derwelke moeten luiden); maar in den nominatief en accusatief onzijdig is hetwelk in algemeen gebruik. In welke gevallen wie (in den nominatief) en wat betrekkelijk gebruikt kunnen worden, is boven § 77. 2. Aanm. 1. vermeld. - Waar in de verbuiging de datief ontbreekt, wordt de accusatief ook in de betrekking van den datief gebruikt. - De verbogen vormen van die (dien, die, dat) achter voorzetsels worden niet betrekkelijk gebruikt. - Het spreekt van zelve, dat de onzijdige vormen (dat, hetwelk) ook van personen gebruikt worden, bijaldien de persoonsnaam onzijdig is: het kind, dat; het wijf, hetwelk enz. (zie Syntaxis § 152. II.). Wiens komt zelden in het onzijdig geslacht van zaken voor; Bilderdijk evenwel zegt: In een oord Wiens rust geen wapenkreet, geen krijgsallarm verstoort. En: waartoe dat prikklend levensvuur Wiens aandrift rust vergunt noch duur? - Van het gebruik van hoedanig als betrekk. voornw. strekke tot voorbeeld: Het is eene betoovering, hoedanige wij ook in den Vader der Grieksche poëzij bewonderen (v. d. Palm). Volgt in den zin een pers. vnw., zoo blijft hoedanig onverbogen: Monsters van onmenschelijkheid, hoedanig de Dichter hen niet heeft willen afschilderen (dezelfde). Zie Syntaxis § 145. II.

3. Het bijwoord waar, soms ook nog wel daar, gevolgd door een der woordjes af, van, mede, toe, door enz. vervangt vaak het betrekkelijk voornaamwoord ook dan, wanneer de afhankelijke zin lot bepaling van een enkel substantief in den hoofdzin strekt, hoezeer zulk eene verbinding van waar (daar) met een zoodanig woordje eigenlijk eene bepaling van


{==253==} {>>pagina-aanduiding<<}


den geheelen hoofdzin, dat is, van het praedikaat, inhoudt. Zeg ik: ik heb een paard gekocht, waarop ik uitgereden ben, zoo beteekent dit eigeniijk: en op het koopen van dit paard ben ik uitgereden; evenwel geldt het veelal voor: en op dit paard ben ik uitgereden.

4. Moet de relatieve zin tot bepaling van een persoonlijk voornaamwoord of van een onbepaald voornaamwoord of onbepaald telwoord strekken (als: hij, die zijn plicht doet), zoo kan men het voornaamwoord welke met zijn verbogen vormen niet als betrekkelijk voornaamwoord gebruiken, aangezien welke oorspronkelijk op de hoedanigheid van het begrip van het voorgaande substantief ziet, en de persoonlijke voornaamwoorden alsmede die onbepaalde telwoorden den persoon als zoodanig zonder eenig begrip van hoedanigheid aanwijzen. - Wijst het betrekkelijk voornaamwoord terug op een persoonlijk voornaamwoord van den 1sten of den 2den persoon, en is het dan het onderwerp van den zin, aan welks hoofd het staat, zoo wordt het door den 1sten of den 2den persoon des werkwoords gevolgd: ik, die ben; gij, die zijt.







Vierde afdeeling. Over het lidwoord.




§ 81. Bepaling en verbuiging van het lidwoord.


I. 1. Het lidwoord is een woordje, hetwelk vóór het zelfst. naamwoord geplaatst wordt om aan te duiden, dat het begrip, door dit zelfstandig naamw. uitgedrukt, als in een bepaald voorwerp


{==254==} {>>pagina-aanduiding<<}


verwezenlijkt voorgesteld wordt. Zeg ik, bij voorb.: mensch, zoo heb ik de algemeene voorstelling van het begrip; maar zeg ik: de mensch of een mensch, zoo denk ik aan een enkel wezen, op hetwelk dit begrip toepasselijk is.

Aanm. Het lidwoord de is van nature een aanwijzend of wel een bepalend voornaamw. (zie § 73. II. 1. 4) en § 77. 1.), gelijk het van oorsprong één is met het mede bepalend gebruikte aanwijzend voornaamwoord die, dat (§ 76. 2. Aanm. 1.). Even als bij de bepalende voornaamwoordan altijd een afhankelijke zin uitgedrukt of gedacht wordt, aldus ook veelal bij een substantief door het lidwoord de voorafgegaan. Zeg ik, bij voorbeeld: ik heb u den man aangewezen, zoo denk ik bij man noodwendig, dien gij kent, waarvan gij weet, of een dergelijken afhankehjken zin. - Bij een substantief, door bot bepalend lidwoord voorafgegaan, wordt echter niet noodwendig een bepalende zin gedacht: met namc dan niet, wanneer hot voor substantieven staat, die, hetzij in het enkel- hetzij in het meervoud, het begrip in zijn ganschen omvang of al de voonverpen eener soort gezamenlijk aanduiden; noch ook veelal, wanneer het vóór zulke woorden staat, die, van nature geenc substantieven zijnde, tot substantieven zijn verheven. - Hoe het zij, ofschoon het bepalend lidwoord de oorspronkelijk een aanwijzend of bepalend voornaamwoord is, ondorscheidt het zich hierin voornamelijk van de andere voornaamwoorden dier beide soorten, dat het alle zelfstandigheid in zijne beteekenis heeft opgegeven, om eenig en alleen de voorwerpelijkheid van een begrip aan te duiden; dat het, bij gevolg, zonder begeleidend zelfstandig naamwoord niet denkbaar, en naar de uitspraak in de meeste gevallen toonloos is (§ 41. 1.): dit is dan ook de grond, waarom het lidwoord als eene afzonderlijke woordsoort wordt aangemerkt. - De naam lidwoord is eene vertaling van het Latijnsche articulus, en dit weder van het Grieksche ἄρϑρον, hetwelk gelid, gewricht, beteekent. Het woordje heet dus, omdat het, als het ware, een gewricht ter verbinding van een substantief met den daarbij behooronden bepalenden zin uitmaakt. De naam lidwoord is dus niet toepasselijk op het woordje een. Dit woordje toch, in oorsprong of een telwoord, of een onbepaald voornaamwoord (zie § 78. 2. Aanm.), vooronderstelt nimmer een bepalenden zin bij zich. Niettemin wordt het mede lidwoord genoemd, zoodra het, nagenoeg toonloos uitgesproken, slechts dient om aan te duiden, dat met het volgend substantief een enkel voorwerp zonder nadere aanwijzing wordt te kennen gegeven.

2. Het. woordje de heet bepalend lidwoord; het woordje een, onbepaald lidwoord, met welke benaming men te kennen wil geven, dat het een enkel voorwerp aanduidt zonder aanwijzing welk enkel voorwerp bedoeld wordt. - Als het woordje een niet onmiddellijk door een zelfstandig naamwoord gevolgd wordt, gelijk wanneer ik zeg: een mijner vrienden; daar is er een, dan moet het, bijaldien het uitdrukkelijk één in tegenoverstelling van meerderen te kennen geeft, als telwoord;


{==255==} {>>pagina-aanduiding<<}


bijaldien dit het geval niet is, als een onbepaald voornaamwoord worden aangemerkt.

II. De verbuiging van het lidwoord de is opgegeven § 72. 1. 2). Die van een is gelijk aan de verbuiging van het woordje mijn, zie ald. 1. 1). De beteekenis van het woordje een sluit het meervoud uit. Aan het enkelvoudige een man beantwoordt het meervoudige mannen, zoodat hier het gemis van het lidwoord dezelfde kracht heeft, als in het enkelvoud de aanwending van het woordje een. Soms staat ten gevolge van eene uitlating een voor een meervoudig zelfstandig naamwoord, bij voorbeeld: wat een menschen! dat is, wat eene menigte menschen! een veertien dagen, dat is, een veertiental dagen. En even zoo vóór collektieven: wat is er een vee op de markt en een volk in de stad! Staat een in het meervoud (te weten, wanneer de eenen in de beteekenis van sommigen tegenover de anderen gesteld wordt), dan moet het als een onbepaald telw. beschouwd worden. Soms heeft een substantief met een de kracht van het meerv., te weten, in uitdrukkingen als: een perzik of zes, dat is, een perzik vijf of zes, dus, ongeveer zes; een dag of acht, dat is, eenige dagen, omstreeks acht in getal; een appel of wat, dat is, eenige appelen; een stuk of drie enz.





§ 82. Bijzonderheden omtrent het gebruik der lidwoorden.


Het uitdrukken of weglaten van het lidwuord vóór het zelfstandig naamwoord hangt af deels van logische, dat is, in het begrip der zaak gegronde, deels van bloot toevallige redenen.

I. Logische redenen.

1. Bij eigennamen.

1). De eigennamen van personen, als zoodanig gebruikt, drukken van zelve eenen niet anders dan als afzonderlijk wezen denkbaren persoon uit, en hebben dus het lidwoord niet noodig.


{==256==} {>>pagina-aanduiding<<}


Wordt, daarentegen, zulk een eigennaam als algemeene naam gebezigd, alsdan kan hij het artikel niet ontberen; bij voorbeeld: de Cicero onzer eeuw, dat is, de redenaar bij uitnemendheid van onze eeuw; een Homerus, voor een dichter als Homerus. De eigennaam eens persoons heeft voorts het lidwoord een, wanneer men wel den genoemden persoon zelven bedoelt, maar op de hoedanigheid en het karakter van dien persoon opmerkzaam wil maken, als: een Plato predikte reeds, die leer, dat is, een man als Plato, of Plato, die zulk een groot wijsgeer was, enz. Vóór een eigennaam, die aan meer dan één persoon van hetzelfde geslacht gemeen is, en dus in zoo verre, gelijk alle volksnamen, als een gemeene naam beschouwd moet worden, moet men het lidwoord bezigen: een Bourbon, de Scipio's.

2). Om dezelfde reden, als de eigennamen van personen, missen ook de eigennamen van landen, steden en dorpen het artikel, ten ware zij, oorspronkelijk gemeene namen zijnde, als zoodanig beschouwd bleven: het Gooi, de Betuw, den Haag enz. Daarentegen denkt men zich bij de eigennamen van rivieren, meren, bergen en bosschen, even als bij die van schepen, steeds het gemeehe naamwoord, of drukt dit daarbij uit, als: de Rijn, het Diemermeer, de Harz of het Harzgebergte, het Schwarzwald, de Jason. De collektieve eigennamen (zie § 48. I. 2.) hebben natuurlijk het lidwoord: de Hebriden, en als men één eiland van deze groep bedoelt: een der Hebriden.

3). Voor het overige verkrijgen alle eigennamen noodwendig het lidwoord, zoodra zij door een bijvoegelijk naamwoord worden voorafgegaan, bij voorb.: de groote Frederik, de goede Willem, het prachtige Venetië. Bij zulk eene verbinding, namelijk, moelen wij ons bepaaldelijk een qualitatieven gemeenen naam onder den eigennaam denken, als de groote Koning Frederik, de goede jongen Willem, de prachtige stad Venetië. - Met de namen van landen kunnen bijvoegelijke naamwoorden tot één eigennaam, als het ware, samengekoppeld


{==257==} {>>pagina-aanduiding<<}


worden, om een bijzonder deel van het land aan te duiden, en dan vervalt natuurlijk het lidwoord, als: Wit Rusland, Steenachtig Arabie.

2. Bij de verschillende soorten der overige naamwoorden wordt het lidwoord slechts in bepaalde gevallen weggelaten:

1). Soortnamen komen zonder lidwoord voor in werkwoordelijke uitdrukkingen, dat is, zulke woordverbindingen, die uit een werkwoord en een zelfstandig naamwoord, als voorwerp daarbij gevoegd, bestaan. Bij voorbeeld: wortel schieten, voet aan wal zetten; zoo ras men voet in 't licht des levens zet (de Decker); adem halen, hoezeer Vondel ergens zegt: zijnen adem halen, en Bilderdijk: een' vrijen adem halen; moed vatten, waarvoor oudere schrijvers eenen moed vatten zeggen. Ergens zegt Bilderdijk: of baant zich weg door 't nat, waar men gemeenlijk zich eenen weg banen zegt.

2). De soortnamen komen voorts zonder het lidwoord voor in de aanspraak (den zoogenaamden vocatief), alsmede wanneer zij als opschrift, bij voorb. als titel van een boekwerk, gebruikt worden. In deze beide gevallen toch is de persoon of zaak bepaald genoeg aangewezen, in het eerste geval door de tegenwoordigheid van den aangesproken persoon; in het tweede door die van het voorwerp, waarop het opschrift betrekking heeft.

3) Wanneer een soortnaam als bloote titel vóór een eigennaam komt, mist hij mede het artikel, bij voorbeeld: Koning Willem, Keizer Karel, Professor B., Vrouw L., Mijnheer P. Maar de namen, die als ambtsnamen beschouwd blijven, vorderen het lidwoord ook dan wanneer zij staan vóór den eigennaam: de stadhouder Maurits, de advokaat P. Zoodanige titelnamen, die doorgaans bij het aanspreken van den persoon gebruikt worden, kunnen ook dan het artikel missen, wanneer zij niet door den eigennaam gevolgd worden, bij voorbeeld: professor heeft het gezegd; meester is uit; Mijnheer is teruggekomen; is dominé t' huis?

Aanm. Eveneens laten wij vóór zulke verwantschapsnamen, welke wij bij


{==258==} {>>pagina-aanduiding<<}


het aanspreken gebruiken, het bezittelijk voornw. achterwege: vader heeft het mij gezegd; mama zal het u wel geven; oom zou komen. Maar: mijn broeder is te huis gekomen: broeder en zuster toch spreekt men doorgaans niet bij deze verwantschapsnamen, maar bij den voornaam aan. Is broeder or zuster de titel van het medelid van een geestelijk genootschap, dan missen deze woorden weder het lidwoord, ten minste vóór den eigennaam: broeder A., zuster B. is van meening.

4). Een qualitatief substantief komt zonder artikel voor, als het de hoedanigheid uitdrukt zonder den persoon, dien zij kenmerkt, daaronder te begrijpen, bij voorb.: hij was herder en werd koning; eens koning altijd koning, dat is, hij, die eens koning is geweest enz.; hij gedraagt zich als vorst; tot voorzitter verkiezen; tot veldheer aanstellen. Soms moet men het naamwoord door het lidwoord een laten voorafgaan: hij was een herder; hij gedraagt zich als een vorst. De aanwending van het lidwoord is hier niet van beteekenis ontbloot. Om te kennen te geven tot welk eene klasse van menschen iemand behoort, zegt men: hij is een schilder, hij is een beroemd schilder, even als men zegt: het is een huis, het is een schoon huis, ten einde te kennen te geven tot welk een soort dit voorwerp behoort en hoedanig het is in zijne soort. Hij is schilder, daarentegen, doet aan geene klasse van menschen denken, maar schrijft den man de bekwaamheid toe, die er toe vereischt is om dien naam te mogen dragen. Vandaar dat bij persoonsnnmen, die geen eervol karakter beteekenen, de aanwending zonder het lidwoord een niet te pas komt, en men altijd zal zeggen: hij is een luiaard; hij is een dief geworden.

5). De stofnamen en zulke verzamelwoorden, die den aard van stofnamen hebben aangenomen, staan zonder artikel, wanneer zij eene onbepaalde hoeveelheid der stof te kennen geven, als: hij drinkt wijn; hij heeft vee geslacht; met bosch begroeide bergen, gij wenscht den uwen macht van goed (de Decker). Soortnamen in het meervoud hebben eenigermate het karakter van stofnamen, wanneer zij eene onbepaalde hoeveelheid van voorwerpen aanduiden, en missen dan mede het lidwoord, als: kinderen zijn speelziek; leeuwen zijn


{==259==} {>>pagina-aanduiding<<}


sterke dieren. Desgelijks de abstrakte naamwoorden, wanneer zij een onbepaalde mate des begrips beteekenen: heb geduld; hij biedt hem hulp; ik lijd honger; hij heeft rust noodig; hij leert met vlijt. Denkt men zich echter eene bijzondere soort van die stof, of schrijft men een onderscheiden aard aan het afgetrokken begrip toe, zonder evenwel aan te wijzen, welke zoodanige stof of welk zoodanig begrip men bedoelt, dan hebben zulke zelfstandige naamwoorden het lidwoord een; bij voorb.: dit is een gezonde kost, een kostbare wijn; ik heb een onverzadelijken honger; eene zalige rust. Maar denkt men zich weder zekere stof in haren ganschen omvang; besluit een meervoudige soortnaam alle tot die soort behoorende voorwerpen in zich, of drukt een begripsnaam het begrip in het algemeen uit, alsdan hebben al zulke substantieven het lidwoord de, bij voorbeeld: het goud verleidt vaak den zwakken mensch; de wijn verhit het bloed; de menschen hebben oneindig veel boven de dieren vooruit; de rijkdom brengt velen ten val; de luiheid is des duivels oorkussen; de slaap werkt weldadig. Ten aanzien van de stofnamen valt nog op te merken, dat zij het bepalend lidwoord vóór zich nemen, wanneer men van eene stof gewaagt, als geneesmiddel in bepaalde hoeveelheid op gezette tijden gebruikt, als: dit kind gebruikt de levertraan; hem is de hertshoorn voorgeschreven. - Het spreekt van zelve, dat zoowel stofnamen als abstrakte naamwoorden, zoodra wordt aangewezen, welke hoeveelbeid stof, of welke bepaalde openbaring des begrips bedoeld wordt, het lidwoord de voor zich krijgen; bij voorbeeld: de wijn, dien ik gekocht heb; het vee van den landman; de ruste des grafs.

Aanm. Zekere persoonsnamen, in collektieven zin genomen, komen in het onkelvoud zonder lidwoord voor, te weten, matroos en vijand; bij voorbeeld: toen stuift matroos op (Hooft). Waar langs men vijand binnen brengcn kon (dezelfde). Verbeelt ge u, dat matroos - voor uw behoud zal strijden? (Bilderdijk). Eer ze iets vermoedt of vijand kan verwachlen (dezelfde). In deze zinsnede van de Decker: daer (d. i. waar) reine ziel geniet een' hellen dag, is reine ziel ook collektief op te vatten, alsmede eed in: Indien op eed van Vorsten is te staen (dezelfde). - Waar wij zouden zeggen: zoo wit als


{==260==} {>>pagina-aanduiding<<}


sneeuw, zeiden de Ouden: zoo wit als een sneeuw (zie Prof. M. de Vries, Woordenl. op d.L. Sp. op h. w. slije), terwijl zij te recht niet zoozeer aan de stof in het afgetrokkene, maar aan eon sneeuwkleod over de velden verspreid, dus aan eene begrensde hoeveelheid der stof dachten.

II. Toevallige redenen zijn met betrekking tot het gebruik van het artikel in het spel, in de volgende gevallen:

1. In korte bijwoordelijke uitdrukkingen, uit een zelfstandig naarmvoord met een voorzetsel bestaande, ontbreekt het lidwoord, als: te voet, te paard, te land, te bed, aan huis, aan wal, aan boord, naar huis, aan tafel, van meening, van zins, bij nacht, van harte. Doch hier valt op te merken, dat men het voorzetsel te gaarne met de datief des lidwoords tot ten en ter samenkoppelt, en deze vormen dikwijls zelfs daar aanwendt, waar het artikel overtollig zou kunnen schijnen, als in ter naauwer nood, ter zee nevens te land, ten eenen male, ten dezen aanzien, dien ten gevolge enz. Dat zonder zelfs een soortnaam zonder het bepalende of onbepaalde lidwoord achter zich kan hebben (als zonder hoed), ligt aan de volstrekte onbepaaldheid van het begrip des substantiefs, door dit ontkennend woordje voorafgegaan.

Aanm. Ook achter ontkennende bijwoorden ontbrak bij de Ouden het lidwoord een vóór het substant.: Noit volc en was so blide (Walew. 10920); en was wijf (d. i. er was geene vrouw), die hare bet ghelaten conste (ib. 10912). Dus ook de Decker: Noit achte man van staet zijn weldoen wel besteet, en Bilderdijk: Nimmer wanklank in hun reien. - Nog andere bijwoordelijke uitdrukkingen missen het artikel, als in schaduw. Bij Vondel leest men: En stach zijn zwaert in scheê. Onder wicht van rotsen. En bij Hooft: naa stadt, tot aan stadt toe.

2. Wanneer twee of meer zelfstandige naamwoorden, die verwante of tegen elkander overgestelde voorwerpen of begrippen uitdrukken, vereenigd worden, laat men de artikels weg, bij voorbeeld: zon en maan; kerk en staat; man en paard; mensch en dier; jeugd, kracht en schoonheid; vreugd noch smart; vreugde of smart; volk bij volk. Vondel zegt, zelfs waar elk der substantieven een verschillend voorzetsel bij zich heeft: in veltslagh en voor vest.

3. Ook in verscheidene spreekwoordelijke gezegden blijft het


{==261==} {>>pagina-aanduiding<<}


lidwoord weg, hetgeen geheel in overeenstemming is met den aard van zulke gezegden, als die vluchtig worden uitgesproken, daar zij niet door de inspanning der gedachte van den spreker geboren worden, maar als gemeen goed een ieder zonder eigen nadenken ten dienste staan. Zoodanige spreekwoorden zijn: schijn bedriegt; nood breekt wet; hoogmoed komt voor den val.

4. Het lidwoord wordt mede weggelalen vóór een substantief, bepaald door een ander in den genitief, wanneer deze genitief vóór het substantief, tot welks bepaling hij strekt, vooruitgaat, als: des menschen lust, d. i., de lust des menschen; des konings zoon enz. Uitgenomen, waar het lidw. met te is samengekoppeld, ten wiens huize, ten 's menschen dienste.

5. In geval er verscheidene substantieven van gelijk geslacht en getal in de betrekking der nevenschikking op elkander volgen, drukt men alleen vóór het eerste het lidwoord uit, om eene onaangenaame herhaling van dit woordje te voorkomen, als: de vrienden en geburen; de krijgslieden, geestelijken en landbouwers. Zelfs bij verschil van geslacht kan men de herhaling des lidwoords achterwege laten, mits er slechts geen verschil besta in den vorm des artikels voor de verschillende geslachten, bij voorbeeld: de personen en zaken; de landhuizen en fabrieken. Het artikel herhaalt men opzettelijk, wanneer men de veelvuldigheid en de verscheidenheid der opgenoemde voorwerpen verlangt te doen uitkomen, als: de toren, de schouwburg en de stadsherberg werden eene prooi der vlammen; de oom en de neef hebben mij bezocht; de heer en de knecht kwamen te gelijk. De herhaling van het lidw. mag niet verzuimd worden, wanneer twee of meer qualitatieve woorden (hetzij substantieven, hetzij adjektieven) op elkander volgen, van welke elk op een verschillenden persoon of zaak van toepassing is, bij voorbeeld: de koning en de keizer; de burgemeester en de notaris; de ouda en de dappere soldaat. Zeide ik de koning en keizer, de oude en dappere soldaat, zoo is een en dezelfde persoon tegelijk koning en keizer, oud


{==262==} {>>pagina-aanduiding<<}


en dapper. Desgelijks laat men achter het voegwoord of het artikel weg, wanneer het volgende substantief slechts een andere naam is voor hetzelfde begrip, bij voorbeeld: de tante of moei, de Hellenen of Grieken; maar men moet achter of het lidwoord herhalen, bijaldien het volgend substantief een begrip inhoudt, dat tegen het voorgaande wordt overgesteld, als: de oom of de neef; de Grieken of de Romeinen. Verkeerdelijk zegt dus van der Palm: de lieden van den tabberd of degen (Zie voorts Syntax. § 136. I. 2.).







Vijfde afdeeling. Over het telwoord.


Eerste hoofdstuk. Over de soorten des telwoords in het algemeen.




§ 83.


1. De telwoorden zijn woorden, die de hoeveelheid der dingen of de rangorde van afzonderlijke voorwerpen te kennen geven (zie § 46. 4.).

II. Zij worden onderscheiden in:

1. Bepaalde, die een bepaald getal aanduiden, en:

2. Onbepaalde telwoorden, die het getal der voorwerpen onbepaald aanduiden, of de hoeveelheid eener stof, of, eindelijk, de mate van een ondeelbaar begrip te kennen geven.

De onbepaalde telwoorden worden wederom verdeeld in:

1). Grondgetallen (numeralia cardinalia), die het getal der


{==263==} {>>pagina-aanduiding<<}


voorwerpen te kennen geven, als: één, twee, drie enz., en in:

2). Rangschikkende telwoorden (numeralia ordinalia), die de rangorde der voorwerpen opgeven, als: de eerste, de tweede, de derde enz.

De grondgetallen dragen dezen naam, omdat in hen de grond of de stam der rangschikkende telwoorden te zoeken is.

3. Van de bepaalde zoowel als van de onbepaalde telwoorden worden door samenstelling telwoordelijke bijwoorden of bijvoegelijke naamwoorden afgeleid:

1). Herhalingstallen (numeralia iterativa): eenmaal, tweemaal, menigmaal enz.

2). Verdubbeltallen (numeralia multiplicativa): tweevoudig, veelvuldig enz.

3). Soortgetallen (numeralia specialia): eenerlei, velerlei, allerhande enz.

Aanm. 1. Deeltallen (numeralia partitiva) kent onze taal niet, uitgenomen de woorden een half, dat eigenlijk zijde beteekent, en waarvan het zelfst. naamw. de helft (voor helfte) afkomt, en verl voor vierdeel of vierendeel. Overigens gebruikt men in plaats van deeltallen en rangschikkende telwoorden in het onzijdig geslacht, een derde, een tiende enz. en verstaat daarbij het woord deel.


Aanm. 2. Voor de verdeelende telwoorden (numeralia distributiva) heeft onze taal evenmin een bijzonderen vorm. Men omschrijft het gevorderde denkbeeld door bij het grondgetal het onbepaalde telwoord ieder te voegen: ieder twee, ieder tien enz., of, wanneer men aan eene volgreeks denkt, door het grondgetal tweemaal uit te drukken en er het voorzetsel aan tusschen te plaatsen: een aan een, twee aan twee enz. Denkt men niet aan gelijk afgemeten afstanden, zoo zegt men een voor een in plaats van een aan een. Ook telkens een, telkens twee enz. kan het begrip uitdrukken. Alleen het woord enkel kan als een distributief telwoord worden aangemerkt.








{==264==} {>>pagina-aanduiding<<}


Tweede hoofdstuk. Over de soorten der telwoorden in het bijzonder.




§ 84. Over de grondgetallen.


1. De grondgetallen zijn: een, twee, drie, vier, vijf, zes, zeven, acht, negen, tien, elf, twaalf, dertien, veertien, vijftien enz., twintig, een en twintig enz., dertig, veertig, vijftig, zestig, zeventig, tachtig, negentig, honderd, honderd en een of honderd een enz., tweehonderd enz., duizend, duizend en een enz., elfhonderd (in plaats van één duizend één honderd), twaalfhonderd enz., tweeduizend één honderd of een en twintig honderd enz., een millioen, twee millioen enz., een billioen of duizend millioen, een trillioen of millioen van den derden rang, een quadrillioen enz.

Aanm. Achter honderd en een, duizend en een behoort het zelfstandig naamwoord in het meervoud te staan: duizend en een paarden, niet duizend en één paard, hetgeen ons nevens het ééne paard aan andere voorwerpen, ten getale van duizend voorhanden, zou doen denken. Toch heeft men zich aangewend te zeggen; duizend en ééne nacht; doch de Oude Heer Smits zegt terecht: duizend en een schimmen.

2. Sommige dezer telwoorden vereischen eenige aanmerkingen betreffende hun etymologischen vorm:

1). Elf en twaalf staan voor eenlif en twalif of tweelif (zie § 24. II. 2.). Dit lif schijnt te staan voor lich, Lettisch lika, Grieksch δέκα, d. i. tien.

2). De tienheden: twintig tot negentig onderscheiden zich alle door den uitgang tig, hetwelk het Gothische substantief tigus is, dat tiental beteekent.

Aanm. Over de t in tachtig (van acht) en tnegentig, alsmede over de scherpe aanvangsletter in veertig, vijftig, zestig en zeventig, zie men § 17. I. 4. Aanm.


{==265==} {>>pagina-aanduiding<<}


3). Millioen is het Fransche million, van het Lat. mille; billioen enz. zijn aan dezelfde taal ontleend.

3. Omtrent de verbuiging der grondgetallen merke men het volgende op:

1. Het woordje één blijft onverbogen, wanneer men het gebruikt zonder eene bepaalde zaak daarbij te denken of ten minste te noemen, bij voorbeeld, bij het tellen: een, twee, drie, in de formule eenmaal één; verder in het heeft één geslagen; en in verbinding met andere telwoorden: met een en twintig mannen (niet: met éénen en twintig). Anderszins wordt het verbogen gelijk wanneer het als lidwoord voorkomt (zie § 81. II.). Wordt het telwoord een door het bepalend lidwoord of een bijvoegelijk voornaamwoord, als: mijn, deze, die, voorafgegaan, zoo wordt het zwak verbogen, even als een qualitatief adjektief achter de, zie § 72. 1. 2).: de eene, het eene, des eenen enz. Wordt één voorafgegaan door het bepalend lidwoord, zelfstandig gebruikt, dan laat men vaak de e in den nominatief van het mannelijk en onzijdig geslacht achterwege: de een en de ander, het een en het ander.

2). Er is een telwoord, dat de waarde heeft van de twee, daar het dan gebruikt wordt, wanneer het den hoorder bekend is, dat er van zekere voorwerpen twee voorhanden zijn; het luidt beide en wordt sterk verbogen: nominatief beide, genitief beider, datief beiden, accusatief beide. Wordt het voorafgegaan door het bepalende de, of door deze, mijn enz., dan is de verbuiging gelijk aan die der bijvoegelijke naamwoorden achter een dier woordjes, zie § 72. 1. 2). In alle naamvallen neemt het eene n aan, wanneer het de waarde heeft van de twee personen en dus zelfstandig gebruikt wordt, bij voorb.: beiden kwamen te laat. De vereeniging dier beiden. Doch in den genit. achter de persoonl. voornaamwoorden zegt men: beider, bij voorbeeld: ons, u, hun, haar beider (voor onzer, uwer, hunner, harer, beider, gelijk ulieder voor uwer lieden). Deze vorm ons beider enz. komt slechts voor, waar die genitief het naamwoord, bij hetwelk hij behoort,


{==266==} {>>pagina-aanduiding<<}


voorafgaat: ons beider vrienden, u beider ouders; bij dezelfde woordorde zegt men ook: dezer beider en dergelijke: dezer beider God (Bilderdijk). Wanneer er niet van twee voorwerpen, maar van twee handelingen, toestanden of hoedanigheden sprake is, kan beide ook in het enkelvoud gebezigd worden: hij schildert en beeldhouwt, en beide even voortreffelijk; gij hebt de keus tusschen dulden en strijden, maar beide heeft zijne bezwaren; beide ziek en arm; beide mannen en vrouwen. Dus gebruikt, is beide onverbuigbaar.

3). De telwoorden twee en drie, voorheen verbuigbaar, hebben thans slechts met de andere grondgetallen den meervoudsuitgang gemeen, die wordt aangewend, zoodra zij zelfstandig gebruikt worden, in dier voege dat het substantief er niet bij gedacht, maar in het telwoord zelve begrepen wordt, bij voorbeeld: de elven (de elf discipelen van Jezus), de twaalven (de twaalf Apostelen). Thans komt het meervoud der grondgetallen vooral voor in de zegswijze: met ons vieren, met u achten, met hun tienen, met haar vijven. Voor deze uitdrukking zeiden de Ouden nauwkeuriger: wij viere, gij achte, zij tiene. In de tegenwoordige zegswijze is met als een bijwoord te verstaan: wij vieren met elkander (zoo zeggen wij ook: onder ons tienen, dat is, wij tienen onderling) en ons, u, hun, haar, zijn bezittel. voornaamw. die omschrijvender wijze (§ 75. 3. Aanm. 2.) in plaats der persoonl. voornw. werden gebruikt. - Verder bezigt men het meervoud dierzelfde telwoorden bij het opgeven van het uur van dag of nacht: na vijven, bij zessen: hier neemt het telwoord den meervoudsvorm aan van het uitgelaten uren. Voor bij de eerste ure zegt men: bij ééne. Het juiste tijdstip van het volle uur geeft men te kennen door: te één ure, te twee uren enz. Eindelijk komt het meervoud dezer grondgetallen nog voor in de volgende uitdrukkingen: van tweeën één. In vieren vouwen. Ik zet het u in tienen, enz.

4). Wanneer de telwoorden het afgetrokken getalbegrip of ook de cijfer beteekenen, zijn zij werkelijk tot substantieven ge-
{==267==} {>>pagina-aanduiding<<}
worden van het vrouwelijk geslacht, en maken zij bij gevolg het meervoud op en: de een; hij heeft de twee eenen, de drie tweeën geworpen; de zeven was een heilig getal.

5). De telw. van een tot negentien laten zich niet in de beteekenis van het eental, het tweetal enz. als onzijd. collektieve substant. gebruiken. Wel bezit men enkele bijzondere substant., die dit gemis vergoeden, te weten een paar voor een tweetal, een dozijn voor een twaalftal (het Fr. douzaine), de trits (een dichterlijk woord) voor het drietal. Maar de namen der tienheden benevens de woorden honderd en duizend worden als onzijdige verzamelwoorden gebruikt: het twintig, het honderd, en in het meerv.: bij vijftigen, bij duizenden. Honderd en duizend worden bovendien onbepaald in het meervoud gebruikt, wanneer men niet vermeldt, hoeveel honderden of duizenden voorhanden zijn: honderden bezwaren, duizenden menschen: alsdan zijn deze telwoorden zelfstand. naamwoorden in het meervoud en eindigen zij bijgevolg op en. Zegt men: deze pruimen kosten 25 cents de vijftig, de honderd, zoo blijft vijftig, honderd een adjektief telwoord en men denke er pruimen bij. - De uitdrukking een groote veertien dagen, een kleine vijftig gulden eischt eene nadere opheldering. Hier is groote veertien dagen, kleine vijftig gulden, als eene grammatische eenheid te beschouwen, die eene tijdruimte van iets meer dan veertien dagen, eene hoeveelheid van ieis minder dan vijftig gulden beduidt, en daar alzoo een collektief begrip aanwezig is, zoo is de uitdrukking vatbaar om het woordje een vóór zich te nemen. - Het woord millioen, gelijk billioen enz. wordt nooit anders dan als een zelfstandig naamwoord van het onzijdig geslacht gebruikt.

4. Door samenstelling van al met een ontstaat het woordje alleen, dat slechts praedicatief gebruikt wordt en dus altijd onverbogen blijft: ik ben alleen; ik alleen vermag dit niet. - Van de grondgetallen worden door den uitgang er substantieven afgeleid, die niet alleen, overeenkomstig de kracht van dezen uitgang (zie § 50. 5.), personen van het uitgedrukte aantal


{==268==} {>>pagina-aanduiding<<}


jaren beteekenen, bij voorbeeld: een zestiger, een man van zestig jaren, maar ook schepen, met het uitgedrukte aantal stukken geschut, als: vijfenzeventiger, een schip van vijf en zeventig stukken. Ook wordt den wijn door middel van dezen uitgang, achter een telwoord gevoegd, een naam naar het jaar, waarin hij gewonnen is, gegeven: tweeentwintiger, dat is, wijn van 1822. Over eenling, tweeling (een kind dat met een tweede kind tegelijk gebaard is), zie § 50. 15. 1). c.





§ 85. Over de rangschikkende telwoorden.


1. De rangschikkende telwoorden zijn: de eerste, de tweede, de derde, de vierde, de vijfde, de zesde, de zevende, de achtste, de negende, de tiende, de elfde, de twaalfde, de dertiende enz., de twintigste, de een en twintigste enz., de honderdste, de honderd en eerste, de tweehonderdste, de duizendste enz. Bovendien bestaan er nog eenige telwoorden van deze soort: de andere, oorspronkelijk zoo veel als de tweede; voorts de onbepaalde rangschikkende telwoorden: de laatste, eigenlijk superlatief van het bijvoegelijk naamw. laat; de zooveelste, en het vragende de hoeveelste, superlatieven van zoo veel, hoe veel.

Aanm. Naar het voorbeeld van het Fransche Guillaume trois, Louis quatorze, begint bij ons de uitdrukking Willem drie in te sluipen, ja zelfs Willem een, Willem twee, terwijl toch de Franschen steeds Guillaume premier, Philippe second zeggen. Dat Willem een en dergelijke voor de Eerste enz. is eene onwaardige manier van spreken, die bij ernstige lieden geen navolging verdient.

2. Behalve de eerste (de superlatief van eer, dat is, vroeg, zie § 70. 2. 5).), de ander, de laatste, de zooveelste en de hoeveelste, zijn al de rangschikkende telwoorden afgeleid van de grondgetallen door middel van den uitgang de of ste. Deze beide zijn één, daar de afwisseling van d met st niets vreemds


{==269==} {>>pagina-aanduiding<<}


heeft (zie § 17. I. 3. Aanm.). In vroeger tijd kwamen alle telwoorden, die nu op de eindigen, ook met den uitgang ste voor. In dezen vorm (op ste) nu is de superlatief niet te miskennen, gelijk het gebruik van dezen trap van vergelijking zich in dit geval gemakkelijk laat verklaren. Het begrip van rang toch is een relatief begrip, daar het slechts met betrekking tot een of meer hoogere of lagere aan een persoon of zaak kan toekomen (vergelijk het gezegde in § 69. V.). Ander is een comparatief van den stam an, een gewijzigden vorm van al, dat de stam is van elders (ellers), dat is, op eene andere plaats.

3. Over de bijzonderheid, dat de rangschikkende telwoorden in den nominatief altijd den zwakken vorm hebben, zie § 71. 2. 6). Voor het overige worden zij als de qualitatieve adjektieven verbogen (§ 72. 1. 2).) en zoowel zelfstandig als bijvoegelijk gebruikt. Alleen ander vereischt eenige nadere opmerkingen. Dit woord kan, zoowel voorafgegaan van de als van een, de e van den zwakken vorm missen: de ander en de andere, een ander en een andere. Met het lidwoord de kan echter de sterke vorm alleen dan aangewend worden, wanneer het woord zelfstandig genomen wordt; dus nimmer: de ander man, noch het ander boek. Zelfstandig gebruikt met een, is het een gelijkslachtig woord, en wordt het geheel als een substantief verbogen: nominatief een ander, genitief eens anders, datief en accusatief een' ander; meervoud nominatief en accusatief anderen (dat is, andere personen), genitief anderer, datief anderen. Bijvoegelijk gebruikt met een, en zoowel bijvoegelijk als zelfstandig met de, wordt het als een qualitatief adjektief verbogen.

4. De met de rangschikkende telwoorden samengestelde woorden anderhalf, derdehalf, achtdalf (dat is achtde of achtste half) enz. zijn te verklaren uit eene ellipse of woorduitlating. Zij staan voor één geheel en het andere (geheel) half, twee geheelen en het derde half enz. Uit hunnen aard volgt, dat zij eigenlijk als eene buiten den samenhang


{==270==} {>>pagina-aanduiding<<}


der rede ingelaschte bepaling achter het substantief zouden behooren te staan en het laatste lid onverbogen moest blijven, op deze wijze: ik heb vijf stuivers ontvangen, den zesden (stuiver) half; doch dezen oorsprong dier woorden niet langer indachtig, is men ze attributief beginnen te gebruiken, en heeft men hun de attributieve verbuiging gegeven: ik heb zesdehalven stuiver ontvangen. Toch laat men achter deze telwoordelijke samenstellingen het zelfstandig naamwoord steeds in het enkelvoud staan: zesdehalve schelling; anderhalf jaar; vierdehalve maand, nooit: vierdehalve maanden.





§ 86 Over de onbepaalde telwoorden.


1. De onbepaalde telwoorden drukken eene onbepaalde hoeveelheid uit, en wel aldus, dat zij deels alle eenheden of de gansche hoeveelheid omvatten, als: al, gezamenlijk, geheel, gansch, ieder, iegelijk, elk, en het ontkennende geen; deels een grooter of kleiner gedeelte der voorwerpen of der hoeveelheid, als: eenig, ettelijke, sommige, menig, veel, weinig, genoeg, wat, half. Verder drukken een getal van eenheden uit: gezamenlijk, ieder, iegelijk, elk, ettelijke, sommige, menig; de hoeveelheid eener massa of stof, of de mate van iets ondeelbaars: wat, geheel, gansch, half; eindelijk zijn er, die geschikt zijn om zoowel dan gebezigd te worden, wanneer een getal van voorwerpen, als wanneer de hoeveelheid eener stof of de mate van een ondeelbaar begrip wordt aangeduid, te weten: al, geen, eenig, veel, weinig, genoeg; bij voorbeeld: alle menschen en al de wijn, alle voorspoed; geene boeken en geen bier; eenige menschen en eenig brood, eenig genoegen; vele dieren en veel boter, veel geluk; weinige boomen en weinig melk; genoeg guldens en genoeg geld.

2. 1). Al, dat oorspronkelijk geheel beteekent en nog he-
{==271==} {>>pagina-aanduiding<<}
den ten dage in deze beteekenis kan voorkomen, als men zegt: al de aarde enz., wordt in vereeniging met een volgend substantief op verschillende wijzen behandeld. Wordt het door het lidwoord of eenig ander bijvoegelijk woord van het substantief gescheiden, zoo blijft al veelal onverbogen: al de wijn, al mijne vreugde, al de menschen. Wordt het substantief niet door een determinatief woord voorafgegaan, zoo wordt dit telwoord, in het enkelvoud in de meeste gevallen, in het meervoud altijd, verbogen. De nominatief van het enkelvoud heeft steeds den zwakken vorm: alle roem, alle geluk; de sterke genitief mannelijk en onzijdig is niet in gebruik (Bilderdijk schrijft: de voorboô allen lijdens); wel die van het vrouwelijk: aller schuld; den datief mannelijk en onzijdig is allen, even als de accusatief mannelijk: ten allen tijde; in allen gevalle; allen roem. De datief vrouwelijk is gelijk aan den genitief van dit geslacht. De accusatief vrouwelijk en onzijdig is alle. In het meervoud wordt het sterk verbogen: alle, aller, allen, alle menschen.

Zonder substantief kan het woord in het enkelvoud zoowel als in het meervoud, gebruikt worden, en wel in het enkelvoud in de dubbele gedaante van al en alles. Denkt men aan de gansche schepping, die alles omvat, zoo zegt men het al of het heelal, het geheelal; denkt men aan alle voorwerpen of zaken binnen een bepaalden kring, zoo bezigt men den vorm alles, eene samenkoppeling uit al des, dat is, al wat daarvan is. Alles is bijgevolg onverbuigbaar. Een lidwoord duldt het niet voor zich (zeg ik: ik heb het alles gezien: zoo is het een persoonlijk voornaamwoord); wel eenig ander bepalend adjektief: mijn alles, dit of dat alles. Over al voor wie en wat zie men § 77. 2. Aanm. 1. Al staat voor alles in: het is niet al goud wat er blinkt, en het komt bijwoordelijk voor in wie niet al! en in geheel en al. Be naamvallen van dit woord, in het meervoud zelfstandig gebruikt derwijze dat het begrip personen er in ligt opgesloten, zijn: allen, aller, allen, allen (volgens § 72. 2. 1). a.). Dus gebruikt kan


{==272==} {>>pagina-aanduiding<<}


het door een zelfstandig voornaamwoord of naamwoord worden voorgegaan: wij allen, gij allen, zij allen, die allen, uwer aller, hunner of harer aller, dezer aller. Over de schrijfwijze ons aller, u aller vergelijke men § 84. 3. 2). De vorm allen wordt ook gebruikt, al verstaat men er geene personen onder, maar zaken, zoo men elk der bedoelde zaken op zich zelf als een ondeelbaar iets bedoelt; bij voorb. hij bezit niet veel schilderijen, maar allen zijn even kostbaar. Dus zegge men ook: allen beiden, allen vier enz.

2). Gezamenlijk beteekent een bepaald getal voorwerpen te zamengenomen, en komt dus slechts vóór substantieven in het meervoud of vóór collektieven; ook wordt het deswegens nagenoeg altijd door het bepalend lidwoord of een ander bijvoegelijk gebruikt woord voorafgegaan: de gezamenlijke erfgenamen, mijne gezamenlijke vrienden, de gezamenlijke inboedel. Het wordt als een qualitatief adjektief verbogen (zie § 72. 1. 2).). Staat gezamenlijk achter het substantief, zoo is het als een bijwoord aan te merken.

3). Geheel, gansch, half. Wanneer op het denkbeeld van ongeschondenheid gedrukt wordt, gebruikt men geheel (of heel) bij voorkeur boven gansch. Dus: de heele appelen, niet: de gansche appelen, en alsdan is geheel veeleer een qualitatief adjektief. Geheel of heel kan ook vóór het lidwoord of voor bijvoegelijk gebruikte woorden te staan komen, en blijft dan onverbogen: geheel de wereld, heel mijn inkomen, geheel deze aard. Terwijl de namen van landen en plaatsen, zoo zij door een qualitatief adjektief bepaald worden, noodwendig tevens het bepalend lidwoord vóór zich krijgen, missen zij dit, wanneer zij door geheel of gansch en door half bepaald worden, omdat deze woorden geene hoedanigheid uitdrukken (vergel. § 82. I. 1. 3).); alzoo ontberen de woorden geheel, gansch en half, vóór landnamen komende, dan ook de e van den zwakken vorm, die bij onzijdige woorden slechts achter het bepalend lidwoord is toegelaten: half Nederland, heel Engeland. Dezen onverbogen vorm blijft zelfs in den ge-
{==273==} {>>pagina-aanduiding<<}
nitief: half Frankrijks behoud, geheel Duitschlands roem. In alle andere gevallen worden geheel, gansch en half op de wijze der qualitatieve adjektieven verbogen (§ 72. 1. 1).).

4). Ieder, iegelijk, elk. Ieder is eene samentrekking uit ie (ooit) en weder, dat is, wie van beiden (Eng. whether) het beteekent dus eigenlijk: wie ook van beiden, vervolgens: wie ook van allen. Iegelijk is samengekoppeld uit ie en het adjektief gelijk; alzoo heeft het, een onbepaald voornaamwoord noodig, om het begrip voorwerp, persoon, daarbij uit te drukken, weshalve het altijd door een wordt voorafgegaan. Elk is waarschijnlijk ontstaan uit allijk, wellicht uit ie-lijk: hoe het zij, lijk is een oud substantief, dat vleesch, lichaam, en vervolgens persoon of individu beteekent (zoo als het Eng. body). - Met ieder, iegelijk en elk duidt men alle bepaalde voorwerpen aan, doch zóó dat men elk afzonderlijk op het oog heeft: om dezen reden kunnen zij dan ook slechts in het enkelvoud voorkomen. Als adjektief heeft ieder in het mannelijk de e van den zwakken vorm: iedere stoel; doch niet noodwendig, wanneer er een persoonsnaam op volgt: ieder dichter. Be genitief van de drie geslachten wordt door omschrijving uitgedrukt, alsmede de datief vrouwelijk; de datief mannelijk en onzijdig en de accusatief mannelijk is iederen. Zelfstandig gebezigd wordt ieder, hetzij door een voorafgegaan of niet, geheel als een gelijkslachtig substantief aangemerkt, en neemt dus slechts in den genitief eene s aan: ieders, eens ieders. Gevolgd door een, vormt het daarmede eene samenkoppeling: iedereen, hetwelk mede een gelijkslachtig zelfstandig naamwoord is. - Een iegelijk is almede een gelijkslachtig zelfstandig naamwoord, wanneer het op zich zelve staat; dus in den genitief: eens iegelijks; in den datief en accusatief: een' iegelijk. Gevolgd door een substantief heeft het den zwakken vorm in de verbogen naamvallen: eens iegelijken menschen, eenen iegelijken mensch, of bij afkapping een iegelijk mensch (een iegelijk' mensch). - Elk wordt, even als ieder, zoowel bijvoegelijk als zelfstandig gebruikt, en in deze beide gevallen even zoo als ieder verbogen, en mede


{==274==} {>>pagina-aanduiding<<}


met een samengekoppeld tot elkeen. De genitief vrouwelijk elker is echter niet geheel ongebruikelijk. Staat het als adjektief vóór een determinatief woord, dat met het substantief, hetwelk bij elk gedacht wordt, in den genitief meervoud volgt, zoo blijft elk onverbogen, bij voorbeeld: elk dezer zaken (niet elke), aan elk dezer boomen.

5). Geen wordt verbogen als het telwoord een; doch het blijft onverbogen, wanneer het vóór een substantief staat, dat, bijaldien de rede bevestigend en niet ontkennend ware, geen lidwoord zou kunnen hebben, bij voorb.: karigheid is geen spaarzaamheid; geen spaarzaamheid baat hier; daarentegen: geene spaarzaamheid is zoo groot als de zijne. In de dagelijksche taal bezigt men geen met een achter zich: geen een, d. i. niet een, en plaatst het ook vóór een adjektief, in stede van het ontkennend bijwoord: hij heeft geen grooten lust of geen den minsten lust; ja zelfs vervangt geen tegelijk de ontkenning van het praedikaat en het bepalend lidw. of bezittelijk voornaamwoord van het substantief, bij voorbeeld: hij steekt geen hand uit, d. i. de of zijne hand niet uit; hij kan geen lessen leeren, voor: de of zijne lessen niet leeren.

6). Het telwoord eenig (Oudd. einîc) is wel te onderscheiden van het bijvoegelijk naamwoord eenig (Oudd. einac), dat eenig in soort beteekent. De verbuiging van dit telwoord is volkomen gelijk aan die van ieder, wanneer het als adjektief gebruikt wordt. - Eenige, het meervoud, duidt een gering getal voorwerpen aan, even als sommige en ettelijke, die in het enkelvoud niet meer gebruikt worden. Over den oorsprong van sommige zie § 67. 5. 4). Ettelijke staat voor etlijk, en dit is eene verkorting voor edwelke, hetwelk bestaat uit ed, een woordje, dat wij in het Goth. (ith) terugvinden en dat indien, wanneer, beteekent, en welke; alzoo is ettelijke zoo veel als indien er welke, dat is, de zoodanige zijn. Eenige, sommige, ettelijke worden als alle determinatieve adjektieven in het meervoud verbogen, en zoo wel zelfstandig als


{==275==} {>>pagina-aanduiding<<}


adjektief gebruikt. Als adjektief gebezigd beduidt sommige zoo veel als van zekere soort. Voorts wordt dit woord, bij voorkeur boven eenige en ettelijke, zelfstandig zonder terugwijzing op reeds genoemde personen aangewend. Ook verscheidene, onderscheidene, verschillende, worden dikwijls, met verlies hunner qualitatieve beteekenis, als onbepaalde telwoorden in de beteekenis van eenige of sommige of liever vele gebruikt; desgelijks het adjektief zeker, dat in het enkelvoud de waarde van eenig, in het meervoud die van sommige heeft, doch nimmer, evenmin als verschillende, zelfstandig gebruikt wordt.

7). Menig drukt in het enkelv. het begrip van een meerv. uit en wordt juist daarom niet in het meervoud gebruikt. De onomschreven genitief komt alleen in het vrouwelijk (meniger) vóor. - Ook menig kan met het onbepaalde voornaamw. een tot een gelijkslachtig substantief vereenigd worden (menigeen), even als ieder en elk.

8). Veel en weinig nemen in den nominatief enkelvoud mannelijk en vrouwel. den uitgang e, in den accusatief enkelv. mannel. en aan, wanneer zij een getalbegrip te kennen geven, bij voorb.: vele wijn heeft dit gebrek, dat is, vele soorten van wijn; weinige boter kan lang bewaard worden. Duiden zij een maatbegrip aan, zoo blijven zij volstrekt onverbogen: veel wijn te gebruiken is schadelijk; veel menschen behoeven te zamen meer spijs, dan weinig menschen. Dan toch zijn dezen woorden als zelfstandige naamwoorden aan te merken, die het substantief in de betrekking en soms met den vorm van den genitief achter zich hebben: veel geld of veel gelds, weinig wijn of een weinig wijns. Om dubbelzinnigheid te vermijden, worden dan ook veel en weinig, wanneer zij praedicatief voorkomen, verbogen: mijne moeite zijn vele; de arbeiders zijn weinige; in dit geval toch duiden zij een getalbegrip aan. Ook in het meervoud worden zij natuurlijk niet van eene mate, maar van een getal gebruikt, en als de overige bijvoegelijk gebruikte woorden verbogen: vele menschen gaan


{==276==} {>>pagina-aanduiding<<}


aan dit euvel mank; veler genoegen; ik vertrouw slechts weinigen mijn geheim; en zelfstandig: velen waren er tegenwoordig; weinigen waren toegelaten. - Meer is altijd onverbogen, daar het altijd een maatbegrip inhoudt (vergelijk § 70. 2. 3).). Minder is in hetzelfde geval, ten ware het zoo veel als geringer beduidt dus niet als telwoord, maar als qualitatief adjektief opgevat wordt. - Voorafgegaan door het bepalend lidwoord of eenig bijvoegelijk gebruikt woord, worden veel en weinig als qualitatieve adjektieven verbogen, en hebhen zij in den nominatief, zoo mannelijk als onzijdig, steeds den zwakken vorm: de vele wijn, des velen wijns; de weinige lust; zijn vele geld; zijne weinige vrienden.

9). Genoeg, oorspronkelijk een adjektief, wordt thans of als bijwoord of als zelfstandig naamwoord aangemerkt, weshalve het nooit verbogen voorkomt: genoeg vrienden, genoeg wijns. Staat het achter het subst.: vrienden genoeg, zoo kan het niet anders dan als bijwoord (in genoegzame mate) verklaard worden.

10). Het telwoord wat is onverbuigbaar: het beteekent hetzelfde als een weinig, een geringe mate. Het is eene verkorting van den volledigen vorm etwat, bestaande uit dezelfde conjunctie ed, die wij ook in ettelijk aantroffen (zie 9).), en het vragend voornaamw. wat. Het kan in sommige gevallen door het onbepaald voornaamwoord iets vervangen worden, b. v.: het is wat te groot, waarvoor men ook het is iets te groot, kan zeggen; doch de oorspronkelijke beteekenis van wat is eene zekere hoeveelheid, die van iets is een zeker ding.

Aanm. Voor etwat, dat men niet meer kende, zeide men later iet wat, hetgeen tweemaal hetzelfde is: iet toch is iets, en wat beteekent hier ook iets. Reeds de Decker spreekt van iet wat heiligs, doch nog zoder die gezochtheid, welke thans aan iet wat voor sommigen zekere aantrekkelijkheid schijnt te geven.





§ 87. Over de herhalingstallen.


1. Deze worden gevormd door samenstelling met maal, het-
{==277==} {>>pagina-aanduiding<<}
welk een zelfstandig naamw. is, dat tijd, wijle, beteekent. Dit woord maal staat in het meerv., zoo het tot een herhalingstal met eenige verbonden wordt: eenige malen; zoo zegt men ook vele malen zoowel als veelmaal. Met veel en dik (d. i. veelvuldig) vormt het, blijkens de bijwoordelijke s, bijwoorden van tijd: veelmaals, dikmaals, die echter evenmin voor herhalingstallen te houden zijn, als: toenmaals, voormaals, hiernamaals, nogmaals, meermalen en telkenmale (d. i. te elken male). Ook de werkelijke herhalingstallen laten zich als bijwoorden van tijd aanwenden: zoo is tienmaal zulk een bijwoord, als ik zeg: hij is tienmaal gekomen, wanneer het op tien verschillende tijden beteekent; slechts vóór adjektieven met zoo (bij voorbeeld tienmaal zoo groot) en vóór bepaalde telwoorden (tienmaal twintig) zijn zij werkelijk herhalingstallen. Geenmaal komt niet voor, dan in het spreekwoordelijk rijmpje: eenmaal is geenmaal. Voor het bijwoord van tijd eenmaal is ook de vorm eens in gebruik, gelijk vroeger voor tweemaal, twees.

2. In plaats van maal kunnen wij ook het stamwoord werf, dat zooveel als gang beteekent, met de telwoorden vereenigen: tweewerf, driewerf, menigwerf, en dus ook in het bijwoord van tijd dikwerf.

Aanm. Met de rangschikkende telwoorden vormt maal de bijwoordelijke uitdrukkingen, die een tijd te kennen geven: ten tweeden male; voor de eerste, tweede, derde maal, of voor de eerste, tweede, derde reize, of ook wel voor den eersten, tweeden keer; alleen ander vormt met maal een samengesteld bijwoord van tijd: andermaal. Altemaal (d. i. allen in een maal, vervolgens: te zamen), ook wel allemaal uitgestroken, is een bijwoord van omstandigheid. Dat werf in driewerf enz. behoort tot het Goth. waírban, keeren, rondwandelen.





§ 88. Over de verdubbeltallen.


1. Deze worden gevormd door aanvoeging van voud, voudig of vuldig achter de telwoorden. De stam van deze uitgangen is vouwen voor volden of valden (Goth. faldan). Zelfstandig en bijwoordelijk gebruikt, missen zij den attributieven uitgang


{==278==} {>>pagina-aanduiding<<}


ig; die op vuldig missen dezen uitgang (ig) nooit: het enkelvoud, het veelvoud; honderdvoud werd hem vergolden. Eenvoudig wordt in de overdrachtige beteekenis onversierd gebezigd.

2. In plaats van voudig wordt wel eens dubbel achter de grondgetallen gevoegd: driedubbel, tiendubbel enz.; doch minder juist. Dubbel (het Fr. double, Lat. duplus) wordt als adjektief gebruikt, waar tweemaal hetzelfde of een gelijk voorwerp gezegd wordt voor te komen, en als bijwoord, met de beteekenis van het herhalingstal tweemaal, vóór adjektieven met zoo: dubbel zoo groot.





§. 89. Over de soortgetallen.


1. Over de vorming dezer woorden zie men § 36. 5. Het verouderde lei, met hetwelk zij zijn samengesteld, beteekent soort, en hande beteekent aard: oudtijds toch sprak men ook van kwaderhande menschen, voor menschen van een kwaden aard. Hande komt zelden achter bepaalde telwoorden: achter deze verkiest men lei.

Aanm. Gelijk men thans zegt allerhande, menigerhande, en niet meer goederderhande, kwaderhande; zoo zegt men thans omgekeerd nog wel goedertieren (van een goeden aard), maar niet meer allertiere, menigertiere.

2. De telwoorden een, twee en drie nemen bij hunne samenkoppeling met lei den uitgang er onmiddellijk achter zich: eenerlei (of eenerhande), tweeërlei, drieërlei; maar, van vier afgerekend, hebben dezelfde getallen, die ter vorming der rangschikkende telwoorden den uitgang de en niet ste aannemen, bij hunne verbinding met lei, eene d vóór den uitgang er: vierderlei, vijfderlei, zesderlei, zevenderlei, negenderlei, tienderlei, elfderlei, twaalfderlei; de overige hebben wederom er onmiddellijk achter zich; achterlei, twintigerlei enz.

3. De aard dezer woorden, als uitmakende eene bijwoorde-
{==279==} {>>pagina-aanduiding<<}
lijke bepaling, bestaande uit een substantief en een adjektief in verbogen vorm, verklaart genoegzaam, dat zij onverbuigbaar zijn moeten. Niettemin worden zij attributief gebruikt: allerlei menschen; hij neemt velerlei arbeid op zich; niet: allerleie menschen, velerleien arbeid.

Aanm. Daar lei, hande, zooveel als soort, slag (b. v. van menschen) beteekenen, zoo bevat allerlei soort van menschen, allerlei slag van volk, eigenlijk eene tautologie of onnoodige herhaling van hetzelfde begrip.







Zesde afdeeling. Over het werkwoord.


Eerste hoofdstuk. Over het werkwoord en zijne soorten.




§ 90.


A. Het werkwoord is het woord, hetwelk datgene uitdrukt, wat de spreker aangaande eenig voorwerp denkt (vergel. § 46. 1.).

Aanm. Van alle werkwoorden ontstaan door verbuiging twee vormen, in welke de werkwoordelijke stam de eigenlijke natuur des werkwoords niet bezit, daar de eene de werking als eene in het voorwerp aanwezige hoedanigheid, de andere haar als een zelfstandig voorwerp voorstelt. De eerste dezer vormen heet deelwoord; de tweede is de infinitief of zoogenaamde onbepaaldewijze (zie § 47. 4. 7).).

B. Uit verschillende oogpunten worden de werkwoorden verschillend verdeeld: vooreerst, naar gelang zij of het begrip eener werking tot inhoud hebben of slechts aan de uitdrukking van de eene of andere grammatische betrekking dienstbaar zijn;


{==280==} {>>pagina-aanduiding<<}


ten tweede, naar gelang zij al of niet een grammatisch objekt hebben; en, ten derde, naar gelang zij al of niet een persoonsnaam tot grammatisch subjekt hebben. Dus worden de werkwoorden verdeeld:

I. In formeele en in concrete werkwoorden. Alle werkwoorden zijn concrete werkwoorden, dat is zij hebben het begrip eener werking tot inhoud, behalve:

1. Het abstrakte of substantieve werkwoord zijn of wezen. Dit werkwoord, namelijk, draagt dezen naam, wanneer het dus gebruikt wordt, dat het, eerst met eenig woord, dat eene hoedanigheid uitdrukt, vereenigd, een volledig gezegde uitmaakt, bij voorbeeld: God is rechtvaardig. Hier toch dient het om het bijvoegelijk naamwoord (rechtvaardig) met het onderwerp (God) in verband te brengen. Wegens zulk eene verbinding van het praedikaatsnaamwoord met het onderwerp heet het werkwoord zijn of wezen, dus gebezigd, ook koppelwoord (copula). In tegenoverstelling van het substantieve werkwoord zijn of wezen heeten de overige werkwoorden adjektieve werkwoorden. Behalve zijn of wezen, zijn er echter nog andere werkwoorden, die dus gebruikt kunnen worden, dat zij, eerst met een woord, hetwelk eene hoedanigheid uitdrukt, vereenigd, een volledig gezegde vormen, en die derhalve in zoo verre min of meer als afgetrokkene werkwoorden moeten beschouwd worden: het zijn de werkwoorden, worden, schijnen, blijven, heeten (genoemd worden), en in sommige uitdrukinngen staan, gaan, zitten, zie § 65, II. 3. 2).

Aanm. Tegenover die abstrakte of abstrakt gebruikte werkwoorden staan transitieve werkwoorden, die hunne concrete beteekenis afleggen om slechts een doen zijn te kennen te geven en in zoover abstrakte faktitieve werkwoorden kunnen heeten. Het zijn de werkwoorden: doen, maken, laten, stellen, zetten, leggen, slaan, dragen, drijven, nemen, steken, scheren, brengen, helpen, in zegswijze als de volgonde: eenen val doen, de boeken in de kast doen, iemand koning maken, gewag maken, iets laten (voor doen) verrichten; ik laat hem de deur uit; gerust stellen, de deur open zetten, betaald zetten, kwaad bloed zetten, schuiltje zetten, vinkertjes leggen, geloof slaan, gade slaan, zorg dragen, den spot drijven, waar nemen, de wijk nemen, den draak steken, den gek scheren, groot brengen, aan het lachen helpen.

2. De hulpwerkwoorden. Deze zijn:


{==281==} {>>pagina-aanduiding<<}


1). Hulpwerkwoorden van den tijd: hebben, zijn en zullen. Bij voorbeeld: Ik heb gelezen. Ik ben gekomen. Ik zal lezen. Ook de werkwoorden gaan en blijven, zijn als hulpwerkwoorden van den tijd aan te merken, wanneer zij gebruikt worden in uitdrukkingen als ik ga lezen, ik blijf lezen. Alzoo gebezigd, drukken hebben en zijn den volmaakten; zullen, den toekomenden tijd uit; gaan geeft eene beginnende; blijven, eene voordurende handeling te kennen.

2). Hulpwerkwoorden van de wijze (modale hulpwerkwoorden): mogen, zullen, gebruikt als in de volgende voorbeelden: Wanneer het gebeuren mocht, waarvoor men ook in den onvolmaakten verleden tijd van de aanvoegende wijze zou kunnen zeggen: wanneer het gebeurde. Maar gij wilt niet, dat ik alle zal noemen, en gij wilt ook niet, dat ik sommigen voorbijga (v. d. Palm): hier drukt de vorm ik zal noemen hetzelfde uit, wat straks door den subjunctief (voorbij ga) wordt te kennen gegeven. Zullen drukt den potentialis uit in: hij zal toch niet omgekomen zijn! Laten wordt gebruikt als hulpwerkwoord van den imperatief, als in: Laat ik hooren.

3). Worden, eindelijk, is een hulpwerkwoord van het geslacht, omdat hetzelve het lijdende geslacht der overgankelijke werkwoorden uitdrukt; bij voorbeeld: ik word bemind: lijdende vorm van het transitieve beminnen.

II. In subjektieve en in objektieve werkwoorden.

1. Subjektieve werkwoorden zijn dezulke, die eene werking uitdrukken, welke tot het onderwerp (subjekt) der rede alleen bepaald blijft, als loopen, slapen, gaan.

2. Objektieve werkwoorden zijn dezulke, die eene werking uitdrukken, welke tevens een voorwerp (objekt) buiten het onderwerp der rede betreft.

De objektieve werkwoorden worden weder verdeeld in intransitieve (onovergankelijke) en in transitieve (overgankelijke) werkwoorden.

1). Intransitieve werkwoorden zijn dezulke, wier voorwerp


{==282==} {>>pagina-aanduiding<<}


slechts den grond of de strekking der werking aanduidt. Zij hebben dus den naam van het voorwerp bij zich in den genitief, als gedenken (b. v. gedenk mijner), of in den datief, als toeschijnen, betamen. Daar de subjektieve werkwoorden niet alleen geen objekt in engeren zin, maar in het geheel geen objekt bij zich hebben, zoo heeten zij mede intransitieve werkwoorden.

2). Transitieve zijn dezulke, die eene werking te kennen geven, welke het voorwerp als het ware omvat houdt, als bezitten, eten, dooden, geven. De naam van het voorwerp staat bij hen in den accusatief. Daar nu bepaaldelijk de accusatief objekt genoemd wordt, zoo heeten de transitieve werkwoorden ook objektieve werkwoorden in engeren zin.

Aanm. 1. De intransitieve (subjektieve) beteekenis is bij de werkwoorden de oorspronkelijke: transitief wordt een werkwoord eerst door de toepassing van het begrip op een objekt. Nog laten zich transitieve werkwoorden subjektief gebruiken, bij voorb., als ik zeg: de jongen geniet; wij eten doorgaans te vier uren; het geweer draagt ver; hij zwaait met de speer; zij torshen aan dien last; mijn hart sluit toe; de grond is hard; hij geeft niet meê; hij laat niet los. Andere transitieve werkwoorden komen in eene bepaalde opvatting intransitief voor; bij voorbeeld: hij slaat uit het venster, de bazuin slaat (d. i. eigenlijk wordt geslagen of gestoken, dat is, aan den gang gebracht); hij steekt in schulden; de wond draagt; het schip legt aan; de vrouw verlost van een kind; hij zet stevig door (d. i. hij spoedt snel voort); hij haalt met het rijtuig uit. Verscheidene werkwoorden komen beurtelings intransitief, beurtelings transitief voor, als: vergaderen, breken, veranderen, schieten, koken, kraken, eindigen, heeten, bewegen, vermeerderen, verminderen, smelten, buigen, verarmen, bederven, drijven, rijden, enz.

Aanm. 2. Volstrekt intransitieve werkwoorden kunnen ten gevolge van zekere syntaktische spraakwending een objekt verkrijgen. Vooreerst: wanneer men zich de door een intransitief werkw. uitgedrukte werking als een zelfstandig begrip denkt; dit door een abstrakt substantief uitdrukt, en dan dit substantief als bepaling aan het intransitieve werkwoord toevoegt, bij voorb.: zijnen gang gaan, den loop loopen, den dood sterven, den laatsten slaap slapen, den strijd strijden; of wanneer men het substantief, dat het produkt eener subjektieve werking te kennen geeft, aan het intransit. werkw. toevoegt, in uitdrukkingen, als: tranen schreien, ijs vriezen, een' daeu en frisschen geur ademen (Vondel), en in overdrachtigen zin: weldaden regenen; of wanneer een subst., dat de strekking eener subjektieve handeling uitdrukt, als objekt bij een intransitief werkwoord gevoogd wordt, als in; wraak ademen, woede snuiven. Ten tweede: wanneer een intransitief gebruikt werkw. de beteekenis krijgt van door uitoefening der handeling te weeg brengen, als: hij wandelt zich moede; hij staat zich de beeuen moe; hij werkt zich dood; hij ziet zijne oogen blind; hij valt zich een breuk; hij lacht zich een ongeluk.


{==283==} {>>pagina-aanduiding<<}


Indien ik toen - De rozen op de wangen zong, De minnevlam in de oogen (Bilderdjjk).

a. Zekere soort van transitieve werkwoorden draagt den naam van causatieve of factitieve werkwoorden. Het zijn dezulke, die een doen plaats hebben of doen uitvoeren der handeling te kennen geven, zoo als: voeren (doen varen), leiden (doen lijden, d. i. doen gaan), wekken (doen waken), verder: drenken, zetten, legqen, zoogen enz.

b. Wordt het subjekt zelf als het objekt der handeling voorgesteld, zoo heet het, dat het transitieve werkwoord terugwerkend (reflexief) gebruikt wordt, bij voorbeeld: ik bemin mij zelven, gij wascht u; hij verbetert zich. Bij zulke reflexieve werkwoorden staat het objekt, dat op het subjekt terugwijst, in den accusatief, als in: zich schamen, zich verheugen; of in den datief, als in: zich inbeelden, zich moeite geven, zich veroorloven. De meeste werkwoorden zijn slechts toevallig reflexief, dat is, zij hebben veelal een ander voorwerp, en niet het subjekt zelf, tot objekt; maar sommige zijn eigenlijk of noodwendig reflexief, dat is, zij kunnen geen ander voorwerp, dan het subjekt zelf, tot objekt hebben, omdat zij, in den vorm van een transitief werkwoord, een subjektieve handeling aanduiden; zoodanige zijn: zich schamen, zich bezinnen, zich vergissen, zich ontfermen, zich inbeelden, zich aanmatigen, en in eene bepaalde beteekenis: zich toeleggen, zich onthouden. - Zekere andere transitieve werkwoorden, welke eene handeling uitdrukken, die mede op een ander voorwerp buiten het subjekt kan overgaan, verkrijgen echter, zoodra zij het subjekt zelf tot objekt hebben, de beteenis van eigenlijk reflexieve werkwoorden, daar zij alsdan eene bloot subjektieve werking te kennen geven, als: zich ontzien, zich ergeren, zich veblijden, zich bedriegen, zich nederzetten. Hier, namelijk, scheidt men in de voorstelling geenszins het subjekt als handelend van het subjekt als lijdend, gelijk het geval is in zich wasschen, zich beminnen, zich dooden, zich wonden. Zich ontzien toch is zooveel als vree-
{==284==} {>>pagina-aanduiding<<}
zen; zich ergeren, zoo veel als boos zijn; zich verblijden, blij zijn; zich bedriegen, het mis hebben; zich nederzetten, gaan zitten.

Aanm. 1. In onze taal zijn er slechts weinige werkwoorden, die zich met een onbezield voorwerp als subjekt in reflexieven vorm laten gebruiken. Wij kunnen den Franschman niet nazeggen: wetenschap verkrijgt zich door oefening; noch zelfs den Duitscher: de sleutel heeft zich gevonden; maar drukken ons uit: wordt verkregen, is gevonden. Verkeerdelijk zegt dus Bilderdijk: de grond herbouwde zich. Niets verliest zich. Doch zich bewegen, zich ontwikkelen, zich uitbreiden, zich beperken, zich bepalen, zich herhalen, zich opdoen, zich bevinden, zich kenmerken, zich uitstorten en (zoo nls de Decker zegt) zich in zee gieten (van rivieren), zich laten gebruiken, zich laten hooren, zich laten opmaken enz. mogen alleszins met een onbezield voorwerp als subjekt gebezigd worden. Aanvankelijk zullen deze werkwoorden in subjektieven zin gebruikt zijn geworden, en later zal het reflexieve voornaamwoord zich als exponent dier beteekenis er bij gekomen zijn. Evenzoo komt bij werkwoorden, in subjektieven zin gebezigd, een overtollig het als objekt; b. v. in: hij maakt het goed; ik heb het goed; hij wint het van hem; de stad houdt het nog; hij kan het wel stellen; hij legt het verstandig aan; hij brengt het ver; hij geeft het op, en dergel. - Eene eigenheid onzer taal is het gebruik van een actief (hetzij transitief, hetzij intransitief) workwoord mot passieve of, naar de Hoogduitsche wijze, reflexieve kracht, als: deze stoel zit gemakkelijk; het danst hier aangenaam; die last draagt licht. Waarschijnlijk is de uitdrukking ontstaan uit ellipsis van het werkwoord laten of doen, zoodat zij eerst zou geweest zijn: deze stoel laat gemakkelijk zitten, en dergel. - In de volgende voorbeelden staat het terugwerkend voornaamwoord ton onrechte, daar de intransitieve werkwoorden, die het vergezelt, reeds zonder hetzelve datgene te kennen geven, wat de schrijvers bedoelen: Gelyck de zwaere wateren zich naar beneden snellen (de Decker). In 't midden van de Helden stak 't Prinslijk hoofd zich uit (Bilderdijk). Wat heldre vocht-kristallen, In 't zuivre waterblaauw zich hangende aan de rots (dezelfde). En geld en tranen put zich uit (dezelfde). De ijzel kleeft zich aan hun lompen (Tollens). Zondaren, wier schuld zich dagteekent, van het eerste bogenblik hunner zedelijke ontwikkeling (Borger).


Aanm. 2. Ter aanduiding, dat verschillende subjekten zich onderling tot het voorwerp der handeling maken, met andere woorden, tot vorming van wederkeerige (reciproke) uitdrukkingen, hebben wij het wederkeerig voornaamwoord elkander (zie § 74. 3.).

c. Wordt de uitdrukking zoo ingericht, dat het voorwerp, hetwelk de werking ondergaat of lijdt, als het subjekt der rede optreedt, dan heet de uitdrukking lijdend (passief). Tot zulk eene uitdrukking behoeven wij het hulpwerkwoord worden, en dit worden, met een zoogenaamd verleden deelwoord vereenigd, maakt wat men het lijdend werkwoord, of liever den lijdenden vorm des werkwoords noemt. In tegenoverstelling van dezen vorm wordt dan de gewone vorm, bij wel-
{==285==} {>>pagina-aanduiding<<}
ken het logisch voorwerp der werking tevens het grammatisch voorwerp der rede is, het bedrijvende (actieve) werkwoord, de actieve vorm des werkwoords genoemd. Deze verschillende vorm des werkwoords draagt mede den naam van geslacht; zoo spreekt men van het bedrijvend of lijdend geslacht eens werkwoords. Daar de intransitieve werkwoorden geen objekt hebben, zoo kan zulk een werkwoord niet in den passieven vorm voorkomen. Wel kan de door een intransitief werkwoord uitgedrukte werking als een zelfstandig begrip gedacht en dit, door een voornaamwoord aangeduid, als het subjekt, dat de handeling ondergaat, worden voorgesteld, aldus: het wordt geloopen, waarvoor wij echter; er (daar) wordt geloopen, zeggen; zoo ook: er wordt gestreden, er wordt geslapen, enz.

Aanm. De benaming onzijdige (d. i. noch bedrijvende, noch lijdende) werkwoorden voor intransitieve, berust op eene dwaling. Men hield het actief en het passief voor bijzondere klassen of soorten van werkwoorden, en stelde de werkwoorden, die niet passief gebruikt kunnen worden, als eene derde soort daartegenever. Intusschen zijn het actief en passief niets anders dan verschillende vormen van één en hetzelfde transitieve werkwoord.

III. In persoonlijke en in onpersoonlijke werkwoorden.

Onpersoonlijk zijn zulke werkwoorden, bij welke het subjekt in het praedikaat vervat is, en dit praedikaat het bloote aanzijn van dat subjekt te kennen geeft. Zoo beteekent bij voorb. het regent: er is regen, d. i. regen is, en het begrip regen is het onderwerp.

Zij worden onderscheiden in subjektieve en in objektieve onpersoonlijke werkwoorden.

1. Tot de subjektieve onpersoonlijke werkwoorden behooren de werkwoorden, die natuurverschijnselen uitdrukken, als: het regent, hagelt, dondert, vriest, het is warm, d. i. warmte is. Voorts passieve vormen ook van intransitieve werkwoorden, als er wordt gedanst (dat is dansen wordt, dat is doet zich voor), er wordt geloopen, hoedanige het bestaan der werking uitdrukken. In de overdrachtige beteekenis, wanneer, bij voorbeeld, regenen zoo veel als gelijk regen doen nederdalen, of als regen nedervallen moet beduiden,


{==286==} {>>pagina-aanduiding<<}


kunnen zulke werkwoorden persoonlijk voorkomen, als: hij regent weldaden om zich heen; de pijlen hagelden op den vijand neder.

2. Objektieve onpersoonlijke werkwoorden zijn dezulke, bij welke eene bepalling staat, bij voorb.: het ontbreekt hem aan moed, d. i. er is bij hem gebrek aan moed; het scheelt of hapert hem aan het hoofd, dat is, er is bij hem een haperen aan het hoofd; het is met hem gedaan, dat is gedaan zijn (ten einde gebracht zijn) bestaat ten zijnen aanzien, met andere woorden: hij is tot het uiterste gekomen.

Voorts zijn objektief onpersoonlijke werkwoorden, mij dorst, hem hongert, voor welke thans veelal de uitdrukkingen: ik heb dorst, hij heeft honger, gebruikt worden. Ook kunnen deze werkwoorden, in eene overdrachtige beteekenis, mede persoonlijk gebezigd worden: ik dorst naar wraak; hij hongert naar de gerechtigheid. Soms staat bij zulke objektieve onpersoonl. werkwoorden nog een tweede bepaling, in den vorm van een infinitief of van een afhankelijken zin, bij voorbeeld: het smart hem; het verwondert, berouwt, verdriet, bedroeft, bevreemdt mij; het belieft, het lust, het betaamt u, enz., mij droomde; het heugt mij of mij heugt; mij docht. Bij al zulke werkwoorden staat de infinitief of de afhankelijke zin in de betrekking van den causalen genitief; zoo is het smart mij, dat hij niet te huis is, te verklaren als: mij smart des, dat hij niet te huis is; het lust mij te blijven, is mij lust des blijvens, mij is lust om te blijven; mij droomde, dat ik koning was, is: mij droomde des, dat ik enz. De werkwoorden lusten (voor gaarne eten) en believen worden ook persoonlijk gebruikt, als: ik lust die spijs niet, ik belief het niet te hebben.








{==287==} {>>pagina-aanduiding<<}


Tweede hoofdstuk. Over de vorming des werkwoords.




§ 91.


Ten aanzien van hunnen vorm zijn de werkwoorden te onderscheiden: in stamwoorden, in onmiddellijk afgeleide werkwoorden, in onechte stamwerkwoorden, in door achtervoegsels afgeleide, in door voorvoegsels afgeleide en in samengestelde werkwoorden. Het gemis van een afleidingsuitgang of voorvoegsel is een onzeker middel om de stamwoorden onder de werkwoorden te erkennen: want er zijn ook werkwoorden, die zich door geen dezer beide afleidingsmiddelen kenmerken en niettemin afgeleid zijn. Veeleer erkent men de stamwoorden deels aan de verbuiging, deels aan de beteekenis. Is een werkwoord ongelijkvloeiend, of is de beteekenis niet kennelijk van een voorbestaand woord afgeleid, dan moet men het, behoudens enkele uitzonderingen, voor een stamwoord houden. In dit Hoofdstuk handelen wij over de verschillende soorten van afgeleide werkwoorden en over een punt, dat ons na het gesprokene over den aard der samengestelde werkwoorden (§ 33. 2., en § 36. 3. 2).) nog te behandelen overblijft, te weten, over de werkwoorden, die met zekere partikels nu eens eene scheidbare dan weder eene onscheidbare verbinding vormen.





§ 92. Over de onmiddellijk afgeleide werkwoorden.


I. Wat onmiddellijke afleiding is, hebben wij boven (§ 34.) verklaard. De onmiddellijk afgeleide werkwoorden komen voor het grootste gedeelte van naamwoorden af: in dit geval heeten


{==288==} {>>pagina-aanduiding<<}


zij denominatieve werkwoorden. Over het algemeen zijn zulke werkwoorden gelijkvloeiend.

Aanm. Er zijn voorbeelden van werkwoorden van uitheemschen oorsprong, die sterk zijn geworden, als: kwijten, wijzen (van avis), prijsen, fluiten.

II. Werkwoorden van dezen aard komen af:

1. Van zaaknamen. Alsdan hebben zij het begrip van zulk een substantief in dier voege tot inhoud, dat dit het voorwerp, het werktuig, de wijze of de plaats der werking te kennen geeft. Bij voorbeeld: reizen (eene reis doen), krijgen (krijg voeren), visschen, vinken, grazen, banen, dagen, hagelen, voederen, wapenen, kruimelen, oordeelen, oorlogen, zegepralen; verwen (met verw bestrijken), kruiden (met kruid smakelijk maken), ploegen (met den ploeg arbeiden), vijlen, eggen, spitten, hengelen, beitelen, ketenen, draven (op een draf rijden), stappen; weiden (op de weide zijn), huizen (in een huis wonen) enz. Tot deze soort behoort een zeker aantal werkwoorden, die men privatieve werkwoorden kan heeten, daar zij een berooven te kennen geven van dat voorwerp, hetwelk door het substantief wordt uitgedrukt, waarvan zij afkomen, als: villen (van het vel berooven), havenen (van de have d. i. van goede houding en versiering berooven), pellen, schillen, stoffen, schuimen, spenen, kelen (de keel afsnijden), koppen, kappen (een boom), toppen, doppen, schubben, pluizen, ragen (van rag zuiveren), noppen, nekken, wieden. Zulke werkw. beteekenen eigenlijk zich met datgene bezig houden, wat de stam aanwijst.

2. Van bijvoegelijke naamwoorden of qualitatieve substantieven. Die van adjektieven afkomen, beteekenen of een teweegbrengen van het stambegrip, en zijn transitief, bij voorbeeld: sterken, witten, weeken, warmen, heelen, smalen, klaren, ruimen, veelen (van veil, eigenlijk vrij, dus vrij laten, toelaten, dulden), pletten, temmen, reppen, krenken, netten, letten (zie over deze laatsten § 6. 2.), effenen, openen, louteren, stevigen, heiligen, matigen, rechtvaardigen, mijnen, dat afkomt van het bijvoegelijk bezittelijk voornaam-
{==289==} {>>pagina-aanduiding<<}
woord mijn; of een overgaan of overgegaan zijn tot de door den stam uitgedrukte hoedanigheid, en zijn intransitief, als: groemen (groen worden), weeken (dat ook transitief gebruikt wordt), grijzen, blauwen, rijpen, vlotten, dartelen, naauwen (de Decker). Die van qualitatieve substantieven afgeleid zijn, beteekenen een zich gedragen overeenkomstig de aangeduide hoedanigheid, als: slaven, schipperen, schoolmeesteren, beunhazen, kwakzalveren. De knechten meesteren en trotsen hunnen heer (de Decker). Sommige van zulke subst. afgeleide werkw. beteekenen een maken tot dat wat het grondwoord aanduidt, als kristenen voor doopen, keizeren (keizer maken, A. van der Goes).

3. Van bijwoorden komen: uiten, innen, mengen (van het oude mank, te midden van), opperen (van opper en dit van op), bejegenen (van het oude bejegen, d. i. tegen), en vroeger aven (d. i. afdoen zijn), verren, enz.

4. Van verbale stammen, veelal van ongelijkvloeiende werkwoorden en alsdan gekenmerkt door de vokaal van derzelver imperfekt, komen af factitieve werkwoorden, als: leggen, zetten, kwellen, drenken, zoogen (van zuigen), voeren (van varen), leiden, wekken, stellen, dekken, tellen, vellen (vergel. § 6. 2. en § 90. B. II. 2. 2). a.).





§ 93. Over de onechte stamwerkwoorden.


Hiertoe brengen wij:

1. Werkwoorden, die door verdubbeling der slotkonzonant van den stam, en bijaldien deze konzonant eene weeke konzonant is, door verharding derzelve, van oorspronkelijke werkwoorden gevormd zijn. Zoo komt zwikken, knippen, slippen, blikken, van zwijken, knijpen, slijpen, blijken (zie § 7. 3.); krakken, smakken of smekken, van kraken, smaken; stikken, spillen, van steken en spelen (zie § 6. 1.


{==290==} {>>pagina-aanduiding<<}


1). a. Aanm. 4.); wikken, trekken, bukken, nikken, hikken, van wegen, dragen, buigen, nijgen, hijgen (zie § 17. I. 1. Aanm., en 5. Aanm. 2.). Zoodanige werkwoorden zijn, ten aanzien hunner beteekenis, intensieve werkwoorden, daar in hen het begrip, door den stam uitgedruikt, zich versterkt voordoet.

2. De werkwoorden, die zich door eene t achter den stam en door verscherping van de slotkonzonant diens stams vóór deze t onderscheiden, en opgeneemd en verklaard zijn in § 17. I. 5. Aanm. 1., en 6 Aanm. 1., te weten, dichten, trachten, enz. van dijgen en dragen; zwichten en smachten van zwijken en smaken, enz.





§ 94. Over de werkwoorden, door achtervoegsels afgeleid.


Tot vorming van afgeleide werkwoorden dienen de achtervoegsels el, er en ig, die vóór de werkwoordelijke verbuigings-uitgangen komen.

1. el is dezelfde vormsyllabe, die tot vorming van verkleinende substantieven dient. Zie § 50. 2. 2). Dus zijn de werkwoorden op elen, wanneer el niet reeds tot het oorspronkelijk woord behoort (als in spiegelen, beitelen), eigenlijk diminutieve werkwoorden. Past men het begrip van verkleining op het begrip eens werkwoords toe, zoo verkrijgt men dat van gedurige herhaling, en alzoo zijn en heeten zulke werkwoorden iteratieve of frequentatieve werkwoorden. Zoodanige zijn: bedelen (van bidden), preutelen (van praten, § 12. 1. Aanm.), stamelen, grimmelen of wriemelen, grommelen, hakkelen, trappelen en trippelen, nestelen, tokkelen, schuifelen, strompelen, struikelen, strubbelen (d. i. struikelen, van struwel), spartelen, kakelen, tuimelen, drentelen (van drant of trant), knutselen, prevelen. Soms bespeurt men


{==291==} {>>pagina-aanduiding<<}


bij deze werkwoorden konzonantverdubbeling en een enkele maal tevens klankverschuiving (§ 17. I.) aan het slot van den stam, als in huppelen, dribbelen, stribbelen, kibbelen, grabbelen (zie § 17. I. 1. Aanm.), waggelen en wiggelen (van wegen), babbelen, krabbelen, knabbelen, pruttelen (van praten, § 13. 2. Aanm. 2.), schuifelen (van schuiven), snuffelen (van snuiven). Kweêlen (als de vogels doen) staat voor kwedelen, verkleinende vorm van het Goth. qithan (spreken).

2. Het verbale achtervoegsel er schijnt door verwisseling van l en r (§ 19. 1.), uit el ontstaan. Alzoo zijn de werkwoorden op eren mede iteratieve of frequentatieve werkwoorden. Ook hier bespeurt men meest konzonantverdubbeling en soms klankverschuiving. Voorbeelden van zulke werkwoorden zijn: bibberen en zwabberen (zie § 17. I. 1, Aanm.), klapperen, bulderen (Hoogd. poltern), wapperen (verwant met wuiven), blakeren, blikkeren, glibberen (van glippen), stijgeren, jakkeren (van jagen), flikkeren, slobberen, stotteren (van stooten), huiveren, daveren (van daven, Hoogd. toben), klaveren of klauteren (van kleven, oudt. klimmen), schateren, leuteren, slenteren, folteren (van folen): de t is ingelascht (zie § 23. I. 2. 1).). In lasteren en andere, behoort de er tot den stam (laster).

Aanm. De keus tusschen elen of eren hing af van de omstandigheid of er zich een l of een r in den stam bevond: waar zich een l in den stambevindt, heeft eren; waar zich aldaar een r bevindt, heeft elen de voorkeur. Dus zegt men: klapperen, blakeren, flikkeren, niet: klappelen enz., en trappelen, strompelen, drentelen, niet: trapperen enz.

3. Naar de analogie der werkwoorden, onmiddellijk van adjektieven op ig afgeleid (als heiligen, matigen, rechtvaardigen), zijn er anderen op igen van stamwoorden gevormd, waarvan geen afgeleid adjektief op ig bestaat of bestaan kon, als: reinigen, verkondigen, vestigen, kruisigen, steenigen, beëedigen, begiftigen, behartigen, bekostigen, beschadigen, bezoldigen. Men zegt reiziger, hoezeer er nevens reizen geen reizigen bestaat. In die werkwoorden is de vormsyllabe ig eene voor de beteekenis onverschillige inlassching, weshalve


{==292==} {>>pagina-aanduiding<<}


sommige eenen vorm nevens zich hebben, in welken deze syllabe gemist wordt, als: verkonden, kruisen, vesten.

4. De onduitsche uitgang eeren, ontstaan uit de Latijnsche are, ere, ire, of Fransche er, oir, ir, is wel eens aan Duitsche stammen toegevoegd: als: halveeren, gastereeren, waardeeren, trotseeren, hoereeren, boeleeren, stoffeeren.

Aanm. Alle vreemde werkwoorden worden in den vorm van den infinitief uit de vreemde taal overgenomen, bij voorb. amuseeren, obligeeren (van amuser, obliger). Zij blijven naar de stof vreemd, en worden slechts Nederlandsch ingekleed. Van anderen aard zijn die, welke van vreemde substantieven afgeleid zijn, als: prijzen, wijzen, fluiten en vroeger pijnen en fijnen.





§ 95. Over de werkwoorden, door middel van voorvoegsels afgeleid.


De voorvoegsels, die ter vorming van afgeleide werkwoorden strekken, zijn (volgens § 33. 1.) de volgende: ge, be, er, her, ont, ver en wan.

1. Over het voorvoegsel ge is reeds gesproken in § 52. 3.

1), Het brengt in vele werkwoorden geene kenbare wijziging aan het begrip toe (verg. § 52. 3. Aanm. en 3.4). Aanm. 1. en § 68. 2. 1).). Bij de Ouden waren dan ook eene menigte werkwoorden van dit voorvoegsel voorzien, die thans, zonder wijziging in hunne beteekenis ondergaan te hebben, daarvan zijn verstoken; andere werkwoorden missen bij de Ouden dit voorvoegsel, zonder iets anders te beduiden, dan hetgeen zij thans, daarvan voorzien, beteekenen. Nog gebruikt men zonder merkbaar of belangrijk verschil in de beteekenis: verzellen en vergezellen, lijken en gelijken, naken en genaken, lusten en gelusten, winnen en gewinnen, lukken en gelukken. - Niet zelden echter bespeurt men, waar nevens werkwoorden, van dit voorvoegsel voorzien, de naakte stammen in gebruik zijn, een merkbaar verschil in de beteekenis. Men vergelijke slecht gebieden met bieden, geraken met raken, gebeuren met beuren, gedragen met


{==293==} {>>pagina-aanduiding<<}


dragen. Doch hier schijnt dit verschil niet zoo zeer aan de kracht van het voorvoegsel, als aan eene ook buitendien mogelijke verschillende opvatting en toepassing der grondbeteekenis te wijten.

2). In eenige werkwoorden schijnt dit voorvoegsel iets innigs uit te drukken, dat niet noodwendig in den stam zonder dit voorvoegsel ligt; vergelijk: gevoelen met voelen, gedenken met denken, zich getroosten met troosten, zich laten gezeggen met zeggen, en laten geworden met worden. Hier handhaaft ge zijne oorspronkelijke beteekenis (samen, zie § 52. 3.), die bepaaldelijk aangetroffen wordt in geleiden, gelieven, gevallen, welke beide laatste zoo veel als overeenkomen met mijnen lust of smaak beteekenen.

2. Het voorvoegsel be vindt zijn oorsprong in het voorzetsel bij (vergel. § 68. 1.).

1). In sommige werkwoorden heeft het zuiver de kracht van het voorzetsel bij; aldus in: berusten, bederven (eigenlijk bij iets van het noodige te kort komen), behoeven, besterven, beroepen (b. v. een predikant, d. i. tot zich roepen), (goed of slecht) bekomen (het Fr. convenir), behooren, bevallen en believen (in welke be hetzelfde beduidt, als ge in gevallen en gelieven), bevriezen en bezinken (d. i. bijeenvriezen, bijeenzinken), bestaan (eigenl. samenstaan), bezwijken en bezwijmen (in èèn zinken).

2). Andere werkwoorden, door middel van be afgeleid, beduiden een verkrijgen of bereiken, als het ware een bij komen door middel van hetgeen de stam aanduidt; bij voorbeeld: beleven, beërven, beloopen, behalen, bekomen (verkrijgen), beroepen (met de stem bereiken), bereiken, besparen, bekoopen enz.

3). Verreweg de meeste geven te kennen, dat het handelend subjekt eenig wezen of ding tot het voorwerp maakt der handeling, door het oorspronkelijk werkwoord aangeduid, Bij beteekent nabijheid en nabijheid van twee voorwerpen veronderslelt werking van het eene voorwerp op het andere. Alzoo


{==294==} {>>pagina-aanduiding<<}


laat zich de kracht van het voorvoegsel be in zulke werkwoorden mede uit de oorspronkelijke beteekenis afleiden. De werk-woorden nu, in welke be deze kracht bezit, zijns deels van werkw., deels van naamw. afgeleid:

a. Alzoo ontstaan van intransitieve werkwoorden door dit voorvoegsel transitieve, als: begaan, bedrijven (eigenl. synoniem met begaan), beweenen, bestijgen, betrekken, bewaken, bekijven, bepeinzen, bestrijden, bewonen enz. - Is het oorspronkelijk werkwoord zelf reeds transitief, zoo duidt het afgeleide werkwoord de toepassing van de werking aan op een ander objekt, dan dat, hetwelk gewoonlijk bij het oorspronkelijk werkwoord begrepen wordt, en geeft het tevens te kennen, dat de werking zich over het geheele voorwerp uitstrekt, zoo plant men boomen, maar beplant een stuk gronds aldus dat het over zijne geheele uitgestrektheid met boomen bezet wordt. Van dezen aard zijn: bebouwen, berooven, bevragen, bezingen, bezetten, bescheren (d. i. bedeelen), begieten enz. - Andere werkw., door middel van dit voorvoegsel van transitieve werkwoorden afgeleid, vooronderstellen wel geen ander objekt, dan dat, hetwelk bij het oorspronkelijk werkwoord gevorderd wordt, maar voegen het denkbeeld, dat de werking zich van alle kanten over het voorwerp uitbreidt, bij de kracht van het oorspronkelijk werkwoord, bij voorb.: bekleeden, begrijpen, bedekken, besnoeien, beslaan, bekijken, bewasschen, besturen, bedenken, besluiten (te weten, binnen iets) enz. Vandaar heeft be bij eenige werkwoorden slechts versterkende kracht, bevinden, begeleiden, bekeeren, betuigen, begeven (vrij geven, los laten, verlaten), bekennen (eigenl. inzien), belijden (van het oude liën), benemen, beteekenen, beduiden, beramen, beloven (van loven in de beteekenis van uitloven), beslissen, begeeren, bedriegen, beletten, beleiden, bescheiden (eigenl. bepalen, Fr. appointer, van scheiden in den zin van tusschen twee beslissen), besluiten (een besluit trekken of nemen).

Aanm. Waar nevens een werkwoord, van dit voorvoegsel voorzien, het stam-
{==295==} {>>pagina-aanduiding<<}
woord, als werkwoord, in onbruik is geraakt, valt het soms moeilijk de juiste kracht van dit voorvoegsel aan te wijzen, bij voordeeld in: behagen, bevelen, beseffen, belijven (steeds samengetrokken tot blijven), beginnen, bedaren, betalen enz.

b. Die van naamwoorden geven weder te kennen, dat iets of iemand tot het voorwerp van datgene gemaakt wordt, wat de stam aanwijst, en beteekenen dus veelal, bepaaldelijk als zij van adjektieven afkomen, een voorzien van of bedeelen met het stambegrip. Zoo komen van zelfstandige naamwoorden: beoorlogen, bemannen, bedijken, bewegen (van weg: dit werkwoord behoorde, ten minste in de beteekenis van op den weg of aan den gang brengen, als denominatief, eigenlijk gelijkvloeiend te zijn), bekroonen, belagen, beloonen, beminnen, benadeelen, bepalen, besteden (eene stede of plaats aan iets geven), begraven, bevruchten, bedwelmen (van dwalm), beschamen (van een oud subst. schaam, d. i. schaamte), beschermen enz. Van bijvoegelijke naamwoorden: benauwen, bedroeven, bereiden (d. i. reed, gereed maken), begrooten (eigenl. groot maken), bezwaren, bevrijden (voor bevrijen), beveiligen enz. Zeer dikwijls wordt, naar hetgeen wij §. 94. 3. zagen, de syllabe ig ingelascht: begunstigen, beschuldigen, beangstigen, bekrachtigen, bevredigen, bezadigen (van zad, d. i. voldaan). Bekoelen kan ook intransitief gebruikt worden. Ook bevroeden schijnt eigenlijk vroed worden te zijn, zoodat iets bevroeden, eigenlijk vroed van of aangaande iets worden zou wezen. Zoo is bemachtigen, machtig worden; bezichtigen, zichtig worden (te zien krijgen); bewilligen, willig worden. - Verscheidene door middel van dit voor-voegsel van naamwoorden afkomende werkwoorden zijn nood-wendig terugwerkend, als: zich behelpen (van help, d. i. hulp), zich beijveren, zich bekommeren, zich beraden, zich beroemen, zich bezinnen, bezondigen, bevlijtigen, benaarstigen en zich bemoeien (van. moeie, d. i. moeite).

3. Het voorvoegsel er, waarover men zie § 52. 5., komt schaars voor in onze taal. De eenige woorden, die er van voorzien zijn, zijn de volgende: erkennen, erbarmen, ervaren,


{==296==} {>>pagina-aanduiding<<}


erlangen, en erachten in de bijwoordelijke uitdrukking mijns erachtens. In erkennen, erachten en erbarmen (barmen is bearmen, Gothisch arman, medelijden met iets hebben) wijst dit voorvoegsel op den oorsprong der werking; in ervaren en erlangen wijst het aan, dat degeen, die de handeling uitoefent, het op iets gemunt heeft (op iets uit is), en alzoo iets door die handeling verkrijgt: ervaren toch is zoo veel als beloopen; erlangen, zoo veel als bereiken (zie bov. 2. 2).).

Aanm. Vele werkwoorden, die thans het voorvoegsel ver hebben, bezaten vroeger het voorvoegsel er, als erklaren, erdichten (vergelijk beneden: 6. Aanm. 2.).

4. Het voorvoegsel her schijnt ontstaan uit er (zie § 21. 2. 1). b.). Voorheen zeide men erinneren en erkauwen voor herinneren en herkauwen. Dit er, evenwel, waartoe wij her terugbrengen, is geenszins hetzelfde er, dat in erkennen enz. (zie boven: 3.) voorkomt, maar door synkope (§ 24. I. 1. 1).) ontstaan uit eder (vroeger toch zeide men zoowel edercauwen als ercauwen), hetwelk een comparatiefvorm is van eene partikel ed (Goth. id), die weder, op nieuw, beteekent en in etgroen en etmaal bewaard is. Dit is dan ook de beteekenis van her in al de werkwoorden, waarin het voorkomt, als: herdenken, herkennen, hernieuwen, herstellen enz.

5. Het voorvoegsel ont is het Goth. and, dat tegen en terug beduidt.

1). Deze oorspronkelijke kracht heeft het in nog slechts weinige woorden behouden als in: ontmoeten, ontvangen, onthalen, ontzien (eigenl. tegenzien, en als naar de oogen zien), onthouden (in het geheugen terughouden) en zich onthouden (zich terughouden).

2). Doorgaans wordt de beteekenis van terug in de werk-woorden, die van het voorvoegsel ont voorzien zijn, zoo aangewend, dat zij de opheffing van eene bestaande belemmering (een terugbrengen of herstellen van de vrije werking) beteekenen. De stam, waarvan het werkwoord, dat van ont voorzien is, afkomt, duidt of het middel aan, waardoor de bestaande belemmering wordt opgeheven, of de zaak, die de


{==297==} {>>pagina-aanduiding<<}


belemmering uitmaakte, of, eindelijk, de werking, die van de belemmering ontheven wordt.

a. De stam duidt het middel aan, waardoor de belemmering wordt opgeheven, in de volgende intransitieve werkwoorden: ontloopen (zich door loopen redden), ontslippen, ontgaan, ontkomen, ontspringen, ontsnappen, in het oude ontstaan, dat is ontkomen en bij gevolg gemist worden en vanwaar ontstentenis, enz.; alsmede in de volgende transitieve werkwoorden: onttarnen (door tarnen losmaken), onttrekken, ontrukken, ontheffen, ontdoen, ontslaan (in deze laatste drie werkwoorden heeft het stamwerkwoord eene zeer onbepaalde beteekenis, zie Syntaxis, § 125. A. I. 1. 1).). Men moet in aanmerking nemen dat, wanneer bij zulk een werkwoord voorondersteld wordt, dat de macht, die over eenig voorwerp beschikte, wettig is, de beteekenis ongunstig is, en op die van een verduisteren van eenig voorwerp door middel van datgene wat de stam aanwijst, neêrkomt: ontvoeren, ontrooven, onthouden (iets aan iemand), ontnemen, ontzetten (iets aan iemand), ontzeggen, onttraden, ontveinzen, ontkennen, ontberen (van beren, dragen, eigenlijk doen achterblijven, nalaten, vervolgens in gebreke blijven, missen). Ontweldigen komt met dezelfde beteekenis van het substantief geweld.

b. De stam duidt de zaak aan, die de belemmering, welke opgeheven wordt, uitmaakte, in de volgende werkwoorden, die deels van werkwoorden afkomen, deels van naamw. Van werkwoorden: ontdekken (dat is het bedeksel wegdoen), ontladen, ontbinden, ontvouwen, ontwikkelen, ontsluiten. Heeft de stam eene gunstige beteekenis, alsdan geeft het werk-woord de opheffing van een heilzamen toestand te kennen, als: ontstellen, ontwijden. Van naamwoorden, en wel vooreerst zelfstandige: ontzegelen, ontcijferen, ontbolsteren, ontzondigen, ontschuldigen en onteedigen (in deze drie woorden is de syllabe ig ingelascht), ontschepen (hier is het schip het voorwerp, dat besloten hield, en waaraan de zaak, hier de vracht, ontheven wordt) en evenzoo ontboezemen.


{==298==} {>>pagina-aanduiding<<}


Duidt wederom de stam iets gunstigs aan, zoo beteekent het werkwoord zooveel als berooven van dat, wat de stam aan-wijst, dus in: ontbladeren, ontzielen, ontlijven, ontadelen, onteeren, onttronen, onthoofden, ontzenuwen, ontwortelen, ontrusten. Die van adjektieven afkomen, geven in het algemeen de opheffing van een, hetzij gunstige, hetzij ongunstige hoedanigheid te kennen, als: ontheiligen, onteigenen, ontreinigen, ontledigen (in de beteekenis van bezig doen zijn), ontgroenen, ontnuchteren.

Aanm. Voor ontboezemen bevelen sommige uitboezemen aan, als kon ontboezemen slechts van den boezem berooven beteekenen. Door de analogie van ontschepen en dergel. is ontboezemen volkomen gewettigd.

c. De stam duidt de werking aan, die van belemmering ontheven wordt. Is het werkwoord transitief, dan beteekent het, bij gevolg, in een toestand brengen; is het intransitief, dan beduidt het in een toestand geraken. Transitief zijn: ontroeren, onthutsen, ontsteken (dat is aan den gang maken: steken beduidt hier in het algemeen maken, zie Synt. § 125. A. I. 1. 1)., die van werkwoorden, en ontvreemden (vreemd maken), ontruimen, ontblooten, die van bijvoegel. naamwoorden afkomen. Intransitief: ontdooien, ontbijten, ontvlammen, ontbranden, ontslapen, ontwaken, ontstaan, ontspringen (van eene bron), ontspruiten, ontvonken. Het ligt in den aard der zaak, dat het voorvoegsel hier soms weinig of niets tot de beteekenis afdoet: dus in ontbreken (vroeger gebreken: breken is hier afbreken, haperen, en alzoo gemist worden), ontwaren (gewaar worden), en ontlaten (aflaten, los laten), ont-fermen (voor ontbarmen, zie boven: 3.).

Aanm. In een enkel woord schijnt ont uit aan met t versterkt, ontstaan te zijn, te weten, in ontbieden (eigenl. een gebod doen toekomen, aanzeggen), dat in het Goth. anabiudan luidt. Zoo veel is zeker, dat in het oude onttwee en ontstukken, voor aan twee en aan stukken, ont ontegenzeggelijk één is met aan.

6. Het voorvoegsel ver is in het Goth. faír, faúr, fra, en de oorspronkelijke beteekenis gelijk aan die van het bijwoord weg. Deze grondbeteekenis wordt in de werkwoorden, die van


{==299==} {>>pagina-aanduiding<<}


dit voorvoegsel voorzien zijn, verschillend toegepast. De beteekenis weg bespeuren wij duidelijk:

1). In die werkwoorden, in welke het voorvoegsel ver de kracht heeft om eene beweging in eene richting van het punt, dat als uitgangspunt wordt aangenomen, verwijderd, aan te duiden. Dus in: verbannen, verdrijven, verstooten, verspreiden, verlaten, verweren, verdeelen, vergunnen, vergelden, vermaken (bij testament), verstrekken, verruilen, verwisselen, verpanden (van pand), verwijderen (van den comparativus van wijd), verleeren (afleeren), vergaan, vergeten (eigenlijk verloren gaan), verscheiden (d. i., sterven), verloopen.

2). In zulke werkwoorden, die te kennen geven, dat het voorwerp der werking geheel verloren gaat, of ten minste in een ongunstigen toestand geraakt, als: verbranden, verbrijzelen, verbruiken, verwijzen (veroordeelen), verdelgen, verdrinken, verhangen, verdragen (zóó dragen, dat het leed als niet meer bestaat), verduwen, verdoen, vergeven, vergieten, verleiden, verliezen, vermoorden, verhelen, verzwijgen, verzeggen, verzuimen, en in de volgende, die deels van zelfstandige, deels van bijvoegelijke naamwoorden afkomen: verhongeren, vertwijfelen, verjaren, verkrachten, verongelukken, veronachtzamen, verwaarloozen. Duidt de stam niet, als in de vermelde werkwoorden, het middel aan, waardoor iets verloren gaat of in een ongunstigen staat geraakt; maar geeft hij de handeling, die zelve verloren gaat of kwalijk uitgevoerd wordt, te kennen, dan beteekent ver zoo veel als verkeerd, valsch, als in: verrekenen, vermeten, vergrijpen, vergissen, verzinnen, verdichten, verwennen, verdenken (ongunstig omtrent iemand denken), verachten. Dus heeft ver bijna ontkennende kracht, gelijk bepaaldelijk in verbeuren, dat is niet beuren, niet wegdragen.

3). In die werkwoorden, in welke ver eene verwisseling van de eene plaats met de andere beduidt, gelijk in: verhuizen, verbedden, verplaatsen, verdagen, die van substantieven, en verhangen, verroeren, vertrekken, verplanten, ver-
{==300==} {>>pagina-aanduiding<<}
dragen (van de eene plaats naar de andere), verkruipen, verkeeren enz., die van werkwoorden afkomen. Dit schijnt ook de kracht van ver in verstaan, eigenlijk, van de eene plaats op de andere gaan staan, en alzoo met de voeten eene zekere ruimte begrijpen, eindelijk begrijpen in overdrachtigen zin.

4). Nauw samenhangend met de laatstgemelde beteekenis is die van zulke werkwoorden, welke eene verwisseling in het algemeen, eene herhaling derzelfde handeling op eene andere wijze te kennen geven, als in: verkleeden, veraarden, vervellen, verharen, vertalen, die van substantieven, en vermaken, verkomen, verdoopen, vernoemen, verschikken, verzetten, verhalen, eigenlijk ophalen (op nieuw voor den dag brengen), vervangen enz., die van werkwoorden afstammen.

5). Eene verwisseling van den eenen staat met den anderen geven zulke werkwoorden te kennen, die zoo zij van concrete zelfstandige naamwoorden afkomen, een overgaan in de aangeduide stof of zaak; zoo zij van adjektieven en qualitatieve of abstrakte substantieven en van werkwoorden afkomen, een ontstaan of teweegbrengen van de uitgedrukte hoedanigheid, toestand of zaak te kennen geven. Van concrete substantieven komen: versteenen, vereelten, veretteren, verstokken enz., van adjektieven: veraangenamen, veredelen, verbitteren, verbleeken, vervelen (eigenlijk veel worden, bij Kiliaen crebrescere), verwittigen (van het oude adjektief wittig, dat is, kundig), veranderen, verblijden, verbreeden en verbreiden, verkoelen, vernederen, verdiepen, vereenigen, vergelijken, verklaren, verlossen, vervullen, verledigen, verluiden (luide maken), vertragen, verwelkomen, verheugen (van in hooge, dat is verblijd); van qualitatieve substantieven: verbasteren, verbroederen, vergasten, vergezellen, vergoden, verketteren, vermannen, vermeesteren, vertolken; van abstrakte substantieven komen: verlustigen (van lust), verkondigen (van konde), vermaagschappen, verongelijken, veroorzaken, vervaren (van vaar, vrees), vereeren,


{==301==} {>>pagina-aanduiding<<}


vertroosten, vertoornen, verzoenen, verminken (van minke, dat is leemte, en dit van mank); van werkwoorden: verschrikken, verbazen (van bazen, raaskallen, vanwaar bazelen), verlieven, dat even als vergapen, eigenlijk terugwerkend is.

6). De oorspronkelijke beteekenis van ver is evenmin te miskennen in zulke werkwoorden, die te kennen geven, dat een voorwerp afgesloten en daartegen een beletsel opgeworpen wordt door middel van dat, wat de stam aanwijst, als in: verbinden (eene wonde, door middel van een band), verhakken, versperren, verhinderen, verschansen, vernagelen, verstoppen, verzanden, en de overdrachtige verbieden, verbidden.

7). Noch ook in die, waarin ver zoo veel als samen beteekent: deze toch geven zulk een verbinden van twee voorwerpen te kennen, dat het eene in het andere als het ware verloren gaat: verbinden, verhechten, zich verdragen, verknopen (vanwaar verknocht), vermengen, vervatten, verstrikken, en vernemen, eigenlijk vervatten of bevatten.

8. Eindelijk is de beteekenis dezer laatstgemelde werkwoorden ten nauwste verwant met die van zulke, welke een verbergen of overdekken van een voorwerp door een ander, zoodat het daaronder geheel voor het oog verdwijnt, beteekenen, als in: verglazen, vergommen, verbloemen, vergulden, verzilveren.

Aanm. 1. In verscheidene werkwoorden doet het voorvoegsel ver niets tot de beteekenis, omdat het werkwoord, daarvan ontdaan, reeds de beteekenis heeft, die ver er aan kan geven. Dus in: verontreinigen, verontschuldigen, (graan) verbouwen, verhopen, vermeenen, vermissen, verblijven, verwijzen (naar iets), vertrouwen.


Aanm. 2. In andere heeft ver de waarde van er en schijnt alzoo daarvoor in plaats gesteld te zijn (zie boven: 3. Aanm.), te weten, in verkiezen (uitkiezen), verrijzen, verheffen, verwekken, verschijnen, vertoonen, verhooren, verkennen, verlangen, vereischen, vervolgen, verkrijgen, verzoeken (mits het niet in de beteekenis van beproeven voorkome, dan toch behoort het onder 2).), veroveren, verdienen.


Aanm. 3. Soms is ver uit over ontstaan, als in vernachten, verwinteren, verbluffen, verrasschen, verschalken, verheeren. Dus staat vermits voor overmits.


Aanm. 4. Ook uit voor is door klankverzwakking ver ontstaan, in verzien, verschieten (geld), gelijk men verbij voor voorbij zegt.



{==302==} {>>pagina-aanduiding<<}


Aanm. 5. De verscheidenheid der toepaesing van de beteekenis des voorvoegsels ver brengt te weeg, dat eenige werkwoorden, daarvan voorzien, in meer dan ééne opvatting gebruikt worden. Aldus is verdoen, anders doen en te gronde doen gaan; verdartelen, dartel maken en door dartelheid verspillen; verbouwen, anders bouwen en door bouwen versperren; verhangen, op eene andere plaats en ten doode toe hangen; verdragen, van de eene plaats naar de andere dragen, verduren en samendragen. Verdragen, een verdrag maken, is een denominatief werkwoord, en ver behoort tot het grondwoord verdrag.


Aanm. 6. In het Hoogd. is een voorvoegsel in gebruik, waarvoor wij meestal ver in de plaats hebben gesteld, te weten, het voorvoegsel zer. Zoo zeggen wij voor zerbrechen, zertheilen, zerstreuen enz. verbreken, verdeelen, verstroien. In vroeger tijd was dit voorvoegsel onzer taal niet vreemd en kwam het voor onder de gedaante te; zoo zeiden de Ouden te storen (zerstören), te gaen (zergehn), te blouwen (verslaan). Nog hoort men in Gelderland: te broken (zerbrochen) en te borsten, en onze bijwoordelijke uitdrukkingen te barsten, te pletteren, te morzelen, hebben voorzeker hun bestaan aan werkwoorden, van het voorvoegsel te voorzien, te danken. De beteekenis van dit te is uiteen, in stukken, en het is één met het voorzetsel te of bijwoord toe: alzoo beteekent het nog daartoe: heb ik iets gebroken, en breek ik het nog daartoe, dan breek ik het in verscheidene stukken.

7. Wan (zie §. 52. 6.) heeft eene ontkennende kracht in de weinige werkwoorden van dit voorvoegsel voorzien, welke alsnog in gebruik zijn: wanhopen en wantrouwen.

Aanm. Vroeger bestonden ook de werkwoorden: wanhagen, wanheugen, wanklagen, wanweten (zie Kiliaen). Waren deze woorden niet kennelijk van oorsprong werkwoorden, met het voorvoegsels wan verbonden, men zou geneigd zijn wantrouwen en wanhopen als afgeleid van de zelfstandige naamwoorden wantrouw (of wantrouwen) on wanhoop te beschouwen (vergel. § 42. 2.), te meer daar ook de verleden deelwoorden dezer werkwoorden (gewantrouwd, gewanhoopt), even als der van zelfstandige naamwoorden afgeleide werkwoorden oordeelen, oorlogen (geoordeeld, geoorloogd), het voorvoegsel ge vóór het voorvoegsel wan bekomen (zie § 97. IV. 1. 2). a.). Wanschapen (niet gewanschept) is nog een onverbasierde vorm van wanscheppen.





§ 96. Over de werkwoorden met partikels nu eens scheidbaar, dan onscheidbaar, verbonden.


1. De oneigenlijke samenstelling eens werkwoords met eene partikel wordt in de woordschikking, door den hoofdzin gevorderd, weder opgeheven (zie. §. 36. 3. 2).). Bovendien wordt het eerste lid van een aldus samengesteld werkwoord in het lij-
{==303==} {>>pagina-aanduiding<<}
dend deelwoord door het voorvoegsel ge, in den infinitief door het voorzetsel te (waar dit vereischt wordt) van het werkwoord gescheiden; bij voorbeeld: ik zie hem aan, ik heb hem aangezien, ik verlang hem niet aan te spreken. Deswegens noemt men zulk eene samenstelling scheidbaar. Onscheidbaar, daarentegen, is de verbinding van een werkwoord met een bijwoord, zoodra dit min of meer den aard van een voorvoegsel heeft aangenomen (zie § 33. 2.); bij voorbeeld: ik overnacht, ik heb overnacht, ik denk aldaar te overnachten.

2. De partikels, met welke een werkwoord nu eens scheidbaar, dan weder onscheidbaar wordt verbonden, zijn: mis, door, om, onder en over.

Aanm. 1. Het woordje vol is steeds onscheidbaar met zijn werkwoord verbonden, bij voorbeeld: volmáken, voltrékken, voleíndigen. Wel zegt men in een anderen zin vol maken, doch dan bestaat er in het geheel geene, zelfs geene scheidbare verbinding, evenmin als in leêg drinken. Alleen volhouden vormt eene oneigenlijke samenstelling: zoo het schijnt, ten onrechte: de analogie zou hier eene onscheidbare verbinding vereischen.


Aanm. 2. Met de partikels aan, achter en voor zijn slechts enkele werkwoorden onscheidbaar verbonden, te weten, met aan: aanschouwen en aanbidden, en zelfs is de scheidbare verbinding hier niet geheel ongebruikelijk. Bilderdijk ten minste zegt: Hoe zelden schouwt gij 't aan, en: zich aan laat bidden. Algemeen in gebruik is aangebeden, dat bij áánbidden behoort. In het Evangel. Gez. 46 begint het eene koeplet met aanbidt! het andere met bidt aan! en Matth. 28, 9 leest men zij aenbaden, en straks, v. 17: zij baden aen. Vroeger zeide men ook, met onscheidbare partikel aanzócken, aanróepen (II. Cor. 1, 23), aanmérken en aanzíen (Matth. 6, 26. en 28). Met achter zijn onscheidbaar verbonden: achterhalen (d. i. door sneller loopen bereiken), en achtervolgen (doen opvolgen). Met voor: voorzien (verzorgen of vooruitzien), voorkómen (verhoeden, welk begrip ook door het scheidbare vóórkomen kan worden uitgedrukt), en voorzeggen en voorspellen (het toekomstige melden, en dus onderscheiden van vóórzeggen en vóórspellen, die zeggen en spellen ten einde een ander het nadoe beteekenen.) - Weder is altijd onscheidbaar, wanneer het de beteekenis heeft van tegen, als in wederléggen, wederspréken, wederstaán, wederváren. Beteekent weder op nieuw of terug, dan is het steeds scheidbaar, uitgenomen in wederróepen, waar dit bijwoord gelijk-gesteld is met het voorvoegsel her. In weergálmen, weerklínken en weerkáátsen kan men aan weder zoowel de waarde van tegen, als van terug hechten.

1). Is mis (in het Gothisch een substantief, dat kwaad beteekent)

a. scheidbaar met zijn werkw. verbonden, dan beteekent het zoo veel als niet raak, het voorwerp of doel niet tref-
{==304==} {>>pagina-aanduiding<<}
fend, of verkeerd in physieken zin, bij voorb.: mísgooien, mísloopen, míssteken, mísverstaan.

b. Het onscheidbare mis heeft de kracht om aan te duiden, dat iets kwalijk geschiedt of ongunstig uitvalt. Dus in: misbrúiken, misdéelen, misdóen, misdrágen, misgáan, mishándelen, misléiden, mismáken, misgélden, misrékenen, misvórmen.

Aanm. Ten bwwijze, dat de kracht van mis, wanneer het onscheidbaar met het werkwoord vereenigd is, minder physiek-eigenlijk, meer moreel-overdrachtig, of ook meer inwendig en subjektief is, kan de vergelijking strekken tusschen mísraden (de oplossing van een raadsel niet treffen) en misráden (verkeerden raad geven), mésrekenen en zich misrékenen, mísspreken en zich misspréken.

2). Wanneer door

a. Scheidbaar met zijn werkwoord is verbonden, beteekent het bij voortduring, als in dóórweven, dóórwerken; of in stukken, als in: hij snijdt het brood door; hij breekt den tak door; of doorheen, als in: dóórlaten, dóórbrengen, dóórdringen, dóórdrijven, dóórhalen.

b. Wanneer door met zijn werkwoord onscheidbaar is verbonden, beteekent deze partikel mede doorheen, doch dan is het begrip der werking geheel van dat der partikel door als het ware doordrongen, zoodat het substantief, dat het voorwerp, door hetwelk de werking heengaat, te kennen geeft, niet afhangt van de partikel door, als voorzetsel gebruikt, maar door het samengestelde werkwoord beheerscht wordt. Dus in doorwáden, doorknágen, doorbláderen, doorwáken, doorlézen, doorsnijden, doorstéken enz. Zulke met door onscheidbaar vereenigde werkwoorden beteekenen dikwijls een doorheengaan, niet slechts in ééne richting, maar in alle richtingen, als: doorwééken, doorwéven, doorzóeken, doordríngen, doorwónden. - Doornágelen is, gelijk alle van substantieven afgeleide werkwoorden (b. v. overnachten, omarmen), met door onscheidbaar verbonden. Immers is het niet samengesteld met een werkwoord nagelen, maar afgeleid van nagel, en bij dien overgang van naamwoord tot de natuur van een werkwoord,


{==305==} {>>pagina-aanduiding<<}


erlangt het woord de kracht om eene partikel onscheidbaar met zich te verbinden (zie § 39. II. 2.).

3). a. Bij de scheidbare verbinding van een werkwoord met de partikel om, beteekent zij, ten eerste, omver, bij. voorbeeld in ómsmijten, ómhalen, ómkeeren, ómliggen, ómrijden, ómtrekken; ten tweede, om een keerpunt heen, als in ómbuigen, ómvoeren, ómkijken, ómpraten, ómkoopen, (een hoek) ómrijden, (den grond) ómzetten, ómhangen, ómwoelen; ten derde, beteekent het alsdan zoo veel als rond, als in: ómdeelen, ómdwalen, ómleiden, ómroepen.

b. Is om onafscheidbaar, zoo geeft het werkwoord eene werking te kennen, die van alle kanten plaats heeft en een gegeven punt geheel insluit; dus in omschíjnen, omgéven, omslúíten, omvátten, omgórden, omspánnen, omhángen, omwóélen, omhélzen, omschríjven (eigenlijk door het trekken van lijnen van alle kanten bepalen) enz. Komt het werkwoord van een substantief af, dan beteekent het een insluiten met het door dat substantief aangewezen voorwerp, als: omármen, omschánsen, omsíngelen, omzwáchtelen, omríngen, omheínen, omwólken, omzóómen, omgrénzen, omslúíjeren, omkránsen enz.

Aanm. In ómbrengen, ómkomen, voor om het leven brengen, om het leven komen, schijnt om het oude bijwoord an, ane, Hoogd. ohne, dat is, zonder. Oudtijds zeide men ook om iets zijn voor missen en om iets worden voor kwijt raken, welke uitdrukkingen met ane sijn en ane werden verwisseld worden. Ombrengen zou alzoo om iets maken, dat is, teweegbrengen, dat iemand iets kwijt raakt, beteekenen.

4). De partikel onder heeft

a. bij de scheidbare verbinding de beteekenis van beneden of naar beneden, als in: óndergaan, (te) ónderbrengen, ónderdoen.

b. Komt zij onscheidbaar met het werkwoord verbonden voor, dan heeft zij dezelfde kracht; doch het begrip der partikel smelt, als het ware, samen met dat des werkwoords, in dier voege, dat het voorwerp, waaronder de werking plaats heeft, onmiddellijk afhangt van het geheele werkwoord, en niet


{==306==} {>>pagina-aanduiding<<}


uitsluitend van het woordje onder; bij voorbeeld in onderbínden, ondertéékenen, ondergráven. Zoo is dan ook de beteekenis veelal overdrachtig: onderkrúípen, ondernémen, ondergáán, onderstáán. Is het werkwoord van een substantief afgeleid, dan beteekent dit substantief het voorwerp, hetwelk onder iets wordt aangebracht, als: ondermíjnen, onderstrépen, ónderschragen. - Voorts beteekent onder, onscheidbaar met een werkwoord verbonden, tusschen twee of meer verschillende, bij voorbeeld: onderschéíden, onderzóéken, ondervínden (dat is, leeren onderscheiden), onderkénnen, of wel onder elkander, onderling, de een den ander, als: onderhándelen, ondervrágen, onderwíjzen, onderríchten, onderhóuden.

5). Over komt,

a. afscheidbaar samengesteld, in drie beteekenissen voor, te weten, in die van overig, als in óverblijven, óvergaren, óverwinnen, óverhebben, óverhouden, óverleggen, óverschieten; van op nieuw, als in óverwerken, óverleeren, óverzien, óvermelen, óverschrijven, óverwegen, óverzeggen, en van overheen, bij voorbeeld in óverbrengen, óverzetten, óvergaan (hetwelk ook voorbijgaan beteekent, als men bij voorbeeld van pijn spreekt), óverhalen, óverloopen, óvermaken, óververtellen. De volgende werkwoorden hebben de beide laatste beteekenissen vereenigd: óverdoen, óvergieten enz.

b. Is over onscheidbaar, zoo beteekent het uitsluitend overheen, doch in dier voege, dat het substantief, hetwelk het voor werp, waarover de werking plaats heeft, te kennen geeft, van het samengestelde werkwoordt afhangt, en niet van over op zich zelve. Bij voorb.: overblázen, overdékken, overtrékken, overríjden, overléven, overschréeuwen, overblúffen, overwinnen, overschríjden, overzíen. Soms, en wel bepaaldelijk bij terugwerkende werkwoorden, gaat deze beteekenis in die van overmatig over: zich overwérken, overháasten, overíjlen, overéten. Bij de onscheidbaarheid der partikel is de beteekenis des werkwoords vaak overdrachtig, als in overléggen,


{==307==} {>>pagina-aanduiding<<}


overlréffen, overtréden, overwégen, (zijne bekenden) overlóópen, en komt het werkwoord niet zelden van een substantief of adjektief: overméésteren, overwínteren, overnáchten, overréden, overscháduwen, overzílveren, overhándigen, overhééren, overdwárschen. - Geen werkwoord met over onafscheidbaar verbonden, kan intransitief zijn, ten ware het van een substantief afkome: de eenige uitzondering op dezen regel maken overlijden (eigenlijk overgaan) en overkomen: deze nu zijn wegens de overdrachtige beteekenis onafscheidbaar geworden: overkomen kan nog afscheidbaar gebruikt worden, daar men zoo wel het komt mij over, als het overkomt mij (mij is hier datief) zegt.

Aanm. Staat er bij ééne der partikels door, om, onder en over een substantief of voornaamwoord, dat van haar afhangt, dan zijn die partikels voorzetsels geworden, en vormen zij geenerlei samenstelling met het werkwoord, bij voorbeeld: hij dringt door den muur; hij kijkt om den hoek; hij blijft onder de zijnen; hij springt over den muur.







Derde hoofdstuk. Over de verbuiging (conjugatie) des werkwoords.




§ 97. Over de vormen, waardoor de begrippen, die aan de verbuiging der werkwoorden ten grondslag liggen, uitgedrukt worden.


Door verbuiging drukt het werkwoord de drie volgende grammatische betrekkingen uit: den persoon in het enkel- en in het meervoud, den tijd en de wijze (zie § 47. 4. 5). 6). 7).); voorts bezit het de twee verbuigingsvormen: deelwoord en infinitief (zie § 47. 4. 7)., en §. 90. A. Aanm.).


{==308==} {>>pagina-aanduiding<<}


I. De verbuigingsuitgangen tot uitdrukking van den grammatischen persoon zijn:

Enkelvoud,	Meervoud,
Aantoon. wijze:	Aanvoeg. wijze:	Beide wijzen:
1e pers. (-e), -	-e,	-en,
2e pers. -	-	-t (-et),
3e pers. -t, -	-e,	-en.


1. De uitgang van den eersten persoon enkelvoud van den tegenwoordigen tijd aantoonende wijze wordt in de spreektaal altijd verwaarloosd: slechts in den redenaarsstijl kan men hem aanwenden: ik hebbe, ik herzegge, ik neme enz. (§ 26. 1. 1.). Dezelfde persoon van den onvolmaakten verledenen tijd der aantoonende wijze, bij de ongelijkvloeiende of sterke werk-woorden, eindigt op de stamkonzonant, als: ik las, ik bond; bij de gelijkvloeiende of zwakke, op de e des uitgangs de of te, als: ik hoorde, ik strafte.

2. De tweede persoon enkelvoud is, behalve in den imperatief, spoorloos verloren, tegelijk met het persoonlijk voornaamwoord van den tweeden persoon enkelvoud, zie § 74. 1. 3).

3. De derde persoon enkelvond eindigt slechts in den tegenwoordigen tijd van de aantoonende wijze op t: hij geeft, hij hoort. Deze t wordt ook dan achter den stam gevoegd, als hij op eene d eindigt: hij bindt, hij aardt; doch als de stam op t eindigt, smelt de t van den stam met deze t samen: hij acht, hij vecht, hij vergeet, voor hij achtet, vechtet, vergetet. Aldus zegt men ook in den tweeden persoon: gij bindt, gij bondt, gij aardt, maar: gij acht (voor achtet), gij vergeet (voor vergetet), gij vergaat (voor vergatet) zie § 24. II. 3. Aanm. 1. In den tegenwoordigen tijd van de aanvoegende wijze en in den onvolmaakten verledenen tijd is de derde persoon enkelvoud gelijk aan den eersten persoon enkelvoud: hij leze, hij las, hij bond, hij hoorde, hij strafte, hij laze.

4. Eindigt de stamvorm eens werkwoords op eene vokaal, als: doe, sla zoo smelt de vokaal van den uitgang des eersten en


{==309==} {>>pagina-aanduiding<<}


des derden persoons meervoud (en) daarmede zamen: wij doen, zij staan, even als de toonlooze e van den tegenwoordigen tijd enkelvoud der aanvoegende wijze: ik doe, hij sla (voor ik doeë, slaë).

5. Bij de versmelting van de t van den uitgang des tweeden persoons meervoud met de t van den stam hoort men de open a van het imperf. plur. der sterke werkwoorden in de uitspraak niet zelden gesloten: gij vergat, gij sat. De aanvoegende wijze dient de toonlooze e, die haren uitgang kenmerkt, vóór den persoonsuitgang t te behouden, zal het kenmerkende dier wijze niet verloren gaan: gij gevet, gij hooret, gij lazet, gij vergatet; evenzoo de onvolm. verleden tijd der zwakke werk-woorden: gij hoordet, gij straftet. Bij de zwakke werkw. wordt de t van den uitgang des 2den persoons van den onvolm. tijd somtijds, vooral door dichters, verwaarloosd: gij sneefde.

Aanm. Welke wijzigingen de persoonsuitgangen sedert den loop der tijden ondergaan hebben, blijkt uit vergelijking met het Gothisch. Zie § 26. 1. 1). 2).

II. 1. Op grond van het gezegde in § 47. 4. 6). zijn de tijden dus onderscheiden:

Tegenwoordige tijd.
Onvolmaakte tegenw. tijd: ik lees.	Volmaakte tegenw. tijd: ik heb gelezen.


Verledene tijd,
Onvolmaakte verled. tijd: ik las.	Volmaakte verled. tijd: ik had gelezen.


Toekomende tijd.
Onvolmaakte toekom. tijd: ik zal lezen.	Volmaakte toekom. tijd: ik zal gelezen hebben.


Aanm. De tijden, die wij onvolmaakten tegenw. en onvolmaakten toekom. tijd noemen, heeten gewoonlijk eenvoudig tegenwoordige en toekomende tijd. De tijd, dien wij volmaakten tegenw. tijd heeten, draagt doorgaans verkeerdelijk den naam van volmaakt verled. tijd: dezen naam kennen wij toe aan dien tijd, welke gewoonlijk meer dan volmaakt verleden tijd genoemd wordt.

2. Met betrekking tot den spreker is de werking of tegenwoor-
{==310==} {>>pagina-aanduiding<<}
dig of verleden of toekomstig. Dit tijdverschil heet het subjektieve, en elk werkw. drukt noodwendig een dier drie tijdmomenten uit. Met betrekking tot een gegeven tijdpunt is eene werking volmaakt of onvolmaakt, d. i. voltooid of onvoltooid. Dit tijdverschil heet het objektieve. Wordt nu eene werking niet met betrekking tot een gegeven tijdstip als voltooid of onvoltooid voorgesteld, dan is de tijd zuiver subjektief of onbepaald (aorist). Den tegenwoordigen tijd gebruik ik onbepaald, als ik, bij voorbeeld, zeg: God regeert, welk gezegde iets inhoudt, dat, hoezeer tegenwoordig, door geen vast punt in den tegenwoordigen tijd wordt aangeroerd; den verleden tijd gebruik ik op dezelfde wijze, als ik verhalenderwijze zeg: David regeerde veertig jaar; de toekomende tijd komt ombepaald voor in: wij zullen allen sterven. Bepaald, daarentegen, gebruik ik die tijden, zoodra ik mij een zeker tijdstip of tijdperk denk, met betrekking tot hetwelk de handeling tegenwoordig is, tegenwoordig was of tegenwoordig zal zijn.

3. Buiten de zes opgegevene tijdvormen bezit onze taal nog een verleden tijd zoo van den onvolmaakten als van den volmaakten toekomenden tijd: ik zou beminnen, ik zou bemind hebben. Deze vormen duiden eigenlijk eene handeling aan, die in een verleden tijd toekomstig. was: bij voorbeeld, zeg ik van iemand: hij zeide mij dat hij komen zou, alsdan heeft die persoon in een verleden tijd gezegd: ik zal komen; zeg ik: heden zou hij aangekomen zijn, dan heb ik vóór den dag van heden van hem kunnen zeggen: morgen zal hij aangekomen zijn. Hoe het zij, de gemelde vormen dienen doorgaans om eene voorwaardelijke handeling aan te duiden en behooren alzoo tot het gebied van de aanvoegende wijs: alsdan heeten zij de onvolmaakte voorwaardelijke tijd (ik zou beminnen) en de volmaakte voorwaardelijke tijd (ik zou bemind hebben).

4. Eindelijk bestaat er nog een, evenwel slechts zeldzaam voorkomende tijd, die de handeling voorstelt als in een verleden


{==311==} {>>pagina-aanduiding<<}


tijd voltooid tegenwoordig, dien wij alzoo verleden volmaakten tegenwoordigen tijd moeten noemen; bij voorbeeld: ik heb verloren gehad. Tot opheldering van het gebruik van dezen tijd diene het volgende voorbeeld. Van iemand, die eenmaal zijne eer kwijt is geweest, maar thans in zijne eer hersteld is, kan men niet zonder dubbelzinnigheid zeggen: hij heeft zijne eer verloren: van den zoodanigen moet men den zoo even vermelden tijd bezigen: hij heeft zijne eer verloren gehad. - Plaatst men in den spreekvorm ik heb verloren gehad, het werkwoord in den onvolmaakten verleden tijd: ik had verloren gehad, zoo verkrijgt men de uitdrukking van eene voorwaardelijke handeling in den verledenen tijd, die zich alzoo ook in de aanvoegende wijze laat gebruiken of door zoude laat omschrijven: ik hadde verloren gehad, ik zou verloren gehad hebben. Dezen tijdvorm kan men voorwaardelijken volmaakten verledenen tijd heeten.

5. De Duitsche, bij gevolg ook onze taal, is zeer arm in eenvoudige verbuigingsvormen, voor de verschillende tijden: slechts voor den onvolmaakten tegenwoordigen en onvolmaakten verledenen tijd heeft zij dezulke. Al de overige tijden worden omschrijvend door middel van hulpwerkwoorden uitgedrukt. De volmaakte tijden worden uitgedrukt met behulp van het werkwoord hebben, en bij intransitieve werkwoorden ook van wezen of zijn. De toekomende tijden worden gevormd door middel van het hulpwerkwoord zullen.

1). Het gebruik om het werkwoord hebben ter uitdrukking eener voleindigde handeling met het deelwoord eens werkwoords te verbinden, schijnt ontstaan te zijn uit zegswijzen, waarin aan het werkwoord hebben een objekt, en aan dit objekt een deelwoord als bepaling was toegevoegd. Zoo zou ik heb geschreven, ik heb gewandeld, aanvankelijk in verband met een objekt, bij voorbeeld: den brief, den weg, gebezigd zijn geworden, en eigenlijk beteekenen, ik heb den brief, die geschreven is, den geschrevenen brief; ik heb den gewandelden weg. - Bij intransitieve werkwoorden dient ook het werk-
{==312==} {>>pagina-aanduiding<<}
woord zijn of wezen om, met het deelwoord verbonden, de tijden der voleindigde handeling of werking te vormen, bij voorb. ik ben ontwaakt, ik was ontwaakt, ik zal ontwaakt zijn, ik zou ontwaakt zijn, ik ware ontwaakt geweest. Evenwel drukken zulke omschrijvende vormen met zijn of wezen minder eene voltooide handeling, dan den op eene handeling of werking gevolgden toestand uit. - Zullen, dat als hulpwerkwoord van den toekomenden tijd gebruikt wordt, blijft in deze aanwending zijne oorspronkelijke beteekenis van moeten getrouw: immers van hetgeen geschieden moet, mag men veronderstellen, dat het in een toekomstig tijdstip geschieden zal. Evenzeer is het duidelijk, hoe ik zou lezen eene voorwaardelijke kracht kan bezitten. Eigenlijk beduidt het: ik moest lezen, dat is, in dien verleden tijd moest ik lezen, vervolgens: als die tijd dáár was, als zich dat in dien tijd toedroeg, moest ik lezen. Zoo gebruiken wij het voegwoord indien, dat eigenlijk in dien tijd beteekent, voorwaardelijk met de kracht van in geval dat, terwijl wij ons den tijd niet in het afgetrokkene, maar met zijnen inhoud, dat is, met hetgeen in den tijd plaats heeft, verbonden, ja, eindelijk dit laatste alleen denken.

2). Somtijds vormt een intransitief werkwoord de tijden der voleindigde handeling (de volmaakte tijden) met het hulpwerkwoord hebben; somtijds met wezen of zijn. Doch groot is het verschil tusschen de beteekenis van het perfekt eens intransitieven werkwoords met zijn. Ik heb geloopen, bij voorb., geeft rekenschap van eene tegenwoordig voleindigde handeling, op de vraag: wat hebt gij gedaan? Ik ben geloopen stelt een tegenwoordigen toestand voor, op de handeling gevolgd, en meldt dus, dat men zich, na geloopen te hebben ergens (ik ben hierheen geloopen) of in zekeren toestand (ik ben moe geloopen) bevindt. Maar sommige intransitieve werkwoorden zijn er, wier beteekenis van dien aard is, dat zij bij voorkeur met een der beide gezegde hulpwerkwoorden gebruikt worden. Een intransitief werkwoord wordt bij voorkeur, soms uitsluitend, met het hulpwerkwoord zijn samengevoegd, wanneer het eene


{==313==} {>>pagina-aanduiding<<}


werking te kennen geeft, die vooral wegens den daarop gevolgden toestand als vroeger geschied vermeld wordt. Van dien aard zijn: komen, weggaan, ontloopen, wijken, vluchten, landen, smelten, veranderen, verouderen, groeien, worden, bersten, breken, verstijven, gelukken, geschieden, in het oog loopen, te gemoet gaan; alsmede sterven, vallen, neerzijgen, ontwaken, die eene werking aanduiden, die nauwelijks in haar verloop kan beschouwd worden, daar zij in een punt des tijds voorvalt. - Andere, daarentegen, die eene handeling aanduiden, welke, zoo zij als geschied vermeld wordt, bepaaldelijk wegens de werking zelve, niet wegens den daarop gevolgden toestand vermeld wordt, nemen in hunne volmaakte tijden bij voorkeur of uitsluitend hebben bij het deelwoord, bij voorbeeld: staan, arbeiden, streven, lachen, weenen, sneeuwen, regenen, mistasten, beven, leven, waken, heerschen, vechten, dorsten, slapen, rusten, zwijgen, bloeien, spoeden, bloeden enz., alsmede kunnen, mogen, willen. Bij het werkwoord wezen (zijn) moest zoowel hebben als zijn de volmaakte tijden kunnen vormen en diende de voorkeur, aan het eene of het andere gegeven, af te hangen van den inhoud, dien men aan dat abstrakte werkwoord leent. Doch het gebruik heeft gewild, dat men thans uitsluitend zegt: ik ben geweest enz.

Aanm. 1. Liggen en zitten behooren met staan en rusten tot die werkwoorden, welke het hulpwerkwoord hebben vorderen, en evenwel zegt men mede: ik ben gelegen, ik ben gezeten. Tot verklaring kan strekken, dat gelegen en gezeten, verbonden met zijn, den aard bezitten van adjektieven, die een voorzien zijn met het begrip, door den stam uitgedrukt, beteekenen (§ 68. 2. 2).): gelegen, gezeten zijn zijn dus omschrijvende uitdrukkingen voor liggen, zitten; zoo staat op oude grafsteenen: hier is gerust, voor: hier rust.


Aanm. 2. Dat de werkwoorden vergeten, volgen, beginnen on verscheidene andere, terwijl zij een objekt bij zich hebben, niettemin zoo wel met hebben als met zijn worden samengevoegd: ik heb mijn lesboek en ik ben mijne les vergeten, ik heb en ik ben hem gevolgd, ik ben en ik heb mijn werk begonnen, is een bewijs, dat deze werkwoorden eigenlijk intransitief zijn en het objekt alzoo oorspronkelijk niet in den accusatief bij zich hadden (zie Syntaxis § 125. D.).

III. 1. De persoonsuitgangen, die den subjunctief in onderscheiding van den indicatief kenmerken, zijn onder I. opgege-
{==314==} {>>pagina-aanduiding<<}
ven. Bij de ongelijkvloeiende werkwoorden van de eerste en de derde klasse (zie volg. §.) verschilt het enkelvoud des onvolmaakten verledenen tijds in den subjunktief van het enkelvoud diens tijds in den indicatief, behalve door de persoonsuitgangen, ook daarin, dat het enkelv. des subjunctiefs even als het meervoud des indicatiefs de volkomen a bezit, b. v.: onvolmaakte verleden tijd enkelv. aantoonende wijze: ik sprak, hij sprak; ik las, hij las; aanvoegende wijze: ik sprake, hij sprake; ik laze, hij laze.

2. Alleen in den imperatief is de tweede persoon enkelvoud overgebleven, die altijd bij het aanspreken van éénen persoon gebruikt wordt, al is het ook, dat daarbij het voornaamwoord gij, dat eigenlijk meervoud is, wordt uitgedrukt, bij voorb.: ga gij, uw broeder blijve! Deze tweede persoon enkelvoud, die het werkwoord in zijn kortsten vorm, den stamvorm, vertoont, is de eenige kenmerkende vorm van den imperatief. De eerste en de tweede persoon meervoud zijn gelijk aan deze personen in den tegenwoordigen tijd aantoonende wijze: komt, zingen wij. De derde persoon enkel- en meervoud wordt door den conjunctief praesens in dezelfde personen vervangen. Veelal worden de eerste en de derde persoon met behulp van het werkwoord laten gevormd: laat mij, laat ons, laat hem of hen zingen; of laat ik of hij, laten wij of zij zingen, in welke uitdrukkingen laten de waarde heeft van doen. In laat hij zingen, hetzelfde als doe hij zingen of zinge hij, is laten pleonastisch.

IV. Het deelwoord en de infinitief zijn naamwoordelijke vormen des werkwoords. Zij geven slechts den stoffelijken inhoud des werkwoords, dat is, de werking of den toestand, door het werkwoord aangeduid, weder: het deelwoord stelt die werking of toestand als eene aan een voorwerp toe te schrijven hoedanigheid; de infinitief, als eene afgetrokkene zelfstandigheid voor (§ 90. A. Aanm.). Terwijl zij alzoo datgene missen, wat het werkwoord tot werkwoord maakt, namelijk de geschiktheid om zich, als het woord, dat de gedachte des sprekers inhoudt, met het onderwerp der rede te laten verbinden, hebben zij dit


{==315==} {>>pagina-aanduiding<<}


met het werkwoord gemeen, dat zij het onderscheid van actief en passief, alsmede de beteekenis van tijd vermogen uit te drukken. Alleen echter drukken zij het objektief tijdverschil (den volmaakten en den onvolmaakten tijd) uit, dat is, zij geven alleen te kennen, of de werking in een gegeven tijdstip voltooid is of voorduurt. De uitdrukking toch van den subjektieven (den tegenwoordigen, den verledenen en den toekomenden) tijd is alleen aan het werkwoord gegeven, daar alleen het werkwoord den spreker zelven als maatstaf van den tijd doet kennen, dat is, den tijd der werking met betrekking tot den spreker uitdrukt (zie boven: II. 2.). Bij gevolg zijn er twee deelwoorden: een deelwoord van den onvolmaakten tijd, dat eene bedrijvende, en een deelwoord van den volmaakten tijd, dat, van transitieve werkw. gevormd, eene lijdende beteekenis heeft; alsmede twee infinitieven, een van den onvolmaakten en een van den volmaakten tijd, in het actief, en wederom twee infinitieven, een van den onvolmaakten en een van den volmaakten tijd, in het passief.

Aanm. Doorgaans vermeldt men nog een deelwoord, alsmede een infinitief van den toekomenden tijd: volgens het bovenstaande is dit onjuist. Als deelwoord van den toekom. tijd zou de vorm zullende gaan moeten gelden; doch wat die vorm zou moeten beteekenen, wordt beter uitgedrukt door: voornemens of van zins zijnde te gaan? In deze zegawijze nu ligt de uitdrukking van het toekomstige niet in eenigen werkwoordelijken verbuigingsvorm, maar in de begrippen voornemen of zin. Wel is een vorm als te zullen geven in gebruik, bij voorbeeld: ik beloof u te zullen geven, ik hoop u te zullen zien, ik denk hem er te zullen aantreffen; dock ook hier ligt de uitdrukking van het toekomstige in de begrippen beloven, hopen, denken, waarvan ten blijke strekt, dat men even goed met weglating van zullen kan zeggen: ik beloof u te geven, ik hoop u te zien, ik denk (dat is, ik verwacht) hem er aan te treffen.

1. 1). Het deelwoord van den onvolmaakten tijd, gewoonlijk, hoezeer verkeerdelijk, tegenwoordig deelwoord genoemd, heeft bedrijvende beteekenis, weshalve het ook bedrijvend deelwoord mag heeten. Het ontstaat van den infinitief door toevoeging van den uitgang d: hoorend, loopend.

2). a. Het deelwoord van den volmaakten tijd, gewoonlijk verleden deelwoord, heeft, ten minste zoo het van een transitief werkwoord gevormd is, lijdende beteekenis, weshalve


{==316==} {>>pagina-aanduiding<<}


het ook lijdend deelwoord kan genoemd worden. De vorm van dit deelwoord verschilt naar gelang het werkwoord sterk of zwak verbogen wordt: in het eerste geval eindigt het op en: gelezen; in het tweede, op d, welke letter in sommige gevallen tot t verhard wordt (zie § 99. 1.): gehoord, gemaakt, gestraft. Bovendien heeft dit deelwoord bij de sterke werkwoorden veelal eene vokaal van die des tegenwoordigen tijds van het werkwoord onderscheiden: gebroken van breken, gebonden van binden, geleden van lijden, gekozen van kiezen. Het deelwoordelijk voorvoegsel ge ontbreekt alleen vóór de lijdende deelwoorden van die werkwoorden, welke van voorvoegsels voorzien of onscheidbaar met partikels verbonden zijn, bij voorb.: verheugd, bedorven, ontwoekerd, geschied, verleden, doordrongen, aanschouwd, wederstreefd, mishandeld, ommuurd, ondermijnd, achtervolgd: alleen de met wan verbonden werkwoorden hebben ge vóór dit voorvoegsel: gewantrouwd, gewanhoopt. Het is hetzelfde ge, dat wij als voorvoegsel bij naam- en werkwoorden hebben leeren kennen, en oorspronkelijk heeft het dezelfde kracht als in de naamwoorden, § 68. 2. 2). vermeld.

b. Dit deelwoord maakt, vereenigd met het werkwoord worden, in alle zoo enkelvoudige als omschrijvende tijdvormen, in onze taal het passief uit. In die tijden van het passief, tot welke een omschrijvende tijdvorm van het hulpwerkwoord worden benoodigd zou zijn, wordt het lijdend deelwoord van dit hulpwerkwoord echter doorgaans weggelaten, zoodat alsdan het werkwoord zijn alleen met het deelwoord verbonden den volmaakten tegenwoordigen, den volmaakten verledenen en den volmaakten toekomenden tijd uitdrukt. De tijden van het passieve werkwoord zijn alzoo: onvolmaakte tegenwoordige tijd: ik word vereerd; volmaakte tegenwoordige tijd: ik ben vereerd of vereerd geworden; onvolmaakte verleden tijd: ik werd vereerd; volmaakte verleden tijd: ik was vereerd of vereerd geworden; onvolmaakte toekomende tijd: ik zal vereerd worden; volmaakte toekomende tijd: ik zal vererd zijn of vereerd ge-
{==317==} {>>pagina-aanduiding<<}
worden zijn; onvolmaakte voorwaardelijke tijd: ik zou vereerd worden; volmaakte voorwaardelijke tijd: ik zou vereerd zijn of vereerd geworden zijn; verleden volmaakte tegenwoordige tijd: ik ben vereerd geweest; voorwaardelijke volmaakte verledene tijd: ik was (ware) vereerd geweest.

Aanm. De lijdende kracht van ik word vereerd ligt niet in het werkwoord worden, doch alleen in het deelwoord vereerd. Worden dient hier slechts om het voortbestaan van den lijdenden toestand uit te drukken. Ook drukt het werkwoord uit zich zelve de betrekking van bedrijvend of lijdend niet uit: de Grieksche en Latijnsche passiva zijn in den grond refrexiva. Het naamwoord, daarentegen, vermag die betrekking uit te drukken: zoo heeft gelach eene actieve, gebraad eene passieve; erkentelijk eene actieve, geloofelijk eene passieve beteekenis.

c. Het deelwoord des volmaakten tijds van een werkwoord laat zich met het deelwoord des volmaakten tijds van het werkwoord hebben (hebbende) vereenigen, en vormt dan een deelwoord van den volmaakten tijd met actieve beteekenis: gezegd hebbende, geslagen hebbende. De intransitieve werkwoorden, die hunne volmaakte tijden met behulp van wezen of zijn vormen, voegen het deelwoord zijnde bij hun deelwoord van den volmaakten tijd, en verkrijgen alzoo mede een deelwoord van dezen tijd met actieve beteekenis: gegaan zijnde, gekomen zijnde.

Aanm. Een deelwoord van den onvolmaakten tijd in het passief met behulp van wordende, gevormd, als: bemind wordende, verdient, waar het voorkomt, verworpen te worden. Attributief laat het zich niet gebruiken, wie toch zal van een gelezen wordend boek spreken? en praedicatief gebezigd, kan het deelwoord ook zonder wordend een onvolmaakten tijd te kennen geven: dit boek, vlijtig gelezen (d. i. zoo het vlijtig door u gelezen wordt), zal uwe kennis vermeerderen. De lijdende deelwoorden van de werkwoorden, die eane handeling te kennen geven, die binnen geene bepaalde tijdsruimte afloopt, als beminnen, achten enz. drukken zelfs, attributief gebezigd, een onvolmaakten tijd uit: de beminde vrouw is de vrouw die bemind wordt; een vereerde vriend: een vriend, die vereerd wordt.

2. De infinitief van den onvolmaakten tijd in het actief wordt gevormd van den stamvorm van het praesens des werkwoords met den uitgang en vermeerderd: hooren, lezen. De overige infinitieven worden door omschrijving gevormd. Die van den volmaakten tijd in het actief bestaat uit het deelwoord van den volmaakten tijd met den infinitief hebhen, en bij in-
{==318==} {>>pagina-aanduiding<<}
transitieve ook met den infinitief zijn; gelezen (te) hebben, gelachen (te) hebben, ontwaakt (te) zijn; die van den onvolmaakten tijd in het passief, uit hetzelfde deelwoord met den infinitief worden: gelezen (te) worden; die van den volmaakten tijd in het passief, eindelijk, uit hetzelfde deelwoord met den infinitief wezen of zijn of geworden zijn: gehoord (te) wezen, gelezen (te) zijn, bemind geworden (te) zijn.

Aanm. De infinitief is verbuigbaar. Men zegt met den infinitief in den genitief zingens tijd. Voorheen had ook de datief een eigen vorm, bij voorbeeld: te lezene. Vandaar nog: tot wederziens, op beziens, tot walgens toe, tot wederopzeggens toe. De s toch schijnt hier een overgangsklank te zijn, vóór den datiefuitgang aangenomen, en na het wegvallen van dezen uitgang overgebleven, zoodat tot weerziens zou staan voor tot weerziene. Verg. § 64. Aanm. 2. (bl. 183).





§ 98. Sterke verbuiging.


A. Door sterke of ongelijkvloeiende werkwoorden verstaat men de zoodanige, die in den onvolmaakten verledenen tijd, of in het lijdend deelwoord (deelw. van den volmaakten tijd), of in beide vormen te gelijk, eene andere vokaal dan in den tegenwoordigen tijd vertoonen. Vergelijk voorts het gezegde in § 97. I., en III. 1., en IV. 1. 2). a. Met de verdeeling der sterke werkwoorden in klassen is men reeds voorloopig in § 31. 1. bekend gemaakt. Er zijn in het geheel tien klassen te onderscheiden, die hier achtereenvolgens beschouwd worden.



I. Eerste klasse.


1. De kenmerkende vokalen dezer klasse zijn:

Tegenw. tijd, gebied. wijze en infinitief: zachte volkomen of onvolkomen e (uit Goth. korte i, zie § 6. 1.).

Onvolm. verled. tijd, enkelv.: onvolkomen a (reeds in het Gothisch, § 5. 1.); meervoud en subjunctief: volkomen a (uit Goth, ê, zie § 5. 2.).

Deelw. van den volmaakten tijd: zachte volkomen of onvol komen o (uit Goth. korte u, zie § 8. 1.).


{==319==} {>>pagina-aanduiding<<}


2. 1).Infinitief:	Onvolm. verled. tijd:	Deelw. v. d. volm. tijd:
bevelen,	beval,	bevolen;
breken,	brak,	gebroken;
nemen,	nam,	genomen;
sprchen t	sprak,	gesproken;
steken,	stak,	gestoken;
stelen,	stal,	gestolen.


Aanm. Van steken komt niet zelden gesteken. Ook in het Angels. (stecan) is dit werkwoord van de derde klasse.

2). Buiten deze werkwoorden zijn er eenige, die voorheen dezelfde vokaalverwisseling vertoonden, gelijk zij dan ook oorspronkelijk tot dezelfde klasse behooren; thans hebben zij in den onvolm. verled. tijd eene o aangenomen (zie § 8. 3.). Het zijn de volgende:

scheren,	schoor,	geschoren;
treffen,	trof,	getroffen;
trekken,	trok,	getrokken;
vechten,	vocht,	gevochten;
vlechten,	vlocht,	gevlochten;
zweren,	zwoor,	gezworen.


Aanm. 1. Zoo bevelen in den onvolm. verled. tijd meerv. niet zelden bevolen heeft, is dit in geenen deele voor een verloop van a tot o te houden. Integendeel, het werkwoord bevelen is eigenlijk van de tweede klasse, in welke het meerv. van het praeter. eene o (uit u) vordert. Immers luidde het in het Goth. (bi-)filhan, hetwelk in de dubbele konzonant lh, van welke de eerste eene vloeibare letter is, het kenmerk der tweede klasse vertoont.


Aanm. 2. Over treffen en trekken zie § 6. 2. Aanm. 2. Treffen kwam vroeger, volgens het aldaar gezegde, werkelijk zwak voor. Bij voorb. overtrefte, Dan. 6, 4. Vechten is in het Angels. (feohtan) van de tweede klasse.


Aanm. 3. Zoo zweren (etteren) in den onvolm. verl. tijd soms zwoer maakt, schijnt dit aan verwarring van dit werkwoord met zweren (een eed afleggen), dat tot de vierde klasse behoort, te wijten.

3. 1). Nu volgen nog eenige aanmerkingen omtrent werkwoorden, die mede tot deze klasse behooren, maar eene aanmerkelijke afwijking vertoonen.

a. Bersten, borst, geborsten. In den onvolm. verled. tijd is, even als in de werkwoorden, boven 2. 2). genoemd, eene o voor a aangenomen. Door de werking der r werd de e van bersten, als a uitgesproken: barsten. Zoo raakte men de ware verbuiging kwijt, en verboog zwak: in den onvolm. verl. tijd barstte of berstte.


{==320==} {>>pagina-aanduiding<<}


b. Komen staat voor kwemen, zie § 8. 5.; kwam heeft den oorspronkelijken vorm behouden; gekomen staat voor gekwomen. In den eersten en den derden persoon enkelv. en in den tweeden persoon van den tegenwoordigen tijd, aantoonende wijze (ik kom, -, hij komt; gij komt) heeft dit werkwoord eene onvolkomen o.

c. Schrikken is het eenige werkwoord van deze klasse, dat de i in den tegenw. tijd enz. behouden heeft. Het heeft in den onvolm. verledenen tijd nog veelal schrok, doch deze tijd wordt ook wel zwak verbogen gebruikt; het deelw. luidt geschrokken, soms geschrikt; het afgeleide intransitieve verschrikken heeft in het deelwoord verschrokken, vanwaar onverschrokken; het transitieve verschrikken heeft verschrikt.

d. Wreken, dat in het deelw. gewroken heeft, is thans gemeenlijk gelijkvloeiend in den onvolm. verled. tijd; vroeger luidde deze tijd doorgaans wrook, terwijl het substantief wraak nog de a bewaart, die aan het oudste imperf. toekwam.

2). Helen en kwelen, oorspronkelijk regelmatig van deze klasse, zijn geheel gelijkvloeiend geworden: alleen bewaren halm, hol, hullen en verholen, kwaal en kwellen (van kwaal) nog de sporen, dat deze werkwoorden eigenlijk sterk en van deze klasse zijn. - Geboren is een deelwoord van den volmaakten tijd, alleen overgebleven van het werkwoord beren, bar (meervoud baren), geboren (dragen), waarvan nog ontberen bestaat, dat evenwel thans gelijkvloeiend is.

Aanm. Bij Cats vindt men gequollen voor gekweld, ten gevolge eener verwarring met een ander quellen van de 2de klasse, dat opborrelen beteekent.





II. Tweede klasse.


1. De kenmerkende vokalen dezer klasse zijn:

Tegenw. tijd enz.: i of onvolkomen e (uit Gothisch i, zie § 6. 1. en vergel. § 7. 1.).

Onvolm. verled. tijd, enkelv.: onvolkomen o (uit Goth. a, zie § 8. 3.); meervoud en subjunct.: mede onvolkomen o (uit Goth. u, zie § 8. 1.).


{==321==} {>>pagina-aanduiding<<}


Deelw. van den volmaakten tijd: onvolkomen o (Goth. u).

2. 1). Infinitief:	Onvolm. verl. tijd:	Deelw. v. d. volm. tijd:
binden,	bond,	gebonden;
blinken,	blonk,	geblonken;
dingen,	dong,	gedongen;
dringen,	drong,	gedrongen;
drinken,	dronk,	gedronken;
dwingen,	dwong,	gedwongen;
(be-)ginnen,	(be-)gon,	(be-)gonnen;
glimmen,	glom,	geglommen;
klimmen,	klom,	geklommen;
klinken,	klonk,	geklonken;
krimpen,	kromp,	gekrompen;
onderwinden,	onderwond,	onderwonden;
(ver-)slinden,	(ver-)slond,	(ver-)slonden;
slinken,	slonk,	geslonken;
spinnen,	spon,	gesponnen;
springen,	sprong,	gesprongen;
stinken,	stonk,	gestonken;
vinden,	vond,	gevonden;
winden,	wond,	gewonden;
winnen,	won,	gewonnen;
wringen,	wrong,	gewrongen;
zingen,	zong,	gezongen;
zinken,	zonk,	gezonken;
(be-)zinnen,	(be-)zon,	(be-)zonnen;
(ver-)zwinden,	(ver-)zwond,	(ver-)zwonden.


bergen,	borg,	geborgen;
delven,	dolf,	gedolven;
gelden,	gold,	gegolden;
kerven,	korf,	gekorven;
melken,	molk,	gemolken;
schelden,	schold,	gescholden;
schenden,	schond,	geschonden;
schenken,	schonk,	geschonken;
smelten,	smolt,	gesmolten;
zenden,	zond,	gezonden;
zwelgen,	zwolg,	gezwolgen;
zwellen,	zwol,	gezwollen;
zwemmen,	zwom,	gezwommen.



{==322==} {>>pagina-aanduiding<<}


Aanm. 1. Bij onze onde schrijvers vindt men ook zwakke vormen van het werkwoord dingen: evenwel schijnt onbedingd navolging van het Hoogd. unbedingt. Van delven vindt men ook delfde (bij Borger); van bergen, gebergd (Wagenaar), en van verbergen, verbergde (Statenbijbel).


Aanm. 2. Over zenden, schenden en schenken zie men § 6. 2. Aanm. 2. Zij werden vroeger geheel zwak verbogen. Het substantief gezant is niets anders dan het zwakke lijdend deelw. (voor gezended) van zenden, waarin de a, na de synkope van de vokaal des uitgangs en de versmelting van de d des uitgangs met die des stams, wederom voor den dag is gekomen, terwijl zij in zenden tot e was gewijzigd: even zoo staat verwant tot wenden en genant tot nennen (noemen). Ook onderwinden, afgeleid van wenden (zie § 7. 5.), is ten onrechte sterk. Wenken en erven hebben hunne oorspronkelijke zwakke verbuiging gehandhaafd, hoezeer men wel eens wonk, gewonken; orf en georven hoort. Gestollen of zelfs wel gestolten is een ten onrechte sterke vorm des lijdenden deelwoords van het zwakke stollen, dat gestold behoort te hebben.

2). Eenige werkwoorden van deze klasse hebben thans in hunnen onvolm, verled, tijd, in plaats der onvolkomen o (uit a), de vokaal ie aangenomen (zie § 7. 6. Aanm.):

(be-)derven,	(be-)dierf,	(be-)dorven;
helpen,	hielp,	geholpen;
sterven,	stierf,	gestorven;
werpen,	wierp,	geworpen;
werven,	wierf,	geworven;
zwerven,	zwierf,	gezworven.


3. 1). Worden behoorde oorspronkelijk regelmatig tot deze klasse, daar het in de drie vormen: werden, ward, geworden luidde. Het ontstaan der o vóór de r (in het praes.) heeft niets vreemds, zie §. 8. 4. Het thans gebruikelijke imperfekt werd is door Umlaut (§. 6. 2.) ontstaan uit ward, en wierd heeft de vokaal met bedierf, hielp enz. gemeen.

2). Ook in gorden is de oorspronkelijke vokaal e (uit Goth. ai = i) in o verkeerd; doch dit werkwoord is dien ten gevolge zwak geworden; de oorspronkelijke sterke verbuiging blijkt echter nog uit de substantieven gard en gaarde (zie § 31. 2. IIe klasse). - Rennen, thans gelijkvloeiend, was vroeger sterk: nog komt het deelwoord geronnen voor in de beteekenis van snel geloopen, en in geronnen bloed van het oude gerinnen, d. i. samenloopen, samenvloeien. Ook belgen was oudtijds sterk, blijkens het deelw, verbolgen.






{==323==} {>>pagina-aanduiding<<}


III. Derde klasse.


1. Tegenw. tijd enz.: i of zachte volkomen e (uit Goth. i, zie § 7. 1. en vergel. § 7. 1.).

Onvolm. verled. tijd, enkelv.: onvolkomen a (als in het Goth.); meerv. en subjunctief: volkomen a (uit Goth. ê, § 5. 2.).

Deelw. van den volm. tijd: zachte volkomen e (Goth. i).

2. Infinitief:	Onvolm. verled. tijd:	Deelw. van den volm. tijd:
bidden,	bad,	gebeden;
liggen,	lag,	gelegen;
zitten,	zat,	gezeten;
eten,	at,	gegeten;
genezen,	genas,	genezen;
(ver-)geten,	(ver-)gat,	(ver-)geten;
geven,	gaf,	gegeven;
lezen,	las,	gelezen;
meten,	mat,	gemeten;
treden,	trad,	getreden;
vreten,	vrat,	gevreten.


Aanm. Eten heeft in het deelw, gegeten van het oude geten (voor ge-eten, comedere). Over het geten, dat den stam uitmaakt van ons vergeten (zie § 95. 6. 1).).

3. 1). a. Wegen en bewegen hebben in den onvolm. verl. tijd en in het deelw. eene zachte volkomen o aangenomen. Oorspronkelijk behooren zij mede tot deze klasse. Het substantief waag en het werkw, wagen bewaren nog de vokaal van het vroegere imperf. Bewegen wordt bij oude schrijvers meestal zwak verbogen: ook bestond er een denominatief en bij gevolg zwak werkwoord bewegen van weg, in de beteekenis van op weg, aan den gang brengen (zie § 95. 2. 3). b.).

b. Weven bewaart thans alleen in het deelwoord geweven de sterke verbuiging. Het van weven afgeleide substantief wafel (naar de ruitjes of mazen dus geheeten) vertoont nog de vokaal van het oorspronkelijk imperfekt.

c. Tot deze klasse behoort mede wezen, was, gewezen: alleenlijk komt gewezen niet meer als deelwoord, maar slechts als attributief adjektief voor (zie § 65. II. 2. 2).), en voor het


{==324==} {>>pagina-aanduiding<<}


deelwoord dient thans de vorm geweest. De t schijnt de kenmerkende letter van de sterke verbuiging der bijvoegel, naamw. (zie § 67. 2. Aanm. 1.), vóor welke, even als dit in het Noordsch regelmatig geschiedt, de n van den uitgang is weggevallen. Wezen komt voorts niet in den tegenwoordigen tijd van de aantoonende en van de aanvoegende wijze voor: in dien tijd dier beide wijzen wordt het vervangen door ik ben, hij is, en verder door vormen vun zijn. Zie § 100. III.

d. Verder is ook het werkwoord zien van dezelfde klasse. De oorspronkelijke vorm was zegen of zejen (zie § 7. 8.), die in het praes. en het part. in zien en gezien is overgegaan: alleen de onvolm. verl. tijd bewaart den oorspronkelijken vorm zag.

e. Geschieden, thans gelijkvloeiend, werd oudtijds volkomen als zien verbogen: geschien, geschach (nog bij Westerbaen), geschien. De inlassching der d in geschieden bracht de verwarring mede, en veroorzaakte dat het werkwoord zwak werd verbogen.

2). Plegen is geheel zwak geworden in de beteekenis van begaan (eene misdaad); desgelijks het afgeleide verplegen, en het samengestelde raadplegen. Maar in de beteekenis van gewoon zijn is de onvolmaakte verledene tijd plag of, met paragogische t (zie § 25. 2. 2).), placht, in de wandeling en vroeger ook in de schrijftaal (bij Coornbert en andere) plecht. In het verl, deelwoord zeide men voorheen oolc geplogen of geploen van den praesensvorm plien.





IV. Vierde klasse.


1. Tegenwoordige tijd enz.: volkomen a (Gothisch korte a, zie § 5. 1.).

Onvolm. verl. tijd oe (Goth. ô, zie § 9. 1.).

Deelw. van den onvolm. tijd: volkomen a (Goth. korte a).

2. 1). Infnitief:	Onvolm. verled. tijd:	Deelw. v. d. volm. tijd:
dragen,	droeg,	gedragen;



{==325==} {>>pagina-aanduiding<<}


Infinitief:	Onvolm. verled. tijd:	Deelw. v. d. volm. tijd:
graven,	groef,	gegraven;
slaan (voor slagen).	sloeg,	geslagen;
varen,	voer,	gevaren.


2). Eenige werkwoorden, oorspronkelijk van deze klasse, vertoonen een verloop tot de zevende klasse, daar zij in het imperf. de vokaal ie hebben:

heffen,	hief,	geheven;
scheppen,	schiep,	geschapen;
wasschen,	wiesch,	gewasschen;
wassen,	wies,	gewassen.


Aanm. Heffen en scheppen bezitten in den tegenw. tijd den zwakken vorm (vergel. § 6. 2. Aanm. 4.). Vandaar hun dubbele konzonant alleen in dien tijd: geheven staat voor gehaven.

3. 1). a. Sommige werkwoorden van deze soort hebben alleen in het deelw. den sterken vorm behouden:

laden,	laadde (oudt. loed),	geladen;
malen,	maalde (oudt. moel),	gemalen;
lachen,	lachte (oudt. loech),	gelachen;
bakken,	bakte (oudt. boek),	gebakken.


Aanm. Malen, schilderen (Goth. mêlan, schrijven), is zwak, gelijk ook malen in de beteekenis van met woorden of gebeden lastig vallen. Dit laatste malen schijnt afgeleid van het bijvoegel. naamw. mal (dwaas). - Bakken had vroeger meermalen biek. Bilderdijk gebruikt nog het imperfekt loeg van lachen, maar daarentegen het deelw. belacht van belachen.

b. Ook staan (voor standen, zie § 24. I. 1. 3).) is tot deze klasse te brengen. De onvolmaakte verledene tijd stond staat voor stoend (voorheen met synkope stoed: reeds in het Goth. was het stôth). De valsche vorm stind of sting is uit verloop tot de zevende klasse te verklaren, waarin men ging en ving aantreft van gaan (gangen) en vangen.

c. Zweren (een eed aflegqen) behoorde oorspronkelijk tot deze klasse: nog luidt het imperf. zwoer: de e in den tegenw. tijd is ontstaan uit a (volgens § 6, 2.), en daarna het deelw. (gezworen) gevormd naar het voorbeeld der werkwoorden van de eerste klasse.

2). Waaien is in het deelw. zwak: gewaaid; doch het imperf. is stork: woei, hoezeer men ook waaide zegt. In het


{==326==} {>>pagina-aanduiding<<}


Goth. had dit werkw. een onvolm. verl. tijd met reduplicatie: vaivô: dus behoorde het daar tot de klasse, die wij de achtste noemen (zie beneden). Hoezeer jagen en vragen veelal joeg en vroeg vormen, zijn zij in het deelw. zwak: gejaagd en gevraagd: zij behooren ook in het imperfekt zwak te wezen. - Scheppen, met schop of emmer ophalen, is zwak; doch oudtijds sterk: ook is het oorspronkelijk een en hetzelfde werkwoord met scheppen, creare, eigenlijk uit de diepte ophalen en aan het licht brengen: nog bewaart schop van scheppen, ophalen, een spoor, dat het ook in die beteekenis ongelijkvloeiend was. Vondel, Wagenaar en Beets schrijven dan ook: hij schiep behagen. - Verwaten, thans adjektief, beteekenende gevloekt, is een verled. deelw. van een oud werkw. van deze klasse.





V. Vijfde klasse.


1. Tegenw. tijd enz.: ij (uit Goth. ei, zie § 11. 1.).

Onvolmaakte verledene tijd, enkelvoud: harde ee (uit Goth. ái, § 6. 4.); meervoud en subjunctief: zachte volkomen e (Goth. i, § 6. 1.).

Deelw. van den volm. tijd: zachte volkomen e (Goth. i).

2. Infinitief:	Onvolm. verled. tijd:	Deelw. v. d. volm. tijd:
bijten,	beet,	gebeten;
blijken,	bleek,	gebleken;
blijven,	bleef,	gebleven;
dijgen,	deeg,	gedegen;
drijten,	dreet,	gedreten;
drijven,	dreef,	gedreven;
(ver-)dwijnen,	(ver-)dween,	(ver-)dwenen;
glijden,	gleed,	gegleden;
grijpen,	greep,	gegrepen;
grijnen,	green,	gegrenen;
hijgen,	heeg,	gehegen;
hijschen,	heesch,	geheschen;
kijken,	koek,	gekeken;
kijven,	keef,	gekeven,
knijpen,	kneep,	geknepen;
krijgen,	kreeg,	gekregen;



{==327==} {>>pagina-aanduiding<<}


Infinitief:	Onvolm. verled. tijd.	Deelw. v. d. volm. tijd:
krijschen,	kreesch,	gekreschen;
krijten,	kreet,	gekreten;
kwijten,	kweet,	gekweten;
lijden,	leed,	geleden;
(ge)-lijken,	(ge)-leek.	geleken;
mijden,	meed,	gemeden;
nijgen,	neeg,	genegen;
nijpen,	neep,	genepen;
pijpen,	peep,	gepepen;
prijzen,	prees,	geprezen;
rijden,	reed,	gereden;
rijgen,	reeg,	geregen;
rijten,	reet,	gereten;
rìjven,	reef,	gereven;
schijnen,	scheen,	geschenen;
schijten,	scheet,	gescheten;
schrijden,	schreed,	geschreden;
schrijven,	schreef,	geschreven;
slijpen,	sleep,	geslepen;
slijten,	sleet,	gesleten;
smijten,	smeet,	gesmeten;
snijden,	sneed,	gesneden;
spijten,	speet,	gespeten;
splijten,	spleet,	gespleten;
stijgen,	steeg,	gestegen;
stijven,	steef,	gesteven,
strijden,	streed,	gestreden;
strijken,	streek,	gestreken;
tijgen,	teeg,	getegen;
urijen,	vree,	gevreën;
wijken,	week,	geweken;
wijten,	weet,	geweten;
wijzen,	wees,	gewezen;
wrijven,	wreef,	gewreven;
zijgen,	zeeg,	gezegen;
zwijgen,	zweeg,	gezwegen;
(be-)zwijken,	(be-)zweek,	(be-)zweken;
zwijmen,	zweem,	gezwemen.


Aanm. Belijden wordt thans ongelijkvloeiend gebruikt, als ware het van lijden afgeleid: het komt van het oude zwakke lijen (de d is epenthetisch, zie § 23. I. 1. 3).) en was dan ook vroeger zwak. - Ook prijzen en kwijten, als afgeleid, het eerste van het Fransche prix, het andere van het Lat. quietus, behoorden eigenlijk, als vroeger, zwak te zijn. - Het workwoord wijzen


{==328==} {>>pagina-aanduiding<<}


was almede bij de Ouden gelijkvloeiend. Te recht, want het is een vreemd woord, afgeleid van het Fransche avis (zie § 92. I. Aanm. en § 94. 4. Aanm.). Nog bewaart het substantief gewijsde, oorspronkelijk het deelw. van wijzen, den zwakken vorm.

3. 1). Sommige der hier opgenoemde werkwoorden worden ook gelijkvloeiend gebruikt. Het zijn de volgende: grijnen, hijgen, hijschen, krijschen, mijden en vermijden, tijgen (aantijgen, wel te onderscheiden van tijgen, trekken, dat tot de zesde klasse behoort) en het van zwijmen afkomende bezwijmen. Krijgen wordt in de beteekenis van krijg voeren, wijl het alsdan van het substantief krijg is afgeleid, zwak verbogen. Pijpen, wanneer het op de pijp (fluit) spelen beduidt, dat is, wanneer de beteekenis van het substantief pijp gedrukt wordt, en het mitsdien als van dit substantief afgeleid beschouwd moet worden, moet gelijkvloeiend zijn; doch als het met mond of bek fluiten beteekent, is het altijd sterk verbogen geworden. Stijven in de beteekenis van (in het kwaad) verharden is zwak: hij stijfde hem in zijn boos opzet; doch anders sterk: zij steef linnen. Uw stemme steef dit loflijck Raetsbesluit (Vondel). Steef en beengestel en spieren (Bilderdijk). De Decker zegt: Priesternyt van hoofschen haet gesteven; doch ook gestijft in dezelfde beteekenis. Verstijven is zwak, hoezeer Bilderdijk schrijft: 't Dorrend lijf, versteven, stram. Vrijen is zwak, zoo het vrij maken beduidt, als van het adjectief vrij afgeleid; desgelijks, wanneer het in de beteekenis van beminnen, objektief, met een uitgedrukten accusatief van het voorwerp, gebruikt wordt; doch zoo het subjektief, dat is, zonder uitgedrukten accusatief, gebezigd wordt, alsdan staat de ongelijkvloeiende verbuiging van dit werkw. vast.

2). Blijkens nog in afgeleide woorden bestaande ongelijk-vloeiende woordstammen waren vroeger ongelijkvloeiend: gijpen, vanwaar gapen; kwijten, vanwaar kwalster; spijen (spijgen, dat is, spuwen), vanwaar speeksel voor speekel (§ 50. 4.). Ook benijden was eertijds sterk.






{==329==} {>>pagina-aanduiding<<}


VI. Zesde klasse.


1. Tegenwoordige tijd enz.: ie (Goth. iu, § 7. 6.) of ui (Oudd. û, § 14. 3.).

Onvolmaakte verleden tijd, enkelvoud: harde oo (Gothisch áu § 8. 6.); meervoud en subjunctief: zachte volkomen o (Gothisch u, § 8. 1.).

Deelw. van den volmaakten tijd: zachte volkomen o (Goth. u).

2. Infinitief:	Onvolm. verled. tijd:	Deelw. v. d. volm. tijd:
bieden,	bood,	geboden;
(be-)driegen,	(be-)droog,	(be-)drogen;
(ver-)drieten,	(ver-)droot,	(ver-)droten;
gieten,	goot,	gegoten;
kiezen,	koos,	gekozen;
klieven,	kloof,	gekloven;
liegen,	loog,	gelogen;
(ver-)liezen,	(ver-)loor (z. § 18. 3. 2).),	(ver-)loren (verg. ald.);
(ge-)nieten,	(ge-)noot,	genoten;
rieken,	rook,	geroken;
schieten,	schoot,	geschoten;
vlieden,	vlood,	gevloden;
vliegen,	vloog,	gevlogen;
vlieten,	vloot,	gevloten;
vriezen,	vroos (vroor),	gevrozen (gevroren);
zieden,	zood,	gezoden.


buigen,	boog,	gebogen;
druipen,	droop,	gedropen;
duiken	dook,	gedoken;
fluiten;	floot,	gefloten;
kluiven,	kloof,	gekloven;
kruien,	krooi,	gekrooten;
kruipen,	kroop,	gekropen;
luiken,	look,	geloken;
pluizen,	ploos,	geplozen;
ruikèn,	rook,	geroken;
schuilen,	school,	gescholen;



{==330==} {>>pagina-aanduiding<<}


schuiven,	schoof,	geschoven;
sluiken,	slook,	gesloken;
sluipen,	sloop,	geslopen;
sluiten,	sloot,	gesloten;
snuiven,	snoof,	gesnoven;
snuiten,	snoot,	gesnoten;
spruiten,	sproot,	gesproten;
spuiten,	spoot,	gespoten;
stuiven,	stoof,	gestoven;
zuigen,	zoog,	gezogen;
zuipen,	zoop,	gezopen.


Aanm. Het zij men fluiten als afgeleid van het Fransche flûte, het zij als een klanknabootsend woord beschouwt, altijd is het vreemd, dat dit werkwoord ongelijkvloeiend is: in de beteekenis van op de fluit spelen wordt het beter zwak verbogen, vergelijk het boven (V. 3. 1).) gezegde over pijpen. - Bilderdijk bezigt ten onrechte doorgloor (voor doorgloorde), als ware dit een imperfekt van deze klasse, en de Decker gebruikt, en verkeerd, versmoren in het verled. deelw. voor versmoord.

3. 1). Van de opgesomde werkwoorden komen mede gelijk-vloeiend voor: klieven. Niettemin zijn kloof, gekloven, niet alleen verbogen vormen van kluiven, maar ook van klieven: van het imperf. van dit klieven komen dan ook klauw (een klankverwisselende stam) en klooven. Verder worden mede zwak gebezigd: kruien en schuilen, alsmede, voor zooveel het imperfekt betreft, zieden.

2). Tot deze zesde klasse behoort ook tijgen, toog, getogen (zie § 11. 2. Aanm. 3.), alsmede spugen (spuigen) en spoegen: spoog, gespogen; spuwen heeft de zwakke vormen: spuwde, gespuwd. - Ontploken (nog bij Bilderdijk: met de wieken blij ontploken) behoort bij het verouderde sterke ontpluiken (ontsluiten).

Aanm. Van vertijgen (vertiegen) zijn het praeter, en het deelw. (vertoog, vertogen) uit den Statenbijbel bekend gebleven. Spoedig schijnt men niet meer geweten te hebben, tot welken infinitief deze vormen terug te brengen zijn. Bilderdijk althans schrijft vertogen in den infinitief, in plaats van vertijgen. Zieltogen schijnt een denominatief werkwoord van ziel en tog of toog (Hoogd. Zug).






{==331==} {>>pagina-aanduiding<<}


VII. Zevende klasse.


1. Tegenwoordige tijd enz.: onvolkomen a (Goth. a), Onvolm. verled. tijd: ie (meest overgaan in korte i: Oudd. ia: in het Goth. zijn de praeterita van deze en de drie volgende soorten geredupliceerd).

Deelw. van den volmaakten tijd: onvolkomen a (Goth. a).

2. Infinitief:	Onvolm. verled. tijd:	Deelw. v. d. volm. tijd:
gaan (voor gangen),	ging,	gegaan (voor gegangen);
hangen,	hing,	gehangen;
vallen,	viel,	gevallen;
vangen,	ving,	gevangen;
houden (voor halden),	hield,	gehouden (voor gehalden).


Aanm. De vorm hong voor hing, bij Bilderdijk en Borger veelvuldig, is af te keuren. Het werkwoord hangen toch behoort tot deze, niet tot de vierde klasse.

3. Sommige werkwoorden van deze klasse hebben alleen in het deelwoord den sterken vorm behouden:

bannen,	bande (oudt. bien),	gebannen;
spannen,	spande (oudt. spien),	gespannen;
spouwen (voor spalten),	spouwde,	gespouwen;
vouwen (voor valden),	vouwde,	gevouwen;
zouten (voor zalten),	zoutte,	gezouten.


Aanm. In oneigenlijken zin geeft men aan ontvouwen ook in het verleden deelw. den zwakken vorm ontvouwd (uitgelegd, verklaard). Vondel evenwel spreekt van ontvouwen altaargeheimenissen.





VIII. Achtste klasse.


1. Tegenw. tijd enz.: volkomen a (Goth. ê, zie § 5. 2.).

Onvolm. verled. tijd: ie (Oudd. ia).

Deelw. van den volmaakten tijd: volkomen a (Goth. ê).

2. Infinitief;	Onvolm. verled. tijd:	Deelw. v. d. volm. tijd:
blazen,	blies,	geblazen;
laten,	liet,	gelaten;



{==332==} {>>pagina-aanduiding<<}


raden,	ried,	geraden;
slapen,	sliep,	geslapen.


3. Braden, dat nog in de 17de eeuw bried vormde, is thans alleen in het deelw. (gebraden) sterk. - Raden wordt thans vaak in het imperfekt zwak verbogen gebezigd, doch ten onrechte. Daarentegen geven wij aan het werkwoord zich gelaten in het imperfekt geliet: ten onrechte, daar dit woord afkomt van het substantief gelaat.





IX. Negende klasse.


1. Tegenw. tijd enz.: harde volkomen oo (Goth. áu, § 8. 6.).

Onvolm. verled. tijd: ie (Oudd. ia).

Deelw. van den volm. tijd: harde volkomen oo (Goth. áu).

2. Infinitief:	Onvolm. verl. t.:	Deelw. van den volm. tijd:
loopen,	liep,	geloopen;
stooten,	stiet,	gestooten;
houwen (voor hoowen),	hieuw,	gehouwen (voor gehouwen).


3. Tot deze klasse behooren mede brouwen, brouwde, gebrouwen, dat echter in het imperf. en soms in het deelwoord (gebrouwd) zwak geworden is, en roepen, riep, geroepen.

Aanm. 1. Over den samenhang van de vokaal oe met de harde oo (Goth. áu) zie § 9. 2., en ald. de Aanm. Reeds in het Goth. ging áu soms in ô over, blijkens fullatôjis (volmaakt) en ubiltôjis (euveldoende), die kennelijk van táujan, doen, afkomen.


Aanm. 2. Aan het werkwoord schouwen werd in vroeger tijd in de uitdrukking: zuiver of onschuldig geschouwen, in het verled. deelw. de sterke vorm gegeven, even als het Eng. to show (to shew) in het verl. deelwoord shown (shewn) bekomt, hoezeer in het Angels. scavjan zwak is.





X. Tiende klasse.


1. Tegenw. tijd enz.: harde volkomen ee of ei (Goth. ái, § 6. 4. en 10. 1.).

Onvolmaakt verleden tijd: ie (Oudd. ia): thans is deze tijd gelijkvloeiend.


{==333==} {>>pagina-aanduiding<<}


Deelw. van den volmaakten tijd: ee of ei (Goth. ái).

2. Infinitief:	Onvolm. verled. tijd:	Deelw. v. d. volm. tijd:
heeten,	heette (voor hiet),	geheeten;
scheiden,	scheidde (voor schied),	gescheiden.


Aanm. Aan het werkwoord zweeten wordt veelal het deelw. gezweeten toegekend. Beschouwt men het als afgeleid van het zelfstandig naamwoord zweet, dan dient het gelijkvloeiend te zijn; maar dit naamwoord kan ook een stamwoord van zweeten zijn. - Gebreeën voor gebreid (van brijen) komt van een ouder brijden, nog in het Friesch aanwezig.

B. De door voorvoegsels afgeleide, alsmede de met partikels verbondene werkwoorden volgen in de verbuiging hunne stamwerkwoorden. Dus wordt verbinden als binden, omsluiten als sluiten verhogen. Desgelijks de oneigenlijk samengestelde vrijlaten, grootspreken enz. als laten en spreken, spelevaren als varen. Beraadslagen, glimlachen, herbergen, verwelkommen, zijn zwak, daar zij niet met slagen (slaan), lachen, bergen en komen zijn samengesteld, maar van raadslag, glimlach, herberg en welkom zijn afgeleid. Verwelkommen heeft als afgeleid van welkom overal de onvolkomen o: dus moet men niet alleen zeggen ik verwelkom, hij verwelkomt, gij verwelkomt, ik verwelkomde en verwelkomd, maar ook wij, zij verwelkommen. - Ten onrechte schrijft Wagenaar ergens (xvii, bl. 170) beraadslaan, en zegt Bilderdijk: wat gij raadsloegt over mij, Zij aan u-alleen verbleven. - Over beeldhouwen, pluimstrijken, dwarsdrijven, vergelijke men § 38. 2. Het samengestelde psalmzingen schijnt noch in het imperfekt noch in het lijdend deelwoord voor te komen.







§ 99. Zwakke verbuiging.


1. De onvolm. verledene tijd der gelijkvloeiende of zwakke werkwoorden is gekenmerkt door den uitgang de, die in te overgaat, wanneer de slotkonzonant des stams hard is (p, t, k) of scherp (f, s, ch), bij voorbeeld: stroopte, haatte, maak-
{==334==} {>>pagina-aanduiding<<}
te, strafte, pochte, braste. Over het algemeen gesproken gaat in dezelfde gevallen de uitgang d des deelwoords van den volmaakten tijd in t over, bij voorb.: gestroopt, gemaakt, gestraft, gepocht, gebrast. Doch de uitgang des deelwoords smelt weg in de slotkonzonant des stams, indien zij eene t is, bij voorb.: geacht voor geachted. Hij smelt met de slotkonzonant des stams samen, zoo zij eene d is, bij voorbeeld: gebaad voor gebaded (zie § 24. II. 3. Aanm. 1.). De s achter eene toonlooze i is geenszins voor eene volkomen scherpe s te houden, al wordt zij ook dubbel geschreven (verg. § 64. A. II. 6.); vandaar dat men zegt: vonnisde, en gevonnisde misdadigers.

2. De vokaal, die zich oorspronkelijk tusschen den stam en den uitgang van het imperfekt bevond (zie § 24. II. 3.) blijft slechts in het imperfekt der werkwoorden, wier stam eene t met voorafgaande onvolkomen vokaal op het eind heeft, vooral in het meervoud, in de gedaante eener toonlooze e, niet zelden aanwezig; als: wij of zij zetteden. In den vorm wij of zij zetten, namelijk, is alle verschil tusschen het praesens en het imperf. opgeheven. Voor den tweeden persoon zettedet kan ook zettet volstaan, aangezien in den tegenw. tijd gij zet gezegd wordt, met ineensmelting van de t des verbuigingsuitgangs met die des stams (zie § 97. I. 3.).

3. Over de apokope van den uitgang van de zwakke imperf. zeide, leide, woude, zoude en konde, van zeggen, leggen, willen, zullen en kunnen, zie § 26. 2. Deze apokope kon hier plaats vinden, omdat deze vormen, in weerwil van het gemis diens uitgangs, toch, wegens het verschil der vokaal, van het praesens onderscheiden zijn. Over de werkwoorden willen, zullen en kunnen, waartoe deze laatste drie imperfekten behooren, wordt beneden (§ 100. II. 1. en V. 1.) gehandeld. Het imperf. van leggen en zeggen behoudt in het meerv. ook bij de versmelting van eg tot ei (zie § 10. 2.) den volkomen vorm: wij leiden, gij leidet, zij zeiden. Evenmin is de onderdrukking van de syll. de gebruikelijk in het meerv. van ik zou en


{==335==} {>>pagina-aanduiding<<}


ik kon; deze imperfekten echter verliezen in den 2den pers. de e des uitgangs: gij zoudt, gij kondt. Wou heeft in den eersten en den tweeden pers. meerv. wij, zij wilden. In den tweeden pers. gij woudt of wildet. De versmelting van eg tot ei vertoonen ook de lijdende deelwoorden, alsmede de 3de pers. enkelv. en de 2de pers. tegenw. tijd, aant. wijs, van leggen en zeggen: geleid, gezeid: hij, gij leit, zeit, welke vormen echter de regelmatige gelegd, gezegd, legt, zegt, niet uitsluiten, evenmin als legde, zegde, door leide of lei, zeide of zei, worden uitgesloten.





§ 100. Verbuiging der onregelmatige werkwoorden.


A. De onregelmatige werkwoorden zijn te onderscheiden, ten eerste, in dezulke, wier onregelmatigheid haren grond heeft in de omstandigheid, dat van ouds de slotklank van den stam zonder tusschentredende vokaal vóór de uitgangen kwam van den onvolm. verled. tijd en van het deelw. van den volmaakten tijd. Ten tweede, in zoodanige werkwoorden, die in den tegenwoordigen tijd den vorm van een ongelijkvloeienden onvolm. verled. tijd bezitten: hun praesens was voormaals praeteritum en derhalve heeten zij werkwoorden met verschoven praeteritum of praeterito-praesentia. Eene derde soort van onregelmatigheid vertoont het werkwoord zijn, hierin bestaande, dat het zijne vormen van verschillende stammen ontleent. Eene vierde, het werkwoord doen, hetwelk eene zonderlinge verwarring van vormen aanbiedt, terwijl eindelijk, ten vijfde, een paar werkw., willen en hebben, slechts schijnbaar onregelmatig zijn.

I. Algemeen is in de tegenwoordige taal het gemis eener vokaal. tusschen den stam en de uitgangen van den onvolmaakten verled. tijd en van het deelw. van den volmaakten tijd bij de gelijkvloeiende werkwoorden, zie § 24. II. 3. Doch bij enkele werkwoorden ontbrak die vokaal van ouds en bracht dit


{==336==} {>>pagina-aanduiding<<}


gemis eene verscherping van de slotkonzonant van den stam in haar gevolg mede. Deze werkwoorden zijn:

1. Brengen, denken en dunken. Deze hebben in hunne onvolm. verled. tijden en in hunne lijdende deelwoorden: bracht, gebracht; dacht, gedacht; docht, gedocht. Brengen en denken bezitten eene e uit a ontstaan (zie § 6. 2. Aanm. 2.); hun regelmatig imperfekt en deelwoord zou dus zijn brangede, gebranged; dankede, gedanked; doch van ouds kwam bij deze werkwoorden de uitgang van het zwakke praeteritum en partic. perf. achter een sterken stam. Vandaar samenstooting tusschen konzonanten: de g van brengen en de k van denken, onmiddellijk vóór die uitgangen komend, werden verscherpt tot ch, waarbij de d des uitgangs in t moest overgaan, en tevens de neusklank (n) van den stam verdween: alzoo ontstond brachte, gebracht, en dachte, gedacht. De eerst later ingevoerde apokope der e van den uitgang de (te) des imperfekts hebben bracht en dacht (voor brachte, dachte) met al de onregelmatige werkwoorden van deze soort gemeen. - Gelijk denken (voor danken), dacht en gedacht, zoo heeft dunken, docht en gedocht.

Aanm. 1. In het Grieksch ziet men op gelijke wijze, door synkope der verbuigingsvokaal, aspiratie ontstaan in κέκραχϑε voor κεκράγατε.


Aanm. 2. Bij de gegeven verklaring der in het Gothisch brahta, thahta, thuhta, luidende vormen neem ik aan, dat de zwakke praesensvormen thangkjan en thungkjan van lateren oorsprong, en thahta, thuhta tot een sterk thikan, thak, terug te brengen zijn, even als brahta tot brag van brigan (met epenthesis van den neusklank: briggan).


Aanm. 3. Het behoud van de oorspronkelijke a, die in de overige vormen gewijzigd is tot e, bespeurt men behalve in bracht, dacht, gebracht en gedacht, ook in gezant van zenden, verwant van wenden, en gestalte van stellen (zie § 98. A. II. 2. 1). Aanm. 2.).


Aanm. 4. Gelijk het onbehoorlijk is brocht en gebrocht, docht en gedocht voor bracht en gebracht, dacht en gedacht, uit te spreken; zoo is het insgelijks onverdedigbaar aan het terugwerkend onpersoonlijk werkwoord dunken de vormen dacht en gedacht toe te voegen: men behoort te zeggen: mij docht; ons heeft goed gedocht.

2. Zoeken, werken en koopen. Zoeken heeft in den onvolm. verl. tijd zocht voor zoekede, en in het deelw. gezocht voor gezoeked, waarbij, na hetgeen tot verklaring van de vormen bracht enz. gezegd is, niets op te merken valt, dan dat de


{==337==} {>>pagina-aanduiding<<}


volkomen vokaal van den grondvorm na de scherpe aanblazing van de slotkonzonant in een onvolkomen o overgegaan is. Werken staat voor worken (zie § 6. 3.): de vormen wrocht en gewrocht vertoonen, behalve hetgeen zij met al de werkwoorden van deze soort gemeen hebben, eene metathesis der r, of liever zij bewaarden de oorspronkelijke plaatsing van de r vóór de stamvokaal. Voor het overige heeft dit werkwoord van den vorm werken de regelmatige vormen werkte en gewerkt ontwikkeld, die als de gewone verbuigingsvormen van werken worden gebruikt, terwijl wrocht en gewrocht tot den hoogeren stijl behooren. Koopen biedt in de vormen kocht en gekocht een nieuw voorbeeld der verandering van de volkomen vokaal in de onvolkomene, na de scherpe aanblazing van den slotklank des stams, en vertoont voorts de klankverspringing van de geaspireerde lipletter (f) in de geaspireerde verhemelteletter (ch), zie § 17. II. 4.: kocht en gekocht staan dus voor koft en gekoft.

Aanm. 1. Het Gothisch sôkjan (zoeken) is regelmatig in het praet. sôkida (zoekede). Vaurkjan daarentegen heeft vaurhta, hetwelk een overoud sterk vriukan, vrauk (vaurk) veronderstelt. Koopen komt in de Goth. bijbelvertaling eens voor (Luk. 19, 13), in den imperatief: het zal regelmatig verbogen zijn geworden.


Aanm. 2. Van (ver-)knoopen is een deelw. verknocht overgebleven, hetwelk op dezelfde wijze gevormd is als gekocht van koopen. Gelijk verknocht staat tot knoopen, en gekocht tot koopen, staat, eindelijk, het adjektief berucht en het substantief gerucht tot roepen.

3. Weten, moeten en durven. Weten heeft in het imperfekt wist. Regelmatig zou deze tijd weet'de luiden; doch uit de samenstooting van de t en d ontstond de klank st (zie § 23. I. 4. 1). c. Aanm. 3.), en hierna werd de stamklank e tot de oorspronkelijke i teruggebracht (zie § 6. 1. 1). a. Aanm. 4.). Het deelwoord van den volmaakten tijd luidt geweten, een ten onrechte sterke vorm: een spoor van den oorspronkelijken zwakken vorm bezitten wij in het adjektief bewust voor bewist (zie § 13. 2.). - Het imperfekt moest van moeten is op dezelfde wijze uit moetde ontstaan, als wist uit weetde. Ook moeten heeft in het deelwoord den sterken vorm gemoeten gekregen voor gemoest. - Durven heeft in den onvolm. verled.


{==338==} {>>pagina-aanduiding<<}


tijd, behalve durfde, ook den vorm dorst. Dit dorst is eigenlijk een imperfekt van het verloren dorsen, Goth. daúrsan, hetwelk durven, d. i. wagen beteekent, terwijl durven, Goth. thaúrban, eigenlijk behoeven (derven) beduidt. Het deelw. is regelmatig: gedurfd.

Aanm. De werkw. weten, moeten en durven (dorren) behooren, blijkens hun oorspronkelijken praesensvorm, te gelijkertijd tot de tweede soort der onregelmatige werkw. Zie beneden: II. 2. Aanm.

II. De werkwoorden, die nu volgen, hebben in hun tegenw. tijd den vorm van een ongelijkvloeienden onvolm. verled. tijd.

1. Kunnen en zullen. Kunnen heeft in het praes. ik kan, -, hij kan, wij kunnen, gij kunt, zij kunnen. Dit nu is een regelmatig imperf. naar de tweede klasse der ongelijkvl. werkwoorden: vandaar het ontbreken der t in den 3en pers. enkelv. en het vokaalverschil tusschen enkel- en meerv. (zie § 98. A. II. 1.): kunnen staat voor konnen (zie § 13. 1.). Zoodra ik kan de beteekenis van het imperfekt verloren en die van een praesens aangenomen had, ontwikkelde zich een nieuw en wel zwak imperfekt, met de vokaal van het meervoud des voormaligen imperfekts: ik konde, of met afwerping van den uitgang de: ik kon (zie § 99. 3.). Het deelwoord van den volm. tijd is gekond of gekund, waarvoor men echter veelal, met ten onrechte sterken vorm, gekonnen hoort bezigen. - Ik zal, meerv. wij zullen (voor zollen), is desgelijks een imperfekt, dat echter een afwijkende vokaalverwisseling vertoont: even als ik konde staat tot ik kan, staat ik zoude (d. i. ik zolde, zie § 16. 3.) of ik zou tot ik zal. Een deelw. van den volmaakten tijd is bij zullen niet in gebruik.

Aanm. 1. Wij noemen de vokaalverwisseling van zal, zullen, onregelmatig omdat de oorspronkelijke vorm slechts ééne l bevat, terwijl de tweede klasse der sterke werkwoorden, tot welke de vokaalverwisseling (a: u) behoort, door eene dubbele konzonant gekenmerkt is. Voor het overige is in zullen, Goth. skulan, de k uitgevallen, gelijk meermalen in het Oudhoogd. en in serp voor scherp is geschied. Schuld heeft de verhemelletter nog bewaard.


Aanm. 2. Nog niet geheel verouderd is van kunnen de onvolm. verled. tijd ik kost, welke uit een vorm kondde ontstaan moet zijn. Kondde is een vorm met verdubbelden uitgang, alsof ook konde even als kan, de beteekenis van een praes. aangenomen had gehad. Ook beginnen heeft, buiten het gewone imperfekt begon, mede begonde en begost, welke vormen bewijzen, dat ook


{==339==} {>>pagina-aanduiding<<}


begon, even als ik kan en ik zal, eenmaal als praesens moet aangemerkt geworden zijn: hoe toch zou zich anders uit begon een nieuw zwak imperfekt hebben kunnen ontwikkelen?

2. Mogen heeft insgelijks in het praesens: ik mag, -, hij mag, wij mogen, gij moogt, zij mogen, de verbuiging van een sterk imperfekt. De o evenwel, die dit werkwoord overal behalve in het enkelv. van den tegenw. tijd vertoont, is aan dialektverschil toe te schrijven: de vormen toch met o zijn aan het Oudduitsche mugan ontleend: in het Gothisch behield ik mag in het meerv. en in de overige verbuigingsvormen de a, die ook ons substantief macht behouden beeft. - De vorm des imperfekts ik mocht (voor moogde) is van denzelfden aard als die der imperfekten van de eerste soort der onregelmatige werkwoorden (zie boven I. 1.). De subjunctief van den tegenw. tijd is ik moge, en het deelw. gemocht: van vermogen is een deelwoord vermogen voor vermocht in gebruik.

Aanm. 1. Durven, moeten en weten hebben oorspronkelijk mede een praesens met den vorm van een ongelijkvloeiend praeteritum. Het praesens van durven luidde voorheen: ik darf, -, hij darf, wij durven enz. (zoo had dorren: ik dar, -, hij dar, wij dorren, gij dort, zij dorren), hetwelk een sterk praeteritum is naar de verbuiging der tweede klasse; moeten, Goth. môt, môtum, is een praeteritum van de vierde klasse; weten heeft in het enkelvoud eene harde e, in het meervoud eene zachte, en is dus een praeteritum naar de vijfde klasse der sterke werkwoorden (zie § 98. V. 1): het luidde in het Gothisch; váit, váist (voor váist't, zie § 23. I. 4. 1). c. Aanm. 3.), váit, vitum, vituth, vitun; en luidt nog in het Hoogd., ich weiss, du weisst, er weiss, wir wissen, ihr wisset, sie wissen, alzoo met duidelijk vokaal-verschil tusschen enkel- en meervoud en zonder t in den 3en persoon enkelvoud.


Aanm. 2. Bij onzen Ouden vindt men meer verschoven praeterita, te weten an en gan van onnen en gunnen, doech, Goth. daug, met een imperfekt dochte (Goth, dauhta), en roec, imperf. rochte. Van roeken vindt men echter in den 3en persoon enkelvoud ook roekt (voor roek), in welk geval roeken als een praesens wordt verbogen. An en gan veronderstellen een oud praesens innen; doech (d. i. doog) een praesens diegen, en roek een praesens raken, dat nog bestaat, maar thans zwak verbogen wordt.

III. Het werkwoord zijn ontleent van ouds zijne vormen van verschillende stammen. Het praes. van de aantoon. wijze is: ik ben, -, hij is, wij zijn, gij zijt, zij zijn; dat van de aanvoegende wijze: ik zij, hij zij, wij zijn enz. De infinitief zijn is van de meervoudsvormen des indicatiefs ontleend. De onvolm. verled. tijd was behoort tot het boven onder de sterke


{==340==} {>>pagina-aanduiding<<}


werkwoorden der derde klasse (§ 98. A. III. 3. 1). c.) vermelde wezen, dat eigenlijk wonen, blijven, beteekent. Het meerv. wij, zij waren, gij waart, en de subjunct. ik ware vertoonen den gewonen overgang van s in r (§ 18. 3. 2)).

Aanm. Ik ben staat voor ik bem, welke vorm den oorspronkelijken persoons-uitgang van den 1en pers. enkelvoud (m) bezit achter den wortel be, die wij in het Sanskr. bhu, het Grieksche Φν-, en in het Lat. fu- (fui, futurus) terugvinden. De oude tweede pers. enkelv. van het praes. du best of bist, en het gemeene benje zijn van denzelfden wortel. Hij is (voor ist) behoort met wij zijn enz. ik zij enz., tot een wortel, die in het Sanskr. as, in het Gr. en Lat. es luidde (Gr. εἱμι = ἐσμί). Even als in het Lat. sum en sim (voor esum, esim), is in wij zijn, ik zij enz. de vokaal van den wortel vóór de z verloren gegaan (vergel, § 22. 1.).

IV. Doen. De tegenw. tijd van dit werkw. luidt: ik doe, -, hij doet, wij doen, gij doet, zij doen; de onvolm. verl. tijd: ik deed (voor dede), -, hij deed, wij deden, gij deedt, zij deden; het deelw. van den volm. tijd gedaan (voor gedaden en dit voor gededen); het deelw. van den onvolm. tijd is doende; maar het samengestelde voldoen heeft voldoenend, met epenthet. n (zie § 23. I. 1. 4).), een vorm, die in zwang is gekomen, dewijl het eigenlijk deelw. voldoende den aard eens adjektiefs verkregen had.

Aanm. Er schijnt nevens divan, hetwelk doen opleverde, doordien de v (w) de vokaal tot o kleurde, een didan, dad, didans bestaan te hebben, welks tegenw. tijd dida de beteekenis van een imperf. verkreeg en ons deed opleverde, terwijl het ware imperf. dad in het Middennederl. dade (conj.) overig was.

V. 1. Willen is geheel regelmatig, behalve in den 3en pers. enkelv. van den tegenw. tijd, waar het gemis der t valt op te merken. Dit is daaraan te wijten, dat dit werkwoord van ouds de vormen van de aantoon. wijze ontbeert, voor welke de aanvoegende wijze in de plaats treedt: alzoo is hij wil gelijk hij wille. Nevens wilde bestaat een ander imperfekt wou, voor woude (vergel. § 99. 3.) en dit voor wolde (zie § 16. 3.), dat tot wollen moet gebracht worden, een vorm, van ouds bestaande nevens willen, en welks vokaal (o) aan de werking der w schijnt toe te schrijven (vergel. § 8. 5.).

2. Hebben is oorspronkelijk een regelmatig zwak verbogen werkwoord. Hebben staat met door verdubbeling gehandhaafde


{==341==} {>>pagina-aanduiding<<}


b (zie § 17. I. 1. Aanm.) en met gewone verandering der vokaal (§ 6. 2.) voor haven (Goth. haban). Tot dezen vorm hebben behooren: ik heb (en conjunct.: ik hebbe, hij hebbe), wij hebben, gij hebt (gij hebbet), zij hebben; daarentegen is hij heeft (voor hevet, d. i. havet) verbogen van haven. Het imperf. ik had enz. staat bij apokope (§ 26. 2.) voor hadde en dit bij synkope (§ 24. I. 2. 3).) voor hav'de of liever haafde, insgelijks van haven, waartoe ook gehad voor gehav'd of gehaafd behoort. Dit deelwoord gehad komt nimmer bijvoegelijk voor, noch ook in verbinding met worden: daartoe is hebben te zeer tot den aard van een vormwoord (of hulpwerkwoord) overgegaan.

B. De met partikels verbonden onregelmatige werkwoorden worden even zoo als de eenvoudige onregelmatige werkwoorden verbogen, dus bedenken als denken, toebrengen als brengen, verzoeken als zoeken, verkoopen als koopen, toedoen als doen; doch de van werken afgeleide bewerken (zoo veel als veroorzaken) en verwerken (zoo veel als door bearbeiding verdoen) worden regelmatig zwak verbogen, ten ware het eerste zoo veel als tot het voorwerp van zijn arbeid maken, het tweede anders werken zou moeten beteekenen: in deze gevallen toch zou men bewrocht en verwrocht kunnen zeggen.





§ 101. Over het gebruik der verschillende verbuigingsvormen des werkwoords.


a. Opmerkingen aangaande den grammatischen persoon:

1. Daar de grammatische persoon des werkwoords in onze taal niet door de persoonsuitgangen des werkwoords alleen kan uitgedrukt worden, zoo moet het subjekt bij elk praedikaat door een substantief of een persoonlijk voornaamwoord worden aangewezen. Onder de op dezen regel bestaande uitzonderingen (zie Syntaxis § 117. 1. a.) behoort mede het geval, dat het


{==342==} {>>pagina-aanduiding<<}


praedikaat bestaat in eenen imperatief, bij voorbeeld: heb de goedheid! Eert uwen vader en uwe moeder! Bij den imperatief, namelijk, wordt het persoonlijk voornaamwoord van den 2den persoon slechts dan uitgedrukt, wanneer de persoon in tegenstelling van een of meer anderen met nadruk moet vermeld worden; bij voorbeeld: gij, blijf; zij kunnen vertrekken; zoo ook: komt gij hier; zij mogen henengaan. Blijkens dit laatste voorbeeld plaatst men dan het persoonl. voornaamwoord even goed achter als vóór den imperatief, hetwelk reeds genoegzaam bewijst, dat het, eigenlijk overtollig, slechts nadrukshalve, bij wijze van vocatief, aan het werkwoord in dezen vorm wordt toegevoegd.

2. Dat de persoon en het getal des werkwoords met die des subjekts overeenkomen moeten, leert de Synt. (§ 130. A.). Hier vermelden wij slechts eenige gevallen, waar de aard en beteekenis der grammatische vormen des subjekts bij de aanwending des getals of des persoons in aanmerking komen.

1). a. Wanneer vóór een meervoudig substantief een collektief woord in het enkelvoud staat, welks beteekenis in die mate verzwakt is, dat het zoo veel beduidt, als een bijvoegelijk telwoord veel of weinig enz., alsdan kan het werkwoord in het meervoud staan; bij voorbeeld: daar komen een menigte, een boel, heel wat menschen aan; er zijn nog maar een beetje appelen in; daar wonen een paar arbeidslieden (daarentegen: daar woont een gelukkig paar).

b. Desgelijks komt in een zin, welke de vragende uitdrukking wat voor met een meervoudig substantief tot subjekt heeft, het getal des praedikaats met dit substantief, niet met het eigenlijk grammatisch subjekt wat overeen: wat voor menschen komen daar? dat eigenlijk zijn moest: wat voor menschen komt daar? (§ 79. 2. 3).).

2). a. Zulke uitdrukkingen, die uit een paar, op de § 82. II. 2. vermelde wijze, nauw verbonden substantieven bestaan, hebben haar werkwoord in het enkelvoud bij zich, bij voorbeeld: geld en goed is verteerd; tier en leven is er uit;


{==343==} {>>pagina-aanduiding<<}


man en paard verdronk; daarentegen ten onrechte bij Bild.: en geld en tranen put zich uit.

b. Volgen verscheidene subjekten op elkander, maar worden deze ten slotte in een enkel collektief samengevat, alsdan staat het praedikaat in het enkelvoud, bij voorb.: eer, plicht, belang, alles moet u daartoe doen besluiten.

c. Zoo twee of meer subjekten door zoodanige voegwoorden verbonden worden, die de aandacht bij elk afzonderlijk bepalen, heeft de getalsovereenkomst alleen met het naastbijzijnde onderwerp plaats: bij voorb.: noch hij, noch zijn broeder heeft mij bezocht; hij of zijn vriend zou mij bericht zenden; zoowel de vader als de moeder trok zich de zaak aan.

3). Wanneer twee of drie subjekten van verschillende grammatische personen bij één werkwoord behooren, staat dit in het meervoud van den persoon, welke den voorrang heeft. De eerste persoon nu heeft den voorrang boven den tweeden en den derden, en de tweede boven den derden persoon: ik en gij hebben, of: ik en gij, wij hebben; ik en gij zijn; gij en hij zijt. Ik en gij, ik en hij of zij, kunnen in wij samengevat worden; doch gij en hij of zij kunnen niet in één voornaamwoord worden samengevat, vermits, bij gemis van een onderscheiden vorm van het persoonlijk voornaamwoord van den 2den persoon enkelvoud, dit slechts eene onaangename herhaling van hetzelfde gij zou medebrengen. - Staat eene ontkennende copulatieve of eene disjunctieve conjunctie tusschen de voornaamwoorden van verschillenden persoon, zoo richt zich het werkwoord in persoon en getal naar de naastbijzijnde voornaamwoorden: ik noch gij kunt; hij of ik heb; ik of hij is bereid. Evenwel laat men in de taal des gemeenen levens in dit geval doorgaans het praedikaat in persoon met het eerstgenoemde persoonlijk voornw. overeenkomen, terwijl met het tweede persoonlijk voornaamw. als een buiten de constructie ingelascht zinlid aanmerkt: hij of ik heeft het gedaan; gij noch ik kunt komen, mits de tegenstelling tusschen de persoonlijke voornaamwoorden niet door herhaling der conjunctie of op eenige andere


{==344==} {>>pagina-aanduiding<<}


wijze sterk uitkome: noch gij noch ik kan komen; of ik of gij zult gaan; niet alleen hij, maar ook gij zijt overtuigd.

B. Opmerkingen aangaande de tijden:

1. De tegenwoordige tijd dient soms om verledene of toekomstige gebeurtenissen te vermelden, te weten, wanneer de spreker zich het verledene of toekomende als tegenwoordig voor den geest haalt. Bij voorbeeld: 't Was schriklijk ruw en koud: de scherpe hagels vlogen; de losgewaaide sneeuw stuift rondom hun in de oogen (Tollens). In zeven dagen keere ik weer, en delft men me in den grond (Bilderdijk). Wanneer ik henen zal gegaan zijn, en u plaats zal bereid hebben, zoo kome ik weder en zal u tot mij nemen (Joh. 14: 3). Morgen gaan wij op reis. Binnen tien dagen ben ik bij u.

2. Den onvolm. verledenen tijd gebruikt men, wanneer men een verleden feit vermeldt, zonder het in betrekking tot den tegenwoordigen toestand te beschouwen; den volmaakten tegenwoordigen tijd (doorgaans volmaakt verleden tijd genoemd), daarentegen, wanneer men van eene handeling gewaagt, die den tegenwoordigen toestand bewerkt heeft.

Evenwel kan het noodig zijn, den volmaakten tegenwoordigen (volm. verled.) tijd aan te wenden, al gewaagt men juist niet van eene handeling, die den tegenwoordigen toestand als haar resultaat heeft achtergelaten:

1). Wanneer men een verleden feit als een voorwerp, een gewonnen resultaat zijner tegenwoordige wetenschap, vermeldt; bij voorb.: allereerst hebben er koningen te Rome geregeerd.

2). Wanneer men van gebeurtenissen des dagelijkschen levens, die mitsdien niet tot de geschiedenis behooren, verslag doet, zonder zelf daarbij tegenwoordig geweest te zijn. Zoo zal men zeggen: er is gisteren een groot ongeluk gebeurd; de bliksem is zoo even in den kerktoren geslagen. Bezigde men hier den verhalenden verleden tijd: er gebeurde gisteren enz.; zoo even sloeg de bliksem enz., alsdan zou de schijn bestaan, als of de spreker daarbij tegenwoordig was geweest.


{==345==} {>>pagina-aanduiding<<}


Aanm. De historische voordracht toch (in den onbepaalden verled. tijd) berust op de fictie, dat de verhaler zelve bij het gebeurde togenwoordig is geweest: bij werkelijk historische feiten nu zal niemand zich ten dezen aanzien vergissen en wat slechts tot den vorm behoort, voor werkelijk houden; maar bij kortelings gebeurde alledaagsche zaken, die nog geen voorwerp van geschiedkundigen aard zijn geworden, zou de vergissing mogelijk, ja, noodzakelijk wezen, bijaldien de spreker den historischen verledenen tijd en niet den volm. tegenw. tijd aanwendde. Deze laatste tijd toch heeft het vermogen om het feit als van den spreker verwijderd voor te stellen, in zoo verre hij te kennen geeft, dat de spreker zich dit feit slechts in zijne gevolgen voorstelt.

3. Gelijk men niet zelden den tegenw. tijd in plaats van den toekomenden bezigt (zie boven: B. 1.), zoo gebruikt men niet minder dikwijls den volmaakten tegenwoordigen tijd in plaats van den volmaakten toekomenden. Dit kan zonder gevaar van misverstand geschieden, daar de nevensgaande toekomende tijd genoegzaam de kracht van zulk een volmaakten tegenwoordigen tijd, in plaats van den volmaakten toekomenden gebezigd, aanwijst. Dus in: ik zal komen, zoodra als ik gegeten heb (voor gegeten zal hebben). In geval aldus de volmaakte tegenwoordige tijd de plaats van den volmaakten toekom. tijd bekleedt, is het niet raadzaam, tevens den tegenw. tijd in de plaats van den toekomenden tijd te bezigen. In den volgenden samengestelden zin: als ik gegeten heb, kom ik, zou, namelijk, de tegenwoordige tijd kom ik, opgevat kunnen worden als een onbepaald tegenwoordige tijd, in welk geval het beteekenen zou: ik kom telkens, ik hom gewoonlijk, als ik gegeten heb.

4. De opeenvolging der tijden in het verband der rede hangt eenig en alleen van den aard des onderwerps en de voorstelling des sprekers af. De loop der gedachte kan, bij voorbeeld, den overgang van den volm. tegenw. tot den onvolm. verled. tijd natuurlijk medebrengen. Aldus in het volgend voorbeeld: al zijne zonen zijn omgekomen: de een werd bij een uitval der vijanden door een kanonskogel getroffen, de ander sneuvelde bij het bestormen der vesting. Hier gaat de verhaler van het vermelden van het tegenwoordig bestaande (zijn omgekomen) tot het verhalen van het gebeurde (werd getroffen - sneuvelde) over.


{==346==} {>>pagina-aanduiding<<}


C. Opmerkingen aangaande den subjunctief en den imperatief.

I. Men bezigt den subjunctief:

1. Wanneer de handeling of de toestand vermeld wordt als bestaande in de bedoeling of den wensch des subjekts.

1). In dit geval bevat de hoofdzin een der werkwoorden willen, begeeren, verlangen, hopen, verzoeken, bidden, smeeken, waken, zorgen, op zijne hoede zijn en dergelijke. Bij voorb.: hij wil, dat men hem groete; ik hoop, dat hij tijdig kome; hij wenscht, dat er eendracht tusschen ons heersche; hij bidt, dat hij hem niet wegzende; hij waakt, tracht te verhoeden, dat de stad niet bij verrassching ingenomen worde; zij zorgen, dat het geschiede.

Aanm. Volgt in den objektieven zin achter willen een indicatief, zoo heeft dit werkwoord de beteekenis van beweren, bij voorb.: hij wil, dat de beklaagde onschuldig is. Volgt een indicatief na hopen. zoo beteekent het er voor houden, onderstellen: ik hoop, dat hij wijs genoeg is. Na zorgen en waken kan ook een stellige uitspraak volgen, bij voorb.: hij zorgt, dat de stad niet ingenomen wordt, d. i. de stad wordt niet ingenomen, en hij is degeen, die daarvoor zorgt.

2). Bevat de hoofdzin geen werkwoord van wenschen enz., dan moet de conjunctie of het conjunctieve woord, dat aan het hoofd van den afhankelijken zin staat, te kennen geven, dat de handeling of de toestand slechts in den wil, het verlangen of de behoefte des subjekts bestaat, bij voorb.: hij leert, opdat hij wijs worde; hij zegt het, opdat zijn zoon eenmaal beseffe; hij behoeft een vriend, die hem de oogen opene (d. i. daartoe, dat deze hem de oogen opene); zij maken eene overeenkomst, dat geen hunner voortaan de rechten zijns nabuurs schende, d. i. daartoe strekkende, dat geen hunner enz.

Aanm. 1. In zoodanige zinnen kan ten overvloede het hulpwerkwoord mogen in den subjunctief aangewend worden, bij voorb.: hij wenscht, dat hij tijdig komen moge; hij leert, opdat hij wijs worden moge.


Aanm. 2. Vooral in de taal des gemeenzamen levens omschrijft men den subjunctief achter de (onder 1).) opgegeven werkwoorden veelal door het hulpwerkwoord zullen: hij wil, dat men hem groeten zal; ik hoop, dat hij tijdig genoeg komen zal (verg. § 90. B. I. 2. 2)), en wordt de afhankelijke zin, met opdat of een dergelijk conjunctief woord, vervangen door een infinitief


{==347==} {>>pagina-aanduiding<<}


met het voorzetsel om: hij leert om wijs te worden; een vriend om hem de oogen te openen (zie Syntaxis § 146. A. III. 3.). Ja! bij de meeste der meergenoemde werkwoorden kan een infinitief het objekt der bedoeling inhouden, wanneer het subjekt van het praedikaat de bedoelde handeling zelf kan uitvoeren, bij voorb.: ik wensch te komen; ik hoop het eenmaal te zien gebeuren. Bij de werkwoorden raden, vermanen, heeten (bevelen) enz. bezigt men bij voorkeur den infinitief, om den zin niet sleepend te maken: hij raadt hem niet achter te blijven; hij vermaant hem tijdig gerced te wezen (zie Synt. § 146. A. II.).

3). Eindelijk kan ook de wensch in een zelfstandigen volzin zonder voegwoord of voorgaanden hoofdzin door een werkwoord in den subjunctief, die dan de waarde van een optatief heeft, worden uitgedrukt: Sterv' wie strijden kan, en vatbaar is voor beven (Bilderdijk). Legg' geen list die onschuld lagen (Tollens). God zij met u en zegene u! Geve God! Moge hij wijs worden! Hier is het evenwel mogelijk, het voegwoord dat vóór den zin te plaatsen: dat God met u zij! enz., waaruit blijkt, dat bij zulk eene spreekwijze een hoofdzin als ik wensch ten grondslag ligt.

2. Voorts wordt de subjunctief gebezigd in hypothetische zinnen, als men de handeling of den toestand, bij wijze van vooronderstelling, als bestaande aanneemt, terwijl men in het midden laat, of het vermelde werkelijk bestaat, ja, in de meeste gevallen, overtuigd is, dat het tegendeel van het vooronderstelde waar is. Bij voorb.: hij zij rijk of moge rijk zijn of arm, toch rust op hem de verplichting; hoe hij zich ook aanstelle of aanstellen moge; welke schatten hij ook bezitte of bezitten moge; alsof hij geleerd ware; mits hij mij hierin niet te leur stelle; al ware hij nog geleerder; indien hij vroeger gekomen ware; wanneer dit ongeluk niet geschied ware; als (zoo) hij indachtig geweest ware. Met hoeveel ophef het worde aangekondigd (v. d. Palm). Ieder Christen, waar en wanneer hij leve (Borger). De conjuncties ten zij, ten ware, maken een negatieven vooronderstellenden zin uit: ten zij is het en zij of het zij niet; ten ware, het en ware of het ware niet; dat is: voorondersteld dat het niet zij of ware, dat enz. Achter ten zij, ten ware,


{==348==} {>>pagina-aanduiding<<}


volgt het werkwoord mede in den conjunctief: ten zij of ten ware (dat) hij zelf kome.

Aanm. Vermeldt men in hypothetischen vorm iets, waarvan men aanneemt, dat het werkelijk bestaat, bestaan heeft of bestaan zal, in dier voege, dat men bij den hypothet. zin: indien dit zoo is, denkt: en werkelijk is het zoo, alsdan bezigt men in den hypothet. zin den indicatief, bij voorb.: hij is arm geworden, hoezeer of ofschoon hij rijk was; hij zal niet betalen, alhoewel of hoewel hij rijk is; indien hij komen mag enz. 't Graeu - hoe trots het is en koen (de Decker). Hoezeer geen Engel uit den hemel kwam (v. d. Palm). Al heeft men geen bloed te wreken (dezelfde). Hoe fel ook 't harte dringt (Bilderd.).

3. In de derde plaats bezigt men den subjunctief in voorwaardelijke (conditionale) zinnen. In zulke zinnen staat het werkwoord steeds in het imperfekt dezer wijze, of wendt men een omschrijvenden vorm met het imperfekt van zullen aan (zie § 97. II. 3.). De voorwaardelijke zin gaat altijd met een hypothetischen (vooronderstellenden) zin gepaard, op deze wijze: ware hij inschikkelijker geweest, zoo ware ik niet weigerachtig gebleven of zoo zoude ik niet weigerachtig gebleven zijn; indien hij het vermogen gehad hadde, zou hij betaald hebben.

Aanm. 1. Wordt vóór eenen veronderstellenden zin met een werkwoord in het imperfekt geene conjunctie uitgedrukt, zoo moet, zal de zin hypothetisch blijven, een voorwaardelijke zin volgen: anders wordt de zin optatief, bij voorbeeld: ware hij rijk! gebruikte hij zijnen tijd beter? Dat zulke zinnen, hoezeer naar de beteekenis optatief, werkelijk hypothetisch zijn, blijkt daaruit, dat zij veelal of, och of vóór zich nemen: dit of toch beduidt niets anders dan indien. Alzoo is ware hij rijk? of hij rijk ware! eigenlijk: indien hij rijk ware, namelijk, zoo zou mijn wensch vervuld zijn. Ook de modale zinnen, die met als, alsof, of, beginnen, zijn, eigenlijk hypothetisch: of dit niet genoeg ware.


Aanm. 2. Wordt de hypothetische zin zonder voorwaardelijken zin in het gestelde geval optatief; een voorwaardelijke zin, daarentegen, bij welken de hypothetische zin wordt verzwegen, wordt potentiaal, dat is, duidt aan, wat in zeker geval mogelijk geschieden zou; bij voorb.: het ware te wenschen; ik zou wel lust hebben; ik weet wel, wat ih deed (voor dede) of zou doen; dat zou mij zeer goed vlijen. Soms heeft eene bepaling, in den voorwaardelijken zin vervat, de waarde van een hypothetischen zin; hij voorbeeld: In uwe plaats (d. i. wanneer ik in uw geval geweest ware) zou ik anders gehandeld hebben. - De subjunctief van den tegenwoordigen tijd heeft potentiale kracht in de volgende voorb.: Maar kan de volghende eeuw gelooven, Dat uitgedreven en verschoven, De moeder der Monarchen dwael' En zwerf, te water en te lande! (Vondel), dat is: zou dwalen en zwerven.

4. Voorts vindt men door goede Schrijvers de aanvoegende


{==349==} {>>pagina-aanduiding<<}


wijze niet zelden aangewend in andere gevallen, als:

1). In zoogenaamde indirekte vragen, dat is, in afhankelijke zinnen, wier inhoud eene vraag is. Bij voorbeeld: om aen te zien hoe Mars mijn' bruitschat rijt', Verscheure, en schenne, en dompele in ellende (Vondel). Vraagt eerst, wat leven zij en sterven (Bilderdijk). Dan eerst kunnen wij met volkomene gerustheid beoordeelen, wie zijn huis op eene rots en wie het op eenen zandgrond gebouwd hebbe (Borger). Dan ziet men wat er te denken zij (van der Palm). Wie deze misdadiger zij, hoe misdadig hij te voren geweest zij, verschilt niet (Beets). Door dien subjunktief drukt de schrijver uit, dat hij de beantwoording der vraag als twijfelachtig wil beschouwd hebben. Kan de beantwoording niet twijfelachtig zijn, alsdan komt deze wijze niet te pas, en Borger zegt, bij voorbeeld, verkeerdelijk: Hoe moeijelijk het ware - dit kan de inhoud van de boeken des Nieuwen Testaments getuigen. Slechts om des rijms wille schijnt Bilderdijk den subjunctief te gebruiken in: Zij weet niet, welk een wondre drift Haar boezem ijzen doe; en: Hij voelt zijn borst geprangd, en weet niet wat haar prang'? Meer dan eens vindt men in de Evang. Gezang. een aanvoeg. wijs, vooral die van den tegenw. tijd van het werkw. zijn, tegen den aard der taal, om des rijms wille gebruikt.

2). Achter eer, voor (dat) en tot (dat), wanneer de op een dezer voegwoorden volgende zin de vermelding van eene onzekere toekomst inhoudt: Eer hij neervall' voor de voeten Van de trots gekroonde Min (Vondel). Eer 't water ziede en luidt beginn' te bruischen (dezelfde). Eer hij mijn leeringen met lasteren bezwaer (de Decker). 'k En denck niet af te staen, Voordat de zake zij ten vollen afgedaen (dezelfde). Tot dat de dag verkoele en 't bloed verfrisch' (Bilderdijk). Tot eens een Heer herleev', die muiters temmen kan (dez.). Doch ziet de afhankelijke zin achter eene dier conjuncties niet op eene onzekere toekomst, dan ware de subjunctief misplaatst: Alexanders sabel rust, Eer de werelt is gewonnen, Eer


{==350==} {>>pagina-aanduiding<<}


de held zich zelf verwint (Vondel). Hij rust niet, totdat hij hem onverhoeds overvalt (v. d. Palm). Hij stoot den sterksten reus - eer nog zijn arm kan treffen (Bilderd.). Ook achter wanneer en als bezigt Vondel den subjunctief, wanneer de zin een feit vermeldt, dat als mogelijk voorondersteld wordt, of, daar het telkens plaats heeft, niet als dadelijk aanwezig behoeft gedacht te worden. Bij voorb.: wanneer ons 't ongeluck gevat heb bij de keel. Effen als de zon .... het hoofd heffe uit de kim.

3). In modale zinnen (zie Syntaxis § 145. III. 5.), die eene gedachte inhouden, wier verwezenlijking niet te verwachten of te hopen is; bij voorbeeld: Waar vindt uw kunstmin één' Homeer, Wiens zang zijn eernaam niet onteer'? Of waar uw hart een Pylades, Die niet verbleek' voor 't offermes? (Bilderdijk), dat is: waar vindt uw kunstmin éénen zoodanigen Homerus, dat hij zijnen eernaam niet onteeren zal. - En duld er indruk in noch naam, Waarover zich uw rechtheid schaam! (dezelfde), dat is: van dien aard, dat uwe rechtheid zich daarover zou moeten schamen.

4). In zelfstandige afhankelijke zinnen, die behooren bij eenen hoofdzin, welke een schijnbaar onpersoonlijke uitdrukking inhoudt, wanneer men den inhoud van dien afhankelijken zin, slechts als gewenscht of mogelijk, niet als werkelijk aanwezig wil doen voorkomen. Bij voorbeeld: Het is nuttig, dat hij kleine onaangenaamheden ondervinde. Wat baat het mij echter, dat men mij een menschenhoofd schildere (van der Palm). Licht dat m' er ook van mij niet beter zij tevreden (Bilderdijk). Zoo had Bilderdijk geschreven: Den Christen voegt het, dat hij lijde, voor lijdt, indien hij zich den Christen niet als reeds werkelijk lijdend had gedacht.

Aanm. Hoezeer de bestaande conjunctiefvormen, uit een etymologisch oogpunt beschouwd, aan de gelijknamige tijden van den indicatief beantwoorden (zoo staat ik hebbe nevens ik heb, ik ware nevens ik was), strekken echter de tijdvormen in den subjunctief geenszins ter uitdrukking van een zuiver tijds-begrip. Deze wijze geeft te kennen, dat het gezegde slechts in de gedachte en niet in de werkelijkheid bestaat. Wat nu niet werkelijk bestaat, bestaat ook niet in dien vorm des bestaans, welken wij tijd noemen. De praesensvorm


{==351==} {>>pagina-aanduiding<<}


van den subjunctief wordt aangewend, wanneer de handeling of de toestand in de bedoeling of den wensch des sprekers bestaat, en vormt dus eene wijze van voorstelling, welke men den spectativus of exspectativus zou kunnen noemen; het imperfekt van den subjunctief, daarentegen, heeft voorwaardelijke kracht; terwijl beide, praesens en imperfekt, vatbaar zijn om in hypothetische zinnen gebruikt te worden. Evenwel gebruikte men voorheen het imperf. van den subjunctief om daar, waar van eene verledene gebeurtenis sprake was, datgene uit te drukken, wat het praesens van den subjunctief te kennen geeft bij de vermelding van tegenwoordige handelingen. Gelijk men in het praes. zegt: hij bidt, dat hij hem niet onvoldaan wegzende, zoo zeide men in het imperfekt: hij bad, dat hij hem niet onvoldaan wegzonde. Dit gebruik van het imperf. conjunct. is thans verouderd: men zegt in plaats van die uitdrukking: dat hij hem niet onvoldaan wegzenden mocht, en bezigt alzoo het imperf. van het hulpwerkw. mogen, hetwelk, gelijk alle zwakke werkwoorden, geen onderscheid kent tusschen den vorm van het imperf. van de aantoonende en dien van het imperf. van de aanvoeg. wijze, en door omschrijving uitdrukt, dat de handeling als gewenscht wordt voorgesteld. Over het algemeen is de onvolm. verled. tijd van den subjunctief bijna geheel in onbruik geraakt, en zelfs daar, waar hij voor geene omschrijving vatbaar is, te weten, in den hypothet. voorzin, door een voorwaardelijken nazin gevolgd, wordt doorgaans de vorm van het imperf. van de aantoon. wijze gebruikt. Alleen de vorm ware van wezen (zijn) heeft in het gewone gebruik stand gehouden. Dus zal men wel schrijven: ware hij tevredener, hij zou gelukkiger zijn, maar: las (doorgaans niet: laze) hij ijveriger, hij zou grooter vorderingen maken. zoo dat dan alleen de woordorde de betrekking van den eenen zin tot den anderen en alzoo het hypothetische van de voorstelling verraadt.

II. De imperatief, hoezeer uit den aard in rechtstreeksche (onafhankelijke) zinnen optredend (zie § 47. 3. 7).), is echter ten aanzien der beteekenis één met den subjunctief en wel, daar hij slechts een praesensvorm toelaat, met het praesens van deze wijze. Even als de tegenwoordige tijd van den subjunctief, heeft hij niet alleen een optatieven, maar ook een hypothetischen zin, bij voorbeeld, in de volgende samengestelde uitdrukking: wees tevreden, zoo zult gij gelukkig zijn, dat is, zoo gij tevreden zijt, zult gij gelukkig zijn. De zelfstandige optatieve of hypothetische subjunctief (zie boven C. I. 1. 3)., en 2.) van den derden persoon kan dus als een derde persoon van den imperatief worden aangemerkt, zoodat de koning leve als de derde persoon van den optatieven imperatief: leef, o koning! en: hij zij tevreden, zoo zal hij gelukkig wezen, als de derde persoon van den hypothetischen imperatief: wees tevreden, zoo zult gij gelukkig wezen, beschouwd


{==352==} {>>pagina-aanduiding<<}


wordt. Dus worden zegswijzen als de volgende, er worde vroolijk gedronken, blijmoedig feest gevierd; moed zij gevat, enz. met onderdrukking van het hulpwerkwoord: vroolijk gedronken; blijmoedig feest gevierd; moed gevat, enz. almede als imperatieven beschouwd, De eerste persoon enkelvoud van den imperatief laat zich niet anders uitdrukken dan met behulp van het werkwoord laten, bij voorbeeld: laat ik of laat mij hooren! Wordt laten hier door den nominatief gevolgd, zoo beteekent het zoo veel als doen en vormt aldus laat ik hooren eene omschrijvende uitdrukking voor hoore ik! Staat het voor-naamwoord achter laten in den verbogen vorm, zoo is deze de accusatief, en laten beteekent zoo veel als maken (maak, dat ik hoore!) Ook voor den eersten persoon meervoud zegt men meest: laten wij of laat ons hooren! Hier echter kan men zeggen: hooren wij! gelijk, omgekeerd de derde persoon door laten kan omschreven worden: laat hij of laat hem, laten zij of laat hen hooren!

D. Opmerkingen aangaande den infinitief.

I. De infinitief wordt nu eens met, dan zonder het woordje te gebruikt. Dit te is het voorzetsel, en te spreken beteekent alzoo eigenlijk: wat betrekking heeft tot spreken, wat aangaat het spreken. - Te wordt vóór eenen infinitief, die met een anderen is samengeschikt, herhaald: te zien en te hooren, te hooren en te beminnen.

1. Als subjekt der rede aangewend, komt hij zoowel met, als zonder te voor, bij voorbeeld: wandelen is goed voor de gezondheid; arbeiden is aangenamer; dan ledig loopen; het is zaliger te geven, dan te ontvangen; het is der kinderen plicht, hunne ouders te eeren; kwaad met goed te vergelden is edel. Uit deze voorbeelden blijkt, dat men te vóór den infinitief, als subjekt gebruikt, vooral dan aanwendt, wanneer hij door het praedikaat voorafgegaan wordt of ook slechts eene bepaling bij zich heeft. Mist de infinitief, door een objekt voorafgegaan, de partikel te, alsdan vormt dit objekt met hem eene soort van samenkoppeling, bij voorbeeld: water drin-
{==353==} {>>pagina-aanduiding<<}
ken is gezond (zie Syntaxis § 125. E. 1. b.). Minder gemakkelijk mist men te in deze woorden van de Decker: Haer schepper, wiens aengezicht verwerven is leven.

2. In vereeniging met een ander werkwoord wordt de infinitief zonder te gebezigd, ingeval hij met dat werkwoord één begrip uitmaakt. Dit heeft plaats:

1). Wanneer dit werkwoord, dat vóór den infinitief staat, aan den inhoud des infinitiefs slechts eene modale bepaling geeft, met andere woorden, wanneer dit werkwoord als een hulpwerkwoord der wijze kan worden aangemerkt (zie § 90. B. I. 2. 2).). Als zoodanig kunnen beschouwd worden mogen, kunnen, moeten, willen en durven. Aldus: ik mag komen; ik han het verstaan; ik moet gehoorzaam zijn; ik wil mij verbeteren; hij durft zeggen.

Vele werkwoorden, wier beteekenis met die van deze hulp-werkwoorden der wijze nauw verwant is, hebben echter met der tijd meer zelfstandigheid gekregen, zoodat zij thans altijd te voor den volgenden infinitief vorderen. Ik bedoel de werkwoorden vermogen, dat met kunnen; behooren, dat met moeten; behoeven, dat met durven (naar de oorspronkelijke beteekenis van dit werkwoord); trachten, pogen, zoeken, die met willen min of meer overeenkomst in de beteekenis hebben. Heeft hebben de beteekenis van kunnen, zoo ontbeert de volgende infinitief het voorzetsel te, bij voorbeeld: gij hebt mooi praten; doch in de beteekenis van moeten vordert het te vóór den volgenden infinitief, bij voorbeeld: ik heb nog veel te arbeiden.

2). Wanneer het werkwoord, dat vóór den infinitief gaat, eene betrekking van tijd geacht kan worden aan den infinitief toe te voegen (zie § 90. B. I. 2. 1).). Zoo omschrijft zullen een toekomenden tijd: ik zal beminnen; blijven, een onvoleindigden tegenwoordigen tijd: hij blijft lezen; gaan en komen drukken het overgaan tot de handeling uit: ik ga lezen, ik kom hooren; komen en loopen geven eene voortdurende beweging te kennen: hij komt aanrijden; zij loopen wandelen. Alzoo


{==354==} {>>pagina-aanduiding<<}


gebezigd, kan komen ook het deelwoord van den volmaakten tijd bij zich hebben: hij komt aangereden; zij komen aangeloopen. Komen vordert echter te vóór den infinitief, wanneer het met dezen infinitief eene handeling te kennen geeft, die zoo even heeft plaats gehad: ik kom te hooren, d. i., ik bekom of krijg te hooren, ik heb zoo even gehoord. Ook het werkw. zijn of uit zijn, waar het de kracht heeft van gegaan zijn, uitgegaan zijn, heeft den infinitief zonder te achter zich in de spreekwijze: zij zijn wandelen, zij waren uit wandelen. Zijn in de uitdrukking: ik ben een brief te wachten, geeft met den volgenden infinitief een voortdurenden toestand te kennen.

Er zijn nog andere werkwoorden, die eigenlijk eene bepaling van tijd aan den infinitief toevoegen en niettemin thans den infinitief niet zonder tusschenkomst eens voorzetsels achter zich nemen; eindigen heeft zelfs doorgaans met vóór den volgenden infinitief; voorts plegen en gewoon zijn, die te vóór den infinitief vorderen.

3). Wanneer de infinitief eigenlijk eene bepaling van het objekt inhoudt. Dit heeft plaats:

a. Wanneer het werkw. een teweegbrengen van den toestand of de werking beteekent, en dus, met den infinitief vereenigd, een factitief werkw. (zie §. 90. B. II. 2. 2). a.) vervangt. Zulk eene kracht hebben doen en laten, alsmede leeren en helpen. Bij voorbeeld: ik doe hem drinken; ik laat hem zitten; ik leer hem lezen; ik help hem werken. Leeren in de beteekenis van geleerd worden, alzoo van het passief van leeren, onderwijzen, heeft mede den infinitief zonder te: ik leer lezen.

Aanm. Maken, in de beteekenis van zorg dragen, vordert te voor den volgenden infinitief: maak op uwen tijd gerced te wezen. Waar maken voorheen ons tegenwoordig doen verving, had het den infinitief zonder te achter zich: dat hij Israel zondigen maakte.

Heeten behoorde oorspronkelijk ook tot deze kategorie, daar het maken, dat iemand den naam van iets heeft, of dat iets tot stand komt, beduidt: dus zegt Vondel: Vlagh en zeil le heeten strijcken. En: Die ten leste d'ijsre poort van


{==355==} {>>pagina-aanduiding<<}


Mars hiet sluiten. En nog zeggen wij: heeten liegen (Synt. § 125. A. II. 4.). Nog andere werkwoorden vormen op dezelfde wijze eene eenheid met den volgenden infinitief, als; veroorloven, vergunnen, bidden, raden, verbieden, dat is, door verlof, verzoek, raad, gebod, iets bij iemand te weeg brengen; voorts al die werkwoorden, welke doorgaans bij hun objekt een adjektief als bepaling vorderen (zie § 65. II. 3. 3).), als: achten, schatten, gelooven, wanen, prijzen, er voor houden, rekenen, veronderstellen en dunken, dat eene passieve beteekenis en dus het adjektief als bepaling des subjekts bij zich heeft; eindelijk begeeren, verlangen, verkiezen, die een trachten te weeg te brengen beteekenen, waarbij men nog vreezen voegen kan, daar dit een negatief begeeren is. Al deze werkwoorden hebben echter thans te vóór den volgenden infinitief.

Willen hebben, dat zoo veel als begeeren beteekent, voegen wij samen met een deelwoord van den volmaakten tijd: ik wil dit boek van avond uitgelezen hebben.

Aanm. Helpen verbinden wij even als maken en brengen met den tot zelfst. nw. verheven infinitief, voorafgegaan door het lidw. en het voorz. aan, in de volgende uitdrukkingen; hij helpt hem aan het schreíen, maakt of brengt hem aan het lachen. Zoo kan men ook met blijven, gaan enz., den infinitief met het lidw. en het voorz. aan verbinden: hij blijft aan het lezen; hij gaat aan het loopen.

b. Wanneer het werkwoord een waarnemen van de werking of den toestand te kennen geeft, als zien, hooren, voelen. Dus zegt men zonder te: hij zag hem liggen; ik hoor hem komen; voel hem naderen. Duidelijk heeft hier de infinitief de kracht eens deelwoords: hij zag hem liggend. In de zegswijze: ik weet hem wonen, heeft weten den infinitief zonder te; doch anders heeft dit werkwoord den infinitief met te achter zich: hij weet te leven; hoezeer de Decker zegt: Naeu weten wat van tween of weigeren of willen. Vinden, dat is, in het oog krijgen na gezocht te hebben, heeft den infinitief zonder te achter zich; bij voorbeeld: ik vond hem te bed liggen, en hebben, in de volgende uitdrukkingen: hebt gij het


{==356==} {>>pagina-aanduiding<<}


boek hier op tafel liggen? Hij zoekt zijn zwaard en heeft het aan zijne zijde hangen: hier ligt in het werkw. hebben de kracht van dus hebben, dat het voorwerp op de aangewezen plaats te vinden is. Hoe het zij, achter hebben, dus gebruikt, en vinden heeft de infinitief kennelijk de kracht van het deelwoord van den onvolmaakten tijd; bij vinden kunnen wij zelfs even goed het deelwoord als den infinitief bezigen en het synonieme treffen, aantreffen, duldt zelfs alleen het deel-woord: ik vond hem te bed liggend; ik trof hem te bed liggend aan. - Nog een werkw. behoort tot deze kategorie, te weten, schijnen, dat is, gezien worden; hoezeer het thans steeds te vóór den volgenden infinitief vereischt.

Aanm. Bij de werkwoorden die met den volgenden infinitief een factitief werkw. vervangen, alsmede bij die, welke een waarnemen te kenneu geven, heeft de volgende infinitief, bijaldien hij tot een transitief werkw. behoort, of eene bedrijvende, of eene lijdende beteekenis: denkt men bij den infinitief een ongenoemd subjekt, zoo heeft hij de lijdende beteekenis. Aldus is: ik liet hem roepen, of: ik gelastte hem iets of iemand te roepen, of: ik gelastte een ander hem te roepen (ik liet hem geroepen worden); ik zag hem vellen, of: ik zag hem anderen vellend, of: ik zag hem door anderen geveld. - Toen eenmaal de passieve opvatting van den infinitief achter zulke werkwoorden toegelaten was, kon ook het handelend subjekt in den vorm eener bepaling met van of door aan denzelven toegevoegd worden, als: hij zag hem door zijn eigen vriend ter aarde werpen; hij liet hem door zijn bediende roepen. - Tot verklaring, hoe het mogelijk is, dat de infinitief in dezelfde uitdrukking zoowel eene actieve als eene passieve opvatting toelaat, kan de opmerking strekken, dat de infinitief in zijnen aard het substantief zeer nabij komt: ik liet hem roepen is zoo veel als: ik bewerkte het roepen van hem; ik zag hem vellen, zoo veel als: ik zag het vellen van hem: deze genitief van hem nu kan hier zoo wel objektief als subjektief opgevat worden: wordt hij objektief opgevat, zoo heeft de uitdrukking eene passieve; wordt hij subjektief opgevat, zoo heeft zij eene actieve beteekenis.

3. De partikel te, in de meeste gevallen door het voorzetsel om voorasgegaan, wordt vóór den infinitief gevorderd:

1). Achter verscheidene substantieven, bij welke het doel, waarop het begrip, door hen uitgedrukt, gericht is, in de gedaante van een infinitief volgen moet, als: lust, begeerte, verlangen, toeleg, voornemen, plan, vermogen, gelegenheid, tijd enz., en achter de adjektieven, die het begrip dezer substantieven tot hunnen inhoud hebben, als: begeerig, geneigd,


{==357==} {>>pagina-aanduiding<<}


gezind, ongezind, moede, willens, onwillens, gelegen, geschikt, tijdig enz. Bij voorbeeld: begeerte om te spelen; tijd en gelegenheid om te arbeiden; het voornemen om te vertrekken; de gave om zijne gedachten duidelijk, levendig en krachtig voor te dragen (v. d. Palm); geneigd om kwaad te spreken; ongezind om te gehoorzamen; nog tijdig om te veranderen. - Niet altijd hebben die substantieven en adjektieven den infinitief voorafgegaan door om te bij zich: soms den infinitief met te alleen: Bij onmacht zich te wreken (Bilderdijk); soms met tot, hetwelk inderdaad hetzelfde als te is, als: lust tot dansen; geneigd tot spelen; soms den genilief van den infinitief: zingens tijd; vechtens lust; strijdens lustig; zwoegens moede. Natuurlijk. vervangt den genitief gewoonlijk het voorzetsel van: het voornemen van te vertrekken; tijd van komen en gaan.

Aanm. Dit tijd van gaan is evenwel van tijd om te gaan onderscheiden: het eerste duidt eene bijzondere soort van tijd; het tweede de bestemming van een zekeren tijd aan. Ook zwoegens moede verschilt van moede te zwoegen: het eerste geeft de oorzaak der vermoeidheid te kennen; het tweede den onwil om langer te zwoegen, die het gevolg der vermoeidheid is.

2). Bij zekere adjektieven, waarachter de zaak, aan welke de door deze adjektieven uitgedrukte hoedanigheid toekomt, in den vorm eens infinitiefs uitgedrukt wordt. Bij voorb.: het is gemakkelijk te zeggen, welke uitdrukking te verklaren is door: het te zeggen is gemakkelijk. Behalve gemakkelijk behooren hiertoe de adjektieven moeilijk, bezwaarlijk, mogelijk, onmogelijk, hard, aangenaam, goed, slecht, enz., alsmede waard en waardig. Zonder verschil in de beduidenis hebben deze adjektieven of te of om te vóór den infinitief achter zich, bij voorb.: moeilijk te begrijpen, of om te begrijpen: wel waardig of waard te hooren of om te hooren. - Daar de zegswijze het is moeilijk te begrijpen, die oorspronkelijk uit omzetting te verklaren is, verstaan wordt als: het is moeilijk, dat iemand het begrijpe, en alzoo de zaak waarvan sprake is, wordt voorgesteld als de werking ondergaande, zoo heeft de infinitief achter zulke adjektieven eene


{==358==} {>>pagina-aanduiding<<}


lijdende beteekenis, en diensvolgens is men ook beginnen te zeggen: hij is moeilijk te verstaan, een boek geschikt om te lezen en waard te betrachten, hoedanige zinnen geenszins voor omzetting vatbaar zijn.

Aanm. Voorheen voegde men het adjektief waard niet zelden met het lijdend deelw. samen: waard geprezen, en nog zeggen wij: dit ware beter achterwege gelaten. Hierbij begrijpe men den infinitief te worden, eene ellipse, die in de dagelijksche taal ook voorkomt, als men zegt: hij moet geholpen, er dient gearbeid. De reekning moet gesloten (Bilderd.).

3). Alsmede achter adjektieven door de bijwoorden te (al te) of zoo voorafgegaan; bij voorbeeld: hij is te lui om te werken. Wees zoo goed, mij te zeggen.

4). Bij het werkwoord zijn of wezen, wanneer de infinitief met dit werkwoord het praedikaat uitmaakt, bij voorb.: hij is te prijzen; het is niet te lezen; het was nergens te vinden; het is niet om aan te hooren. Hier duidt het voorzetsel te (om te) eene in den aard der zaak liggende strekking aan. Daar de infinitief in zulke uitdrukkingen eene handeling te kennen geeft; die den persoon of de zaak, welke het grammatisch subjekt uitmaakt, tot voorwerp heeft, zoo bezit hij eene passieve beteekenis, gelijk mede het geval is in zegswijzen als: hij gaf mij te drinken; hij heeft of vond wat te lezen. Juist daarom kan hij niet van werkwoorden met eene intransitieve beteekenis gebezigd worden, en verkeerd is het te spreken van een aan te breken toekomst, een uit te breken oproer. Een aan te breken vat, een uit te breken steen zou juist gesproken zijn. Om dezelfde reden kan de infinitief, dus gebezigd, geen rechtstreeksch voorwerp bij zich hebben, en ongerijmd is de uitdrukking: de zich aldaar te vestigen kostschoolhouder. Wel kon men vroeger zeggen: onheilen bij voortduring van den oorlog te ontstaan, omdat men vroeger zeide, de onheilen zijn te ontstaan, d. i. staan geschapen te ontstaan, zijn te wachten. - Zulk een infinitief met te kan attributief met een substantief verbonden worden; het te lezen boek; de te verwachten betaling. Hier hoede men zich aan dien infinitief de verbuiging der attributieve adjektieven le geven, en te zeggen:


{==359==} {>>pagina-aanduiding<<}


de te lezene boeken: te lezen, hoezeer attributief, is en blijft een infinitief en kan bij gevolg niet als een adjektief verbogen vorden. De infinitieven, die sleclits uit ééne syllabe bestaan, als te doen, laten zich welluidendheidshalve niet attributief gebruiken, daar men niet zou mogen spreken van eene te doene keuze. Bij het werkwoord staan komt de infinitief met te op dergelijke wijze als bij zijn voor: het staat te bezien. Hier evenwel is de infinitief niet noodwendig passief en kan alzoo die vorm van een intransitief werkw. gebruikt worden: het staat te gebeuren.

4. De infinitief heeft te vóór zich, wanneer hij, achter de voorzetsels om, ten einde, na, met, door, zonder en in plaats van, een verkorten afhankelijken zin uitmaakt; bij voorbeeld: na gegeten te hebben, om te leven, door de plichten te vervullen, zonder te blozen (zie Synt. § 146. A. III. 1. en 3.).

II. 1. Alle werkwoorden, die den infinitief zonder te achter zich vereischen (zie boven: I. 2.), hebben de eigenschap, dat zij, wanneer zij een infinitief achter zich hebben en tevens met een der hulpwerkwoorden des volmaakten tijds (hebben of zijn) verbonden zijn, in plaats van den vorm des deelwoords van den volmaakten tijd, dien des infinitiefs aannemen. Bij de verschillende klassen van werkwoorden (1), 2), 3).), die den infinitief onmiddellijk achter zich aannemen, hebben wij verscheidene gelijksoortige werkwoorden vermeld, die, hoezeer zij thans het voorzetsel te vóór den volgenden infinitief vorderen, echter oorspronkelijk mede deze partikel vóór den infinitief verwierpen. De meeste nu van deze werkwoorden kunnen in het gestelde geval in plaats van den vorm des deelwoords, den vorm des infinitiefs aannemen, al is het, dat zij dien al niet aannemen moeten. Zegt men derhalve: ik heb mogen naderen; hij heeft het kunnen verstaan; hij heeft het moeten hooren; hij heeft het willen, maar niet durven ondernemen; hij is blijven lezen, is gaan spelen en komen luisteren, heeft loopen wandelen; ik heb hem leeren lezen, het hem doen beseffen; hij heeft mij helpen klimmen; zij hebben hem niet alleen


{==360==} {>>pagina-aanduiding<<}


hooren, maar ook zien komen; hij heeft hem voelen naderen; even zoo kan men zeggen: Hij heeft het niet vermogen te laten, noch het weten te doen; hij had behooren te komen, maar niet lang behoeven te blijven; hij heeft hem trachten te zien, hem pogen te naderen en zoeken te overreden; wij zijn hem wezen hooren; hij is beginnen te begrijpen; zij heeft hem heeten te komen; zij heeft hem begeeren of verlangen te zien, maar niet gelieven te hooren; hij heeft haar niet verkiezen te ontvangen; hij heeft hem vreezen te ontmoeten; zij hebben hem meenen te ontdekken; gij hebt hem denken te verstaan; hij heeft het niet schijnen te begrijpen. De werkwoorden staan, zitten en liggen geven met een infinitief verbonden, even als blijven, een onvoleindigden tegenwoordigen tijd te kennen, en behooren dus tot de klasse van die werkwoorden, welke eene betrekking van tijd omschrijvend uitdrukken (I. 2. 2).); deze werkwoorden nu worden mede in den vorm des infinitiefs, en wel zonder te, met een anderen infinitief verbonden, en hoezeer wij zeggen: hij staat te kijken, tigt te slapen, zit zich te vervelen; spreken wij echter: hij heeft staan kijken, liggen slapen, zich zitten vervelen.

2. Van de werkwoorden, die, hoezeer te vóór den volgenden infinitief vorderende, echter den vorm des infinitiefs in plaats van dien des deelwoords aannemen, worden trachten, pogen, beginnen, begeeren, verkiezen, vreezen, meenen, behooren, even goed in den vorm des deelwoords gebruikt; b. v.: hij heeft getracht of gepoogd hem te zien, heeft begonnen te beseffen, heeft begeerd te drinken, heeft niet verkozen hem te ontvangen; zij hebben gevreesd hem te ontmoeten, hebben gemeend hem te ontdekken; hij had behoord te zeggen. Maar onder die werkwoorden, welke te achter zich verwerpen, laat leeren, voorafgegaan door het hulpwerkw. hebben en gevolgd door een infinitief, den vorm des deelwoords toe, b. v.: ik heb hem geleerd zijnen plicht beter te betrachten. In dit geval heeft de infinitief achter leeren dan ook het voorz. te.

3. Bij sommige der modale werkwoorden is het gebruik van


{==361==} {>>pagina-aanduiding<<}


den infinitief in plaats van het deelwoord zoo gevestigd, dat deze laatste vorm bijna ongebruikelijk is, en dus de zin liefst dus ingericht wordt, dat er een infinitief volgt, opdat de noodzakelijkheid niet ontsta om die werkwoorden in den vorm des deelwoords aan te wenden. Zoo zal men liever zeggen: ik heb het niet kunnen doen, dan: ik heb het niet gekond of gekund; hij heeft het niet mogen doen, dan: hij heeft het niet gemocht; hij heeft het niet moeten doen, dan: hij heeft het niet gemoeten (welke participiale vorm bovendien geenszins onberispelijk is, zie § 100. A. I. 3.). In plaats van ik had het zullen doen, zegt men steeds: ik zou het gedaan hebben.

E. 1. 1). Wanneer een deelwoord van den onvolm. tijd met het abstrakte werkwoord zijn of wezen het praedikaat uitmaakt, geeft het de voortduring van eene handeling of toe-stand te kennen, in onderscheiding van het oogenblikkelijke des tijds door het concrete werkwoord zelf uitgedrukt. Zoo is de zieke is stervende, onderscheiden van: hij sterft; hij is nog altijd lijdend, van: hij lijdt veel; ik ben zoekende, van: ik zoek.

2). Opmerkelijk is de uitdrukking: onderhebbende of bijhebbende manschappen. Hier schijnt het deelw. van den onvolm. tijd de bedrijvende beteekenis te hebben afgelegd. Misschien staat onderhebbende voor onderhebde of ondergehebde (dat buitendien niet te dulden scheen, omdat van hebben het lijdende deelw. gehad luidt), even als nakend voor naakt (zie § 23. I. 3. 2).).

2. Wanneer het deelwoord van den volmaakten tijd op zich zelve staat en van geen hulpwerkw. des volmaakten tijds vergezeld is, heeft het eene lijdende beteekenis (bedreven, bereden, afgeleefd enz. zijn adjektieven, zie § 68. 1. en 2. 2).). Derhalve kan het deelwoord, dus gebruikt, geen objekt bij zich hebben, en uitdrukkingen als een plaats gegrepen ongeval; een door de Regeering zich aangematigd recht, zijn onjuist. In bedrijvenden zin laat zich het deelw. van den volm. tijd, even als van werkwoorden, die niet passief gebruikt kunnen worden


{==362==} {>>pagina-aanduiding<<}


(dat is, van terugwerkende, onovergankelijke en onpersoonlijke werkwoorden), slechts als bestanddeel eens volmaakten tijds gebruiken. Men zou dus wel: het plaats gegrepen hebbende ongeval, het geslapen hebbende kind, kunnen zeggen, maar evenmin als het plaats gegrepen ongeval kan men zeggen: het geslapen kind; wel: een zich geschaamd hebbende knaap, maar niet: een zich geschaamde knaap. Doch het deelwoord met hebbende verbonden wordt slechts als praedikaat in een verkorten afhankelijken zin gebruikt, bij voorbeeld: dit gezegd hebbende, ging hij henen: de attributieve aanwending van het deelw. met hebbende: het plaats gehad hebbende ongeluk, de mij bedroefd hebbende tijding, is hard en sleepend. Dus is ook het geslapen hebbende kind enz., hoezeer grammatisch onberispelijk, wegens wanluidendheid af te keuren. Slechts van die intransitieve werkwoorden, welke ter vorming hunner volmaakte tijden het werkwoord zijn bezigen, mag het deelwoord attributief gebruikt worden, bij voorbeeld: zijn overleden vriend; mijn gestorven grootvader; uw welgelegen landgoed; een gezonken of gestrand schip; de aangekomen huisvriend; eene ontlokene of verwelkte bloem. Derhalve niet: de gestane stoel, wijl men zegt: de stoel heeft, niet: is gestaan. Van werkwoorden, die hunne volmaakte tijden zoowel met hebben als met zijn vormen, mag het deelwoord natuurlijk allleen dan attributief gebruikt worden, wanneer de beteekenis medebrengt, dat men er zijnde en niet hebbende onder verstaan moet. Dus mag men wel zeggen, een uitgebrand huis, maar niet: de uitgebrande woede, daar men niet kan zeggen: de woede is, maar heeft uitgebrand. Even zoo mag men wel zeggen: eene gesprongen snaar, maar niet: een gesprongen jongen, want hoezeer men kan zeggen: de jongen is naar de school gesprongen, vordert springen, in eigenlijken zin zonder bepaling van het einddoel des springens, het hulpwerkw. hebben (zie § 97. II. 5. 2).). Ja, al voegt men bij het deelw. eens intransitieven werkw., dat in zijne volmaakte tijden hebben toelaat, zulk eene bepaling, toch bezigt men on-
{==363==} {>>pagina-aanduiding<<}
gaarne zoodanig deelw. attributief; dus niet: de naar school gesprongen knaap; wel praedicatief in eenen verkorten afhankelijken zin: de knaap, naar school gesprongen, zette zich dadelijk met lust aan het werk.

3. Gelijk de deelwoorden als adjektieven gebezigd kunnen worden, evenzeer is het geoorloofd ze ter bepaling van andere adjektieven of anderszins bijwoordelijk te gebruiken, bij voorb.: kokend heet water; verbazend hooge bergen; hij komt ont-zettend spoedig terug; het is uitgemaakt waar. In zekere uitdrukkingen vindt men deelwoorden gebruikt als adjektieven ter aanduiding eener hoedanigheid, die gekenmerkt is door de handeling, uitgedrukt door het werkwoord, waartoe het deelwoord behoort. Aldus in: eene stilzwijgende overeenkomst, een zittend leven, de vallende ziekte, ijlende koorts (d. i. waarin de lijder ijlt), en dergelijke zegswijzen.







Zevende afdeeling. Over het bijwoord.


Eerste hoofdstuk. Over het bijwoord en zijne soorten.




§ 102.


1. 1. Wat bijwoorden zijn, is boven (§ 46. 5.) verklaard. Alleenlijk dient bij die bepaling gevoegd te worden, dat een bijwoord niet alleen het werkwoord en het adjektief, maar ook


{==364==} {>>pagina-aanduiding<<}


een ander bijwoord kan bepalen, bij voorbeeld: hij woont zeer nabij. Evenwel zijn slechts de bijwoorden van intensiteit of graad daartoe bekwaam, welke § 69. VI. 1. grootendeels zijn genoemd als strekkende om de verschillende trappen van vergelijking te bepalen. In de uitdrukking: eene nooit genoeg geprezen daad, bepaalt nooit geenszins het bijwoord genoeg, maar de vereenigde woorden genoeg geprezen, desgelijks in: hij komt nooit genoeg, het van het bijwoord genoeg vergezelde werkwoord komen (vergel. Synt. § 134. II. 1. 3).). - Voorts kunnen eenige bijwoorden van plaats ter bepaling onmiddellijk achter een zelfstandig naamwoord gevoegd worden: de burgemeester alhier, het kind daar (zie Syntaxis § 120. A. II. 1. 4).). Ook sommige bijwoorden van tijd worden ter bepaling achter een substantief gevoegd, doch alsdan van het voorzetsel van voorafgegaan, waarbij zij zelven het karakter van substantieven bezitten: de dag van heden, de maaltijd van gisteren, het genoegen van toen.

2. Het bijwoord drukt het begrip, dat zijnen inhoud uitmaakt, onbepaald en als 't ware zonder aanwijzing van grenzen uit. Dus kan het nimmer een substantief in dezen of genen naamval bij zich vereischen. Schijnt dit het geval, zoo heeft het bijw. opgehouden bijwoord te zijn: het is in een voorzetsel veranderd (zie § 46. 6.). Alleen een en ander qualitatief woord, zoo als waardig, vermag den naamval, dien het, als adjektief gebezigd, bij zich vordert, ook dan bij zich te hebben, wanneer het als bijwoord gebruikt wordt, bij voorb.: hij handelt zijner waardig. Maakt men van het woord, ook wat den vorm aangaat, een bijwoord, door toevoeging van den uitgang lijk, die de kracht heeft gekregen om van adjektieven bijwoorden te maken, alsdan is het dadelijk minder geschikt om den naamval bij zich te hebben: men zal toch niet licht zeggen: hij handelt zijner waardiglijk.

3. De bijwoorden zijn onverbuigbaar (§ 47. 3.). Alleen de bijwoorden van hoedanigheid en graad en eenige andere, die relatieve plants- en tijdsbepalingen te kennen geven (als ver,


{==365==} {>>pagina-aanduiding<<}


nabij, laat, dikwijls), zijn vatbaar om door vormverandering de graden van vergelijking uit te drukken. Wanneer het bijwoord den uitgang lijk bekomen heeft, wordt het voor de gradatie minder geschikt. Dus zal men niet zeggen: hij voorziet nog mildelijker in zijne behoeften, wel: milder; noch: hij slaagt het gelukkiglijkst, maar: het gelukkigst.

Aanm. Over de comparatie der bijwoorden is tegelijk met die der bijvoegel. naamwoorden gehandeld in § 69 en 70.

II. 1. Wat hunnen oorsprong aangaat, zijn de bijwoorden te onderscheiden:

1). In dezulke, die hun ontstaan aan klanken te danken hebben, welke eene betrekking van plaats of ruimte, niet in een gedachtebeeld uitdrukken, maar slechts als met den vinger aan-wijzen (vergel. § 1. 1. Aanm.). Van dezen aard zijn de oorspronkelijke, dat is, niet van andere rededeelen ontleende bijwoorden, als: af, in, om, toe enz., alsmede de voornaam-woordelijke, dat is, van voornaamwoorden ontleende bijwoorden, als: hier, dan, zoo enz.

2). In dezulke, die ten aanzien huns oorsprongs met substantieven, adjektieven of telwoorden in verband staan (enkele van deze soort zijn van werkw. afgeleid), en aan welke alzoo een klank, die eene gedachte uitdrukt, ten grondslag ligt.

2. Wat hunne beteekenis betreft, worden de bijwoorden onderscheiden, 1) in: bijwoorden van hoedanigheid, 2) van hoegrootheid, 3) van omstandigheid, 4) van plaats en ruimte, 5) van tijd, 6) van modaliteit en 7) van het zinsverband.

1). De bijwoorden van hoedanigheid of qualitatieve bijw. laten zich weder in twee ondersoorten onderscheiden:

a. In bijwoorden van hoedanigheid in engeren zin, die de hoedanigheid van het voortbrengsel der handeling te kennen geven, bij voorb.: hij schildert schoon, dat is, hetgeen hij schildert, is schoon; hij spreekt onderhoudend, d. i., hetgeen hij spreekt, is onderhoudend; hij maakt het goed, d. i., hetgeen hij maakt, d. i. in orde brengt, is goed.


{==366==} {>>pagina-aanduiding<<}


b. In bijwoorden der wijze, die de wijze, waarop de handeling geschiedt, uitdrukken, bij voorbeeld: hij draagt. het fraai voor, d. i., op eene fraaie wijze; hij schildert vlug; hij antwoordt mij schriftelijk, enz. Onder deze bijwoorden der wijze zijn er sommige onbepaalde, die de wijze, waarop de handeling geschiedt, slechts aanduidend te kennen geven, als, hoe, zoo, dus, anders.

Aanm. De uitdrukkingen: hij maakt het goed; hij draagt het fraai voor, kunnen ook zoo opgevat worden, dat goed, fraai, bijvoegelijke naamwoorden zijn, alsdan beteekent hij maakt het goed: hij brengt te weeg, dat iets goed wordt; hij draagt het fraai voor: hij draagt het als fraai voor, zijne voordracht maakt de zaak fraai. Zie § 65. II. 3. 3).

2). De bijwoorden van hoegrootheid of quantitatieve bijwoorden laten zich weder in twee ondersoorten onderscheiden:

a. In bijwoorden van hoegrootheid in engeren zin, die de mate van het voortbrengsel of voorwerp der handeling aanduiden, bij voorb.: het heeft veel geregend; hij heeft genoeg gegeten; ik ben half gereed. Hiertoe behooren ook de verdubbeltallen: tienvoud, honderdvoud, enz.

b). In bijwoorden van intensiteit of graad, die de mate der innerlijke sterkte bepalen, waarin de hoedanigheid voorhanden is, of waarmede de handeling plaats heeft, bij voorbeeld: hij leefde zeer gelukkig, een zeer deugdzaam man, een zeer goed geschreven boek, hij weende zeer. Hiertoe behooren de § 69. VI. 1. opgenoemde bijwoorden, benevens de herhalingsgetallen (§ 87.), mits zij niet als bijwoorden van tijd gebruikt worden. Ook het bijwoord zoo drukt den graad uit, als ik zeg: hij is zóó groot; hij schreeuwt zoo, dat mij hooren en zien vergaat; alsmede het bijwoord hoe, wanneer het niet vragender-wijze genomen wordt.

3). De bijwoorden van omstandigheid vermelden de eene of andere bijzonderheid, welke bij de handeling of de redeneering in aanmerking komt, als: te vergeefs, gaarne, mede, tegelijk, altemaal, te zamen, slechts, maar (als het zoo veel als slechts beteekent), minstens, eerstens, ten tweede, eensdeels,


{==367==} {>>pagina-aanduiding<<}


andersdeels, ten slotte, wijders, voorts. Het bijwoord mede, als voorzetsel voorkomend, neemt de gedaante met aan.

4). De bijwoorden van plaats en ruimte drukken of eene richting in de ruimte, of eene rust op eene plaats uit. Eene richting drukken uit; af, door, om, rond, rondom, toe, van, uit, heen, her, henen, voort, weg, naar boven, voorwaarts, herwaarts, derwaarts, vandaar, daarheen, waarheen, bergop, bergaf, noordwaarts, huiswaarts. Eene rust drukken uit: aan, achter, bij, in, na, op, voor, heinde, naast, nevens, binnen, buiten, onder, ver, wijd, overal, ergens, hier, daar, ginds, daarboven, rechts, links, onderweg, te huis enz. Sommige der opgenoemde bijwoorden, met nog eenige andere van denzelfden aard, zijn geschikt om een substantief achter zich te bekomen, hetwelk het voorwerp te kennen geeft, naar welks uitgebreidheid de richting of plaats bepaald wordt. Zijn zij werkelijk door zulk een substantief gevolgd, zoo worden zij voorzetsels genoemd (zie § 46. 6.); het zijn de volgende: aan, achter, beneden, bij, binnen, boven, buiten, in, door, langs, na, naast, nabij, nevens, om, onder, op, over, rond, rondom, tegen, tusschen, uit, voor. De vier volgende: naar, tot, te (voor substantieven) en van zijn uitsluitend voorzetsels: wanneer de betrekkingen, die zij aanduiden, bijwoordelijk worden uitgedrukt, zoo als vooral in de samenstelling plaats heeft, bezigt men voor naar, na (behalve dat men thans daarnaar, hiernaar zegt), voor tot en te, toe, voor van, af. Zelfs in de samenvoeging hierna, daartoe, waaraf, komen deze woordjes niet als voorzetsels voor, aangezien vóór dezelve een voorzetsel is uitgelaten, van hetwelk na, toe, af, slechts eene versterking uitmaken; zoo staat hierna voor na dit na, daartoe voor tot dat toe, waaraf voor van wat af; werkelijk zegt men nog: tot daartoe, van waaraf. Eveneens is het met de woordverbinding daarmede: ook hier is en blijft mede een bijwoord van omstandigheid. - Aan in iemand aan kunnen is onderscheiden van het gewone aan; het is een bijwoord, vroeger ook als voorzetsel


{==368==} {>>pagina-aanduiding<<}


gebruikt, dat tegen, alsmede zonder beteekent (zie § 96. 2. 3). b. Aanm.).

Aanm. In vroeger tijd werden na en naar zonder verschil van beteekenis, ja na vaak bij voorkeur in den zin van het Lat. ad of Fransch, à, en naar in dien van het Lat. post of Fransche après gebruikt.

5). De bijwoorden van tijd drukken uit, vooreerst, een punt des tijds, en wel onbepaald, als: ooit, nooit, nimmer, eens (als het op zekeren tijd beteekent), weleer, voorheen enz., of bepaald, als: dan, nu, heden, thans, gisteren, toen, hierna, dadelijk, juist, reeds, nog, weldra, kortlings, eindelijk, 's nachts, eerstdaags enz. Ten tweede, eene voortduring van tijd, als: steeds, altijd, immer, sedert, voortaan, onderwijl, intusschen, van lieverlede enz. Ten derde, een herhaling in den tijd, als: zelden, dikwijls, vaak, telkens, weder, op nieuw, somtijds nu en dan, nu eens - dan eens, gewoonlijk, doorgaans, benevens de herhalingsgetallen, wanneer zij niet als bijwoorden van intensiteit gebezigd worden (zie § 87.).

6). De bijwoorden der modaliteit geven den denk- of spreek-vorm te kennen, waarin de spreker de gedachte, door het praedikaat uitgedrukt, voorstelt. In sommige hunner ligt een geheele volzin besloten. Zij zijn, of bevestigend; ja, wel, voorzeker, voorwaar, waarlijk; immers, stellig, degelijk, volstrekt, gewis, werkelijk, wezenlijk, waarachtig, trouwens; of ontkennend: neen, niet, geenszins; of wenschend (optatief): dan, toch; of vermoedend (potentiaal): waarschijnlijk, misschien, mogelijk, wellicht, vermoedelijk, wel (in: hij zal wel t'huis zijn), ook (in: zijn hier ook boeken te krijgen?): of vragend: of (als in: of is het niet roemwaardig, zich voor eene goede zaak op te offeren?, Borger).

7). De bijwoorden van het zinsverband geven de betrekking te kennen tusschen de gedachte van den volzin, waartoe zij behooren, en die van een of meer andere zinnen. Dus zijn zij voegwoordelijke bijwoorden, weshalve zij in de Afdeeling, waarin over het Voegwoord gehandeld wordt, nader ter sprake komen. De voornaamste zijn nu (bij voorbeeld in: dit nu zoo


{==369==} {>>pagina-aanduiding<<}


zijnde), evenwel, niettemin, toch, desniettegenstaande, in-tusschen, integendeel, daarentegen, diensvolgens, derhalve, vandaar (redengevend gebruikt), daarom, deswegens, bijgevolg, daardoor enz. In zoo verre zulke partikels binnen de grenzen van den hoofdzin eenen nevensgaanden afhankelijken zin aankondigen, heeten zij bepalende of determinatieve bijwoorden (zie § 46. 8.). Met het voegwoord, dat aan het hoofd van den afhankelijken zin op een bepalend bijwoord antwoordt, staan zij in een verband van zoogenaamde correlatie of wederkeerige betrekking, en het bepalend bijwoord en voegwoord zijn onderling correlatief. Ook het bijwoord van hoedanigheid: zoo; van plaats: daar, en van tijd: dan, zijn in zooverre bepalend, als zij hunne correlatieve voegwoorden: als, waar, wanneer, in een nevensgaanden zin vooronderstellen en als het ware aankondigen. De vragende bijwoorden: hoe, waar, wanneer enz. zijn desgelijks correlatief verbonden met de bepalende (determinatieve): zoo, daar, dan.

Aanm. Uit het bovenstaande blijkt, dat een en hetzelfde bijwoord verschillend kan aangewend worden, zoodat het nu eens tot de eene, dan weder tot eene andere soort behoort. Alzoo is even nu eens een bijwoord van intensiteit, dan eens van tijd; dan is of een bijwoord van tijd of een modaal bijwoord. Een voorbeeld van het bijwoord wel eerst als bijwoord van hoedanigheid, dan als bijwoord van modaliteit aangewend, vindt men in de volgende regels van Bilderdijk:


Puntdichten? - Is er een in 't boekdeel, dat mij smaakt,


Zoo zeg ik van d' Autheur: ‘Hij heeft het WEL gemaakt.’ 


Puntdichten? - Is er een in 't boekdeel, dat mij smaakt,


Zoo zeg ik van d' Autheur: ‘Heeft HIJ het wel gemaakt?’ 


Bovendien kan wel een bijwoord van het zinsverband wezen, bij voorb. als ik zeg: Wel heeft hij het gezegd, doch enz.








{==370==} {>>pagina-aanduiding<<}


Tweede hoofdstuk. Over de vorming der bijwoorden.




§ 103. Over de oorspronkelijke bijwoorden.


Oorspronkelijke bijwoorden zijn:

1. Van diegene der boven (§ 102. II. 2. 4).) genoemde bijwoorden van plaats en richting, welke doorgaans het karakter van voorzetsels bezitten, de volgende: aan, bij, door, in, na, om, op, te, voor, uit. De voorzetsels van en tot zijn door samenstelling van oorspronkelijke bijwoorden ontstaan; af en toe handhaven steeds hunne bijwoordelijke natuur: te is mede een bijwoord, en wel van intensiteit, wanneer het vóór adjektieven komt, aldus: te groot, eigenlijk nog daartoe groot (zie § 95. 6. 8). Aanm. 6.). Over al deze woordjes wordt nader gehandeld in de volgende Afdeeling.

Aanm. Te in niet te best is niet het bijwoord van intensiteit, maar de praepositie: niet te best is niet ten beste, niet op het beste.

2. Van de bijwoorden van tijd: nu en nog. Nu, dat voor nuw staat (zie § 13. 4., en § 14. 1.) en waarvoor ook nouw in gemeen gebruik is (zie § 16. 2.), wordt ook als modaal bijwoord gebruikt, met veranderden toon, in zinnen als: nu, vermoei u maar niet al te zeer! nu, begrijpt gij het al? en als bijwoord, dat het verband tusschen de eerste twee leden eener sluitrede aanwijst. - Nog, dat willekeurig, ter onderscheiding van het voegwoord noch, met eene g geschreven wordt (zie § 18. 1. 2).), duidt niet alleen eene voortduring van tijd tot op een bepaald tijdstip aan, als in: het neemt nog toe; het was nog niet geëindigd, maar wordt ook als bijw. van intensiteit gebruikt om eene toenemende mate aan te dui-
{==371==} {>>pagina-aanduiding<<}
den, als in: nog grooter. In tot nog toe beteekent het zoo veel als heden.

Aanm. Nog is oorspronkelijk een bijwoord van omstandigheid. Het beteekent eigenlijk: ook bij dat, gelijk het dan ook bestaat uit nu en eenen uitgang, die in het Goth. uh luidt, overeenkomende met het Lat. -que, d. i. en.

3. Van de modale bijw. zijn oorspronkelijk: ja en neen. Ja, Goth. jai, schijnt een natuurklank te zijn: het is dus een tusschenwerpsel en vertegenwoordigt een geheelen volzin. Vraag ik: zult gij komen? en is het antwoord: ja! dan treedt dit in de plaats van den geheelen zin: ik zal komen. Aan het hoofd van een zinlid geplaatst, kondigt het aan, dat hetgeen voorafgaat bij het volgende als gering moet beschouwd worden, en is het alzoo een tegenstellend voegwoord, bij voorbeeld: hij heeft al zijn goed, ja! zijn leven veil. - Het tusschenwerpsel, dat op eene vraag ontkennend antwoordt en bijgevolg het tegenovergestelde is van het woordje ja, is neen, hetwelk, daar het in het Goth. nê luidt, eene verdubbelde ontkenning schijnt, als ware het: nee ne. Het bijwoord, dat de kracht heeft om aan te duiden, dat de inhoud der gedachte ontkend wordt, was voorheen en (Goth. ni). Dit is bewaard gebleven in ten zij en ten ware, dat is, het en zij, het en ware, dat is, het zij niet, het ware niet. Van lieverlede echter sloop het gebruik in om de kracht van deze vóór het werkwoord geplaatste partikel te versterken, door het woordje niet achter het werkwoord te plaatsen; zoo ontstond de uitdrukking: ik en weet niet voor de oorspronkelijke: ik en weet. Eindelijk, sedert het midden der zeventiende eeuw, verdween de eigenlijke ontkennende partikel en er bleef slechts: ik weet niet, over. Niet is hetzelfde als niets, waarvoor men vroeger ook niet zeide, en is eene verbinding van de ontkennende partikel ne en iet, over welks oorsprong men zie § 78. 1.

Aanm. Hog bij da Costa, leest men: Hebt gij hem gezocht, die naar u niet en zag?

4. Eindelijk, de bijwoorden: wel, Goth. vaila, en ver, Goth. fairra. Over de verschillende beteekenissen van wel zie men


{==372==} {>>pagina-aanduiding<<}


§ 102. II. 2. 7). Aanm. Ver wordt thans ook als adjektief gebruikt, wanneer men spreekt van: een ver vriend, eene verre reize.





§ 104. Over de door eigenaardige uitgangen gevormde bijwoorden.


1. Van sommige der in de vorige §: 1. vermelde partikels en eenige andere woorden zijn door toevoeging der uitgangen en of er afleidingen ontsproten, die of als op zich zelven staande woorden, of in nieuwe afleidingen aanwezig zijn, Zoo komt van uit door voorvoeging van be (zie § 27. 1. 1).) en toevoeging van den uitgang en, buiten, en tevens, door toevoeging van er, uiter, in uiterlijk en uiterste overgebleven; van in, binnen en inner, bewaard in innerlijk; van een verloren stam, boven en over; van op, opper, in opperste, opperen en opperbest aanwezig; van voor, (te) voren en voorder (in bevorderen); van een verloren stam, (be-)neden nevens neder, en van mid, midden en midder (in middernacht) of middel (middelste). Den uitgang er, zonder eenen vorm op en daarneven, hebben: achter of echter, die, oorspronkelijk één, beide na of daarna beteekenen; het voorzetsel naar (nader) van na; onder; weder (dat is tegen of op nieuw); sedert, dat van een ouden stam sid, die laat beteekent, afkomt, en eene paragogische t heeft bekomen (zie § 25. 2. 1).), even als voort van voor: sints is een andere vorm van 't zelfde woord (zie § 23. I. 3. 1). en § 111. 2.).

Aanm. Deze uitgang er is ongetwijfeld de comparatiefuitgang (vergel. § 69. V.); de vorm op en is waarschijnlijk een accusatiefvorm, die hier naar het voorbeeld der pronominale bijwoorden, welke eigenljjk accusatieven van voomaamwoorden zijn (zie § 108. 2. 3. en 4.) aangewend zal wezen. - Het verschil van den uitgang des grondwoords in zuiderzee en zuidenwind, noor-derhalfrond en noordenwind is van anderen aard: zuider beteekent oorspronkelijk zuidwaarts; zuiden, uit het zuiden (zie ald.).

2. Nog slechts zwakke sporen bestaan er van eene vroeger heerschende wet, volgens welke van adjektieven door toevoeging


{==373==} {>>pagina-aanduiding<<}


van eene toonlooze e (Oudduitsch o), sons door n gevolgd, bijwoorden gevormd werden. Zoo komt gaarne van een adjektief gaarn, dat begeerig, graag beteekent; dichte, dat nog in dichte bij gehoord wordt, van dicht; gewijze (in trapsgewijze enz.) van een adjektief gewijs, dat tot het substantief wijs staat, als gering tot ring (zie § 68. 2. 1).; alreede van reed, gereed, en niet zelden hoort men nog: vreeselijke bang enz. Doch thans is men gewoon een adjektief in zijnen grondvorm als bijwoord te gebruiken.

Aanm. 1. Van adjektieven komen, oorspronkelijk door toevoeging der thans verloren e, schier (bijna), van een adjekt., dat snel, schielijk (voor schierlijk), beteekent; zeer, van een adjektief, dat smartelijk beduidt en verwant is met dat zeer, hetwelk nog als substantief in zwang is.


Aanm. 2. De s in veels te veel, als te groot, hoe langs hoe meer, schijnt oorspronkelijk een verbindingsklank tusschen den stam veel, al, lang en de adverbiale e, die sedert afgesleten zou zijn. Alzoo zijn die vormen veels, als en langs in die uitdrukkingen sporen van een vroeger bestaanden bijwoor-delijken vorm: vele, alle, lange. Vergel. § 64. Aanm. 2. pag. 183.

3. Sedert de toonlooze e, die vroeger de van adjektieven afgeleide bijwoorden van de adjektieven zelven onderscheidde, was afgesleten, was er een ander onderscheidingsteeken noodig. Als zoodanig bezigde men den uitgang lijk, die eigenlijk een uitgang tot vorming van adjektieven is (zie § 67. 6.), maar sedert ook ter afleiding van bijwoorden uit substantieven werd aangewend (zie ald. 3), b.). Daar echter deze uitgang licht iets sleepends aan de rede geeft, zoo werd hij later wederom veelal achterwege gelaten, waar dit geschieden kon, te weten, waar het bijwoord op lijk van een adjektief afkwam en in dien afleidingsvorm op lijk geene eigenaardige beduidenis gekregen had. Eene eigenaardige beduidenis brengt de uitgang mede (weshalve hij niet achterwege gelaten kan worden) in eigenlijk, openlijk, waarlijk, enz.

4. Tot vorming van bijwoorden dient ook de uitgang ing, thans altijd voorafgegaan van de Jetter l (vergel. § 50. 15.) en meest gevolgd door de s, die, oorspronkelijk de uitgang des genitiefs, tot een kenteeken des bijwoords geworden is (zie § 105. 1. 1). en 2). lings dan vormt bijwoorden der wijze van adjektieven, als: blindelings, kortlings, nieuwlings; van substan-
{==374==} {>>pagina-aanduiding<<}
tieven, als: ruggelings, zijdelings, plotselings (van plot, slag), en van werkwoorden, als: schrijdelings, strijkelings, ijlings, tappelings (van tappen of tappelen en dit van tap, het spongat van een vat).

Aanm. Onderling mist de s en komt van een bijwoovd.

5. Ook het bijwoord gewijze kan zelve tot den rang eens afleidingsuitgangs afdalen, die nieuwe bijwoorden vormt van zelfstandige naarnwoorden, als: trapsgewijze of trapswijze, slangsgewijze, of van werkw., als: steelsgewijze.

Aanm. 1. Door verscherping der g van gewijze achter de s ontstond uit vraags-gewijze, vraagschewijze, dat men voor eene samenkoppeling van wijze met een adjektief vraagsch begon te houden: vandaar de vorm vraagscher wijse of vragenscher wijze. Zoo vindt men ook schimpscher wijze, spottischer wijse, en daar alzoo elk adjektief woord met wijze scheen samengekoppeld te kunnen worden: verhalenderwijze, voor verhaalswijze of verhaalsgewijze.


Aanm. 2. Kwanswijs, of liever kwansijs, heeft met gewijs niets gemeen: het is een oud woord (het Lat. quamsi), dat als wilde hij zeggen, moet beteekenen.

6. Ook de verkleiningsuitgang je, met de adverbiale s vermeerderd (jes), achter adjektieven tredend, vormt bijwoorden: zoetjes, zachtjes, stilletjes, warmpjes enz.

7. Waarts of, zonder de s, waart vormt bijw. door samenstelling met bijw. van plaats, met zelfst. naamw. of persoonl. voornaarmv. Zulke bijwoorden beteekenen eene beweging naar de plaats, door het eerste lid aangeduid. Op deze wijze zijn ontstaan: opwaarts, nederwaarts, binnenwaarts, herwaarts, derwaarts, voorwaarts, hemelwaarts, zijwaarts, oostwaarts, huiswaarts, (te) mijwaarts. Waarts is eenigermate tot den rang van een blooten uitgang afgedaald.

Aanm. Waarts is het Goth. adjektief vaírths, dat ergens heen gekeerd beduidt, het Lat. versus, dat ook in deorsum, sursum, quorsum, dextrorsum, de waarde van een blooten uitgang verkrijgt.





§ 105. Over de bijwoorden van bijvoogelijke naamwoorden ontstaan.


1. Vele bijwoorden zijn oorspronkehjk naamvalsvormen van


{==375==} {>>pagina-aanduiding<<}


bijvoegelijke naamwoorden of andere bijvoegelijke woorden.

1). De meeste zijn genitieven: reeds, bereids, anders, allengs (uit al en lang), dwars (van dwar, Hoogd. quer), straks, averrechts of averechts, steeds (van steed, Hoogd. stät), ronds (alleen in van rondsom bewaard), elders (voor ellers, van el, ander), zelfs, eens, zulks (hetwelk zoo beteekent), doargaans (voor doorgaands), vervolgens (voor vervolgends), willens en wetens (voor willends enz.), onvoorziens, onverhoeds, onverwachts.

2). De volgende zijn datieven: midden (van mid, Gothisch midis), gisteren (vvaarvoor ook gister in gebruik is), en met de adverbiale s achter den uitgang des datiefs: overigens (voor ten overigen), meestens, hoogstens, minstens, eerstens, hoogstens.

3). De volgende staan in den accusatief: wijd en lang (in zegswijzen als: uren wijd, jaren lang), vlak, gansch, geheel, geheel en al, veel, weinig, meest, genoeg, eer, vroeg.

2. Vele bijwoorden of liever bijwoordelijke uitdrukkingen bestaan uit een bijvoeg. naamw. (of telw.) met een voorz. verbonden. Soms komt achter den uitgang nog de adverbiale s, en dat wel niettegenstaande het voorzetsel geen genitief toelaat: neven of nevens (voor in even), benevens (uit bij in even), tevens (uit te even), intusschen (uit in en het oude twisk van twee), insgelijks (uit in en gelijk), tegelijk, terecht (d. i., in orde, onderscheiden van te recht, dat is met recht, zie § 106. 2.), overal, overeen, uiteen enz., overluid, voorwaar, voorzeker, van nieuws, op nieuw, te goeds, te midden, ten minste (in dit bijwoord en de twee volgende is de n afgesleten), ten laatste, ten beste, in het bijzonder, in (over) het algemeen, op het hoogst, voor het minst, voor het eerst enz.

Aanm. In te over heeft over den aard van een adjektief. Te over komt reeds voor bij Hooft in den vorm t' over, en in een brief van het Collegio ter Admiraliteit te Amsterdam aan de Staten Generaal uit het jaar. 1618, lees ik: er is niet veel meer t' over.

3. Sommige bestaan uit een bijwoordelijk gebruikt adjektief,


{==376==} {>>pagina-aanduiding<<}


gevolgd door eene partikel: volop, rechtuit, kortom, kortaf, rondom, middenin (vergel. § 36. 7. 4).).





§ 106. Over de bijwoorden van zelfstandige naamwoorden ontstaan.


1. Andere bijwoorden zijn oorspronkelijk substantieven in den een of anderen naamval.

1). Meest in den genitief, hetzij met of zonder bijkomend bijvoegelijk naamwoord of ander bijvoegelijk woord: daags of des daags, 's morgens, 's zondags, des nachts, des winters, 's jaars, zijns weegs, somtijds, rechtstreeks, deels, grootendeels, veelszins (waarschijnlijk van het Oudd. sinth, dat weg beteekent), altoos (voor altoges, van tijgen), mijns bedunkens, vergeefs (voor vergevens, mede oorspronkelijk een infinitief), luidkeels, barrevoets, dikwijls, heelshuids, goedsmoeds, blootshoofds, onverrichter zake, middelerwijl, eenigermate, gelukkigerzuijze, goedertieren (hetwelk als adjektief gebruikt wordt). In den genitief des meervouds staats: allerwegen. Des doods komt alleen voor met het abstrakte werkw. zijn; doods alleen in vereeniging met het adjektief benauwd. Heelshuids en dikwijls, hoezeer van de vrouwelijke substantieven huid en wijle, hebben den genitief op s, daar deze uitgang een adverbiaal karakter geworden was: heelshuids heeft zelfs achter het eerste lid eene s bekomen, even als voorshands, ondershands.

2). Soms in den datief, hetzij met of zonder adverbiale s: allenthalve, zijnentwege, wijlen (d. i. in der tijd), trouwens, namens, willens, rechtens (dat even als wegens voor de s eene n heeft ingelascht: weg en recht toch zijn van de sterke verbuiging), noode (ter nood), vaak (voor vake, van vak, verg. het Hoogd. vielfach), haast, fluks (zie § 17. I. 4. Aanm.). Bij deze substantieven in den datief wordt een voorzetsel verstaan, meestal te. Zoo zeggen wij ook: stuk slaan


{==377==} {>>pagina-aanduiding<<}


voor in stukken slaan, school, schuil, scheep gaan, spaak loopen, zoek raken, kroeg loopen, dood gaan, waarbij overal te is uitgelaten, koordedansen (op de koorde), buikspreken (uit of met den buik).

Aanm. De weglating des voorzetsels is bij sommige dezer uitdrakkingen buiten den infinitief niet geoorloofd. Dus niet: ik dans koord, evenmin als ik koordedans, maar: ik dans op de koord; ik spreek met den buik, ik loop in den kroeg, niet: ik spreek buik, noch: ik loop kroeg, evenmin als ik buikspreeh, ik kroegloop.

3). Substantieven in den accusatief, ten minste in den onverbogen vorm, zijn de volgende: raak, mits, des noods (met de adverbiale s voor des noods, dat is, wanneer des nood is, des nood zijnde), eenmaal, dikwerf, altijd, alledag, morgen, den ganschen dag.

Aanm. Hiertoe behoort ook ooit, daar het ontstaan is uit het substantief áiv (tijdruimte), zie § 8. 7., en 25. 2. 3)., en bijgevolg ook nooit. Van dit áiv ia ic een andere vorm, die bewaard is in immer en nimmer, voor iemeer en niemeer, alsmede in immers en ergens, eene verbastering van iewergens, uit ie en het Oudd. wergin, dat reeds ergens beteekent; eindelijk in iewers (d. i. iewaarts), een woord, dat in de wandeling voor ergens heen gebezigd wordt. - Hoezeer immer en nimmer reeds het bijw. meer tot hun laatste bestanddeel hebben, heeft men dit zelfde woord er later nogmaals bijgevoegd, vandaar immermeer en nimmermeer. - Het bijwoord hoe is samengetrokken uit hvê aiva, en bevat dus mede hetzelfde substantief (áiv).

2. Een groot aantal bijwoorden bestaat uit een zelfstandig naamwoord met een voorzetsel. Ook hier eindigt het bijwoord niet zelden op s, ja is soms eene s tusschen het voorzetsel en het zelfstandig naamwoord ingeschoven, en dit niettegenstaande het substantief vrouwelijk is en het voorzetsel geen genitief gedoogt. Veelvuldig is vooral het voorzetsel te met een substantief tot eene bijwoordelijke uitdrukking verbonden: ter zijde, ten einde, tevreden (dat tot een adjektief wordt en dus het voorvoegsel on vóór zich kan aannemen: ontevreden), terdeeg, terstond, te stade, te weeg, te recht, ter nood, tegader en altegader, altemaal, thans (voor te hand), ter loops, ter been en ter halver wege (over den vrouwelijken vorm des lidwoords zie § 55. I. 1. 1). Aanm.), te huis en ten huize, ter feest, ter oore, te rade, te berge, terug, te gronde, te pas, te zamen, ter hand, te loor enz. Te wordt ook als andere


{==378==} {>>pagina-aanduiding<<}


praeposities met zelfstandig gebezigde bijwoorden verbonden: te voren, te boven, te binnen. Uit een substantief met andere voorzetsels bestaan: achterwege (achter beteekent hier op, eigenlijk bij, nabij, dus is achter wege eigenlijk op den weg, bij den weg), achterbaks (bak is rug), bij tijds, bijkans (voor bij kant), bij nacht, bij wijlen, bij der hand (bij de hand): het voorzetsel bij schuilt ook in bezijden, behalve, bevorens, binnen, buiten, boven; voorts: binnenslands, buitenslands, inderdaad, in deser voege, ingevolge, uitermate (uit der mate), naar gelang, met der daad, met recht, van harte, van ganscher harte, van zins (voorheen zeide men des zinnes, en van zins verraadt zulks nog in de scherpheid der z die als s wordt uitgesproken), van pas, van noode, en met bijwoorden: van achteren en van bovenen (waar de uitgang die des datiefs is), van binnen; op staanden voet, onderwijl, ondershands, onder handen, onderweg, overeind (d. i. op het ééne einde), voorhanden, voorshands, voorwind; ongeveer staat voor ongevaar, dat bestaat uit on (gewijzigde vorm van aan) en gevaar, van varen, dit is, gaan; het is zinverwant met omstreeks van streek, dat van strijken (gaan) komt. Ook de pronominale bijwoorden krijgen voorzetsels vóór zich: vandaar, vanhier, tot hier toe, tot zoo ver, in zoo verre.

3. Uit substantieven of pronominale bijwoorden, door eene partikel gevolgd, bestaan: jaarin - jaaruit, bergop, stroomaf, daarvan, daarmede, hiertoe, waartoe, daarenboven en daarentegen (de syllabe en tusschen de beide bestanddeelen is de praepositie in met verzwakten klank, gelijk zij ook voorkomt in: en zondag, en dinsdag, dat is op den volgenden zondag, en in eweg voor en weg, thans kortaf weg). Vergel § 36. 7. 3).





§ 107. Over de bijwoorden van werkwoorden ontstaan.


Deze zijn slechts weinige in getal: misschien en maar. Mis-
{==379==} {>>pagina-aanduiding<<}
schien staat voor het mag geschien. Maar, dat, veelal als voegwoord gebruikt, echter ook als bijwoord van omstandigheid voorkomt en dan slechts beteekent, is ontstaan uit het en ware, met weglating van het subjekt: en ware, met weglating der ontkennende partikel: ware of waar, en met verandering van w in m (§ 19. 2. Aanm. 2.): maar. Ook eerlang voor eer het lang is of zijn zal, is een bijwoord, hetwelk een ganschen zin in elliptischen vorm inhoudt.





§ 108. Over de bijwoorden van voornaamwoorden ontstaan.


1. Tot het Gothische aanwijzende voornaamwoord sa, sô, thata, dat ons lidwoord heeft opgeleverd, behoort het bijw. zoo. Dit woordje wordt versterkt door voorvoeging van het telwoord al: alzoo, dat dus gansch zoo beteekent. Dit alzoo werd eerst tot alse en als, eindelijk tot al verkort. In vele gevallen, namelijk, is al voor het bijwoord alzoo te houden. Te weten, wanneer het zoo veel als reeds beteekent: ik ben al aangekomen, is: ik ben alzoo (zoo als ik hier ben) aangekomen; ik ga al henen, is: ik ga alzoo henen; verder in de zegswijzen al of niet, dat is, alzoo of niet, ja of neen; voorts vóór een comparatief: al grooter en grooter; eindelijk, in samenstelling met verscheidene bijwoorden, almede, alhier, aldaar, alwaar: werkelijk heeft al nog de gedaante als in alsnu, alsnog, alsdan, en laten zich alhier, aldaar, alwaar, in het dagelijksche leven door hierzoo, daarzoo, waarzoo vervangen. In al deze gevallen heeft alzoo aanwijzende kracht, waaruit zich laat verklaren, dat men wel zegt: de burgemeester alhier, maar niet: deze jongen alhier, die man aldaar, vermits dan het aanwijzend voornaarnwoord elke andere aanwijzing onnoodig maakt: wel: deze jongen hier, die man daar.

Aanm. 1. Al vóór een bedrijvend deelwoord: al lezende (Fransch: tout en lisant), en vóór te met een adjektief; al te groot, is het telwoord al, alle, trijwoordelijk gebruikt.



{==380==} {>>pagina-aanduiding<<}


Aanm. 2. Tot denzelfden stam sa, sô, behoort mede zus, hetwelk nog slechts ten behoeve eener tegenstelling met zoo voorkomt, in zegswijzen als: de een begrijpt het zus, de ander zoo.

2. Tot een verloren aanwijzend voornaamwoord, dat in het Goth., blijkens de daarvan nog overige sporen, his, vrouwelijk hija, onzijdig hita, luidde, behooren:

1). Hier, her, henen. Hier beteekent eene rust; her eene beweging naar eene plaats: het is nog slechts in zekere zegswijzen: van ouds her, jaren her, herwaarts, overgebleven; henen, eindelijk, beduidt eene beweging uit eene plaats. De verschillende uitgang van een en denzelfden stam geeft dus hier de vermelde wijziging der beteekenis te kennen.

2). Heen, dat met andere bijwoorden van plaats samengekoppeld wordt in dier voege, dat het de waarde van het voorzetsel naar heeft, is een accusatief in het mannelijk geslacht van het verloren voornaamwoord his. Door toevoeging van den comparatiefuitgang der (zie § 70. 1. Aanm.) komt van dit heen, heinde (voor heinder), dat nabij beteekent, en nog slechts voorkomt in de uitdrukking heinde en ver, alsmede, hoezeer in verkorten vorm, in hen of omtrent (voor hende, dat is heinde of omtrent). Een meer volkomen bewaarde vorm van dit heinde is hinder (nog overig in hinderlaag), dat achter beteekent).

Aanm. Op grond van het oorspronkelijk verschil tusschen henen en heen hoede men zich deze beide bijwoorden in het gebruik te verwarren. Men zegge dus niet: heengaan voor weggaan, maar: henengaan; noch: ergens henen gaan, maar: ergens heen gaan. Nog in het begin van de 17de eeuw zeide men dat komt daarhenen, d. i. daarvan daan.

3). Eindelijk moet het eerste bestanddeel van het bijwoord heden tot meergemeld voornaamwoord worden teruggebracht: het luidt in het Gothisch himma daga, dat is (op) dezen dag; huiden sluit zich aan aan het Oudduitsche hiutu, verkort voor hiu tagu.

3. Tot het voornaamwoord die behooren:

1). Daar, der (dat slechts met waarts tot derwaarts verbonden voorkomt) en daan (verkort voor danen en steeds met van tot vandaan vereenigd), welke drie voornaamwoorden on-
{==381==} {>>pagina-aanduiding<<}
derling in dezelfde betrekking staan, als hier, her en henen, vermits daar eene rust, der eene beweging naar, en (van) daan eene beweging uit eene plaats beteekent. Daar wordt ook als voegwoord gebezigd, in oorspronkelijk tijdelijke en bij overdracht causale (redengevende) beteekenis.

2). Dan, oorspronkelijk een accusatief van die. Het is een bijwoord van tijd, doch komt ook als modaal bijwoord voor, bij voorbeeld in: kom dan! en mede als voegwoord met de waarde van als achter een comparatief, en van echter of doch, aan het hoofd van een tegenstellenden zin: ik zou gaarne komen, dan mij ontbreekt de tijd.

3). Toen, hetwelk uit te doen, met paragogische n voor te doe, is ontstaan. Doe schijnt oorspronkelijk een vrouwelijke accusatief. Toen wordt ook voegwoordelijk gebruikt, doch steeds met tijdelijke beteekenis; van het bijwoord van tijd dan verschilt het dus, dat het op eene bijzondere historische gebeurtenis ziet, terwijl dan het historische tijdstip, waarop de gedachte handeling voorvalt, in het midden laat (zie Syntaxis § 145. III. 1. 2).). Dienovereenkomstig zegt men ook nu en dan, dan en dan.

4). Des of dies is kennelijk een genitief. Het wordt thans gebezigd in de beteekenis van derhalve. Met de syllabe te verbonden, gebruikt men des of dies vóór een comparatief: dies te meer, des te meer, dat is zooveel te meer. Dit te achter des is ontstaan uit de (de d werd tot t verhard wegens de scherpheid der voorgaande s van des): dus staat des te meer voor des de meer, in welke verbinding de (oorspronkelijk een naamval van die) reeds zoo veel als daarom beteekent, zoodat des slechts ter versterking daaraan is toegevoegd.

5). Doch, hoezeer thans uitsluitend voegwoord, behoort mede tot het aanwijzend voornaamwoord die. Toch, een gewijzigde vorm van doch, is uit te doch ontstaan, als toen uit te doe, en edoch schijnt voor en doch (in doch) te staan, als eweg voor en tveg (zie § 106. 3.).

6). Eindelijk behoort tot hetzelfde voornaamwoord ook het bijwoord dus, en met al versterkt: aldus.


{==382==} {>>pagina-aanduiding<<}


4. Tot het vragend voornaamwoord wie behooren:

1). Waar, dat eene rust; wer (in werwaarts overgebleven), dat eene beweging naar eene plaats beteekent; wanen, waan of wan, dat vanwaar beduidde, is thans verloren.

2). Een ander wan, hetwelk een accusatiefvorm vertoont, is bewaard in wanneer, eene samenkoppeling uit wan en eer (eerder). Dit wan, versterkt door eene paragogische t, levert de redengevende conjunctie want.

3). Hoe behoort voor een deel tot hetzelfde vragend voornaamwoord wie; dit toch luidt in het Goth. hvas: behielden alzoo de overige vormen van dit voornaamwoord de w, hoe daarentegen heeft de w verloren en de h behouden (vergel. verder § 136. 1. 3). Aanm., § 22. 2. en § 21. 2. 2). d. Aanm. 2.).

5. Van het aanwijzend voornaamw. gene komen ginds en ginder, hetwelk genitieven zijn, de een met mannelijken, de ander met vrouwelijken vorm, met ingeschoven d en tot i teruggekeerde vokaal (zie § 23. I. 2. 1). en § 6. 1. 1). a. Aanm. 4.).







Achtste afdeeling. Over het voorzetsel.


Eerste hoofdstuk. Over het voorzetsel en zijne soorten.




§ 109.


I. 1. Voorzetsels zijn woorden, welke dienen om de betrekking tusschen twee voorwerpen of begrippen, door zelfstandige naamwoorden of voornaamwoorden uitgedrukt, aan te duiden.


{==383==} {>>pagina-aanduiding<<}


Een der beide in betrekking staande voorwerpen of begrippen is het hoofdbegrip, en het andere dient om de betrekking, waarin het hoofdbegrip zich bevindt, te kennen te geven. Het woord, dat de betrekking des hoofdbegrips te kennen geeft, drukt, zoo mogelijk, door vormverandering de rol uit, die het, als bloot ter bepaling dienende, in den zin vervult, en doet zich als door het voorzetsel geregeerd voor (Hier vergelijke men § 47. 5. Aanm.). Zeg ik: de vijand is in de stad, dan is de vijand het hoofdbegrip, en de stad het voorwerp, dat de uitgebreidheid, waarin de vijand besloten is, te kennen geeft, en mitsdien wordt de stad door het voorzetsel in beheerscht. Desgelijks is in: ik zie hem in de stad, hem het hoofdbegrip, en in: ik zie hem met vreugde, ik het hoofdbegrip, vreugde het bepalend begrip, dat de betrekking, waarin ik gedacht wordt, omschrijft.

2. De hier behandelde woorden heeten voorzetsels, vermits zij hunne plaats vinden vóór het naamwoord, dat de uitgebreidheid of betrekking, die het hoofdbegrip bepaalt, aanduidt. Een paar dezer woordjes echter moeten achter hunnen naamval staan, te weten halve en wege, die met het door hen geregeerde woord eene soort van samenstelling vormen (zie § 36. 7. 2).), als: derhalve, mijnenthalve, veiligheidshalve, zijnentwege, (van) staatswege. Andere voorzetsels kunnen zoowel vóór als achter het door hen beheerschte woord geplaatst worden, als: hangende, gedurende, mij aangaande, mijnen broeder uitgenomen, de kinderen uitgezonderd, zoowel als: aangaande mij, uitgenomen mijnen broeder, enz. Deze voorzetsels evenwel zijn deel-woorden: is het een bedrijvend deelwoord van een objektief werkwoord, zoo hangt de naamval af van het woord krachtens zijne verbale natuur; is het een bedrijvend deelwoord van een subjektief werkwoord, als: hangende, gedurende, of wel een lijdend deelwoord. als: uitgenomen, onverminderd, dan voegt het eene praedikatieve bepaling (§ 65. II. 3. 1).) bij het naamwoord, hetwelk het verzelt. Dus vormen uitdrukkingen als: zijn leven gedurende, zijnen zoon niet mede gerekend,


{==384==} {>>pagina-aanduiding<<}


mijn broeder uitgenomen, eene zoogenaamde volstrekte (absolute) constructie, die in onze taal alleen in zulke zegswijzen, in welke het deelwoord de plaats eener praepositieve uitdrukking vervangt, geduld kan worden (zie Syntax. § 146. B. 3.). Zoo heeft: uitgezonderd zijnen broeder, de kracht van: met uitzondering van zijnen hroeder, en: gedurende zijn leven, de waarde van: bij den duur van zijn leven.

3. Thans regeeren alle voorzetsels een accusatief: voorheen regeerden buitendien sommige een genit., andere een datief (zie Synt. § 128. A. 2.). Nog slechts in zegswijzen, uit de oudheid overgehouden, bezitten wij voorzetsels, door een dezer beide naamvallen, genitief of datief, vergezeld, als: binnenslands, buitensdijks, ter kerk, uit dien hoofde, van den lande, tot den bloede enz.

II. 1. Naar hunnen oorsprong moeten de voorzetsels verdeeld worden in bijwoordelijke voorzetsels, waarover § 102. II. 2. 4). gehandeld is, en in dezulke, die eigenlijk bijvoegelijke of zelfstandige naamwoorden of deelwoorden zijn, als voorzetsels gebruikt: zulke naam- of deelwoorden komen daarbij doorgaans in verbogen of afgeleiden vorm, of zelven in verbinding met eigenlijke voorzetsels voor. Zoodanige zijn: krachtens, luidens, rondom, tusschen, gedurende, nopens, trots, uit hoofde van, van wege, in stede van, enz.

2. Naar hunne beteekenis zijn de voorzetsels te onderscheiden in dezulke, die eene plaatselijke betrekking, of eene tijdelijke betrekking, of eene verbinding tusschen voorwerpen, of verschillende onzinnelijke betrekkingen aanduiden.

1). Die eene plaatselijke betrekking te kennen geven, duiden of een zich bevinden op eene plaats, of eene beweging aan:

a. Een zich bevinden op eene plaats of in de nabijheid eens voorwerps drukken uit: aan, achter, binnen, bij, boven, buiten, in, naast, nabij, nevens, omtrent, onder, op, over, te, tegen, tusschen, voor, tegenover, te midden van. Deze voorzetsels knnnen een werkwoord bij zich hebben, het-
{==385==} {>>pagina-aanduiding<<}
welk aanduidt, dat de plaats nog niet bereikt is, maar het voorwerp zich eerst daarheen begeeft; bij voorbeeld: ik ga bij u staan; hij plaatst zich voor mij; hij hangt het schilderstuk aan den muur; hij gaat te kerk; enz. In dit geval kunnen eenige van die voorzetsels door bijwoorden achter het zelfstandig naamwoord vervangen worden. Alzoo kan men zeggen: hij komt in de kamer, en: hij komt de kamer in, hij treedt de kamer binnen. Bijgevolg zijn onderscheiden: hij wandelt in de kamer, en: hij wandelt de kamer in; hij wandelt op den berg, en: den berg op; hij treedt over het grasperk, en: hij springt het grasperk over. Staat hier, namelijk, de partikel als voorzetsel vóór het zelfstandig naamwoord, zoo geeft de uitdrukking eene beweging, binnen de grenzen eener plaats besloten; staat zij als bijwoord er achter, zoo geeft de uitdrukking eene beweging, die zich buiten de grenzen eener plaats begeeft, te kennen. Aan andere van die voorzetsels sluiten zich bijwoorden aan, Wanneer zij met werkwoorden, die eene beweging van de eene plaats naar de andere te kennen geven, verbonden worden: hij loopt tegen het vuur in; hij begeeft zich tusschen de muren in; zijne genegenheid te mijwaart; hij gaat op den man af, op het gevaar af, op den vijand los.

b. Die eene beweging aanduiden, beteekenen, in de eerste plaats, eene beweging in eene richting uit eene plaats, als: van uit; in de tweede plaats, eene beweging in eene richting naar eene plaats, als: naar, tot, tot aan; in de derde plaats, eene voortgezette beweging, en wel óf in eene rechte lijn, als: langs, door, voorbij, óf in eene kromme, als: om, rond, rondom. Sommige van deze partikels kunnen wederom als bijwoorden achter, of als voorzetsels vóór het substantief geplaatst worden. Zoo zegt men beide: hij gaat de kamer uit, en uit de kamer; langs het huis, en het huis langs; door de kamer, en de kamer door; voorbij de deur, en de deur voorbij; om den hoek, en den hoek om. Staat de partikel als bijw. achter het zelfstandig naamwoord, zoo denkt men zich het uiteinde des voorwerps, dat de beweging bepaalt. Bij voorbeeld: hij


{==386==} {>>pagina-aanduiding<<}


wandelt het bosch door, dat is, hij komt aan gene zijde van het bosch. Terwijl hij wandelt door het bosch, zooveel beteekent als: hij houdt zich wandelend in het bosch op. Alleen de woordjes om en rond (rondom) kunnen bij een werkwoord, dat eene rust uitdrukt, gebezigd worden, hoezeer zij eigenlijk de beweging van een punt in eene in zich zelve terugkeerende kromme lijn aanduiden; bij voorbeeld: zij zitten om, rond of rondom de tafel: bij zulk een werkw. staat rond (rondom), blijkens dit voorbeeld, als voorzetsel vóór het zelfstandig naamwoord; doch bij een werkw. van beweging staat het bij voorkeur als bijwoord daarachter; zij loopen het huis rond, dat is, in het huis rond. Staat rond (rondom) bij een werkwoord van beweging, doch besluit deze beweging steeds dezelfde ruimte, dan verkiest men weder rond (rondom) als voorzetsel. Zij loopen rond of rondom het huis duidt dus aan, dat zij, die loopen, buiten het huis blijvende, het binnen een kring insluiten. In plaats van rondom kan men ook zeggen: om - rond, om het huis rond.

2). Eene tijdelijke betrekking kunnen beteekenen: aan, bij, binnen, in, naar, om, omstreeks, omtrent, onder, op, over, te, tegen, tot, tusschen, van, voor; b. v.: aan den avond van dezen dag, bij nacht, bij vijven, bij mijn leven, binnen acht dagen, in een oogenblik, het loopt naar Paschen, om vijfuren, omstreeks den middag, omtrent de kermis, onder de predikatie, op zekeren tijd, over veertien dagen, te twee uren, te Pinkster, te Paschen, tegen den tweeden dezer maand, tot morgen, tusschen Paschen en Pinkster, van deze week, van mijn leven, voor tienen; hij wilde voor eenen langen tijd niet (Luk. 18, 4. waar voor de beleekenis heeft van gedurende, even als for in het Eng.). Door wordt achter een substantief, dat een tijd bepaalt, slechts als bijwoord aangewend: hij werkt den geheelen dag door. Uitsluitend temporeel zijn: gedurende, slaande, hangende, sedert, na, dat echter, als bijwoord gebezigd, zijne plaatselijke beteekenis gehandhaafd heeft, bij voorbeeld: hij gaat of volgt hem na, niet: naar (zie § 102. II. 2. 4).).


{==387==} {>>pagina-aanduiding<<}


3). Eene verbinding, hetzij positief, hetzij negatief, drukken uit: met, zonder, benevens, uitgenomen, behalve.

Aanm. De voorzetsels van deze beteekenis gaan reeds buiten de grenzen van het eigenlijk gezegde voorzetsel, in welks begrip het ligt een punt of lijn aan of in zekere uitgebreidkeid aan te duiden: ook grammatisch zijn zij niet alle ten volle tot de natuur van voorzetsels overgegaan. Over uitgenomen zic men boven I. 2.; behalve kan, als een waar voegwoordelijk bijwoord, den nominatief achter zich hebben: zij komen allen, behalve ik. Omdat Spieghel zegt: Onze ouders waren vry Van wet, en zonder zij Hieldenze goede zeden, meene men niet, dat ook zonder hier als bijwoord voorkomt: zij is hier de oude accus. meerv. van het voornw.: ons ze. Zoo leest men: dat men zij bij faulte van dien sal tracteren op gelijcken voet (Res. St. Gen. 13 Dec. 1622, in HS.).

4). Alle voorzetsels kunnen, overdrachtig gebezigd, onzinnelijke betrekkingen van oorzaak, strekking enz. uitdrukken, bij voorbeeld: door zijn dienaar is hij verraden; voor mij arbeidt hij. Eenige zijn uitsluitend bestemd ter omschrijving van zoodanige betrekkingen, te weten; trots, krachtens, luidens, om - wille, jegens, overeenkomstig, wegens, nopens, rakende, betreffende, niettegenstaande, aangaande, belangende, onverminderd, aangezien. Het zijn of naamwoorden, en wel meest zelfstandige, of deelwoorden. Tot dezelfde soort moeten gebracht worden eene menigte bijwoordelijke uitdrukkingen, uit een substantief met een voorzetsel bestaande, die door middel van het voorzetsel van de kracht van voorzetsels verkrijgen, bij voorbeeld: in weêrwil, in spijt, ter gunste, ter zake, ten behoeve, door middel, uit aanmerking, uit kracht, naar gelang, ten aanzien, ten opzichte, ten overstaan door toedoen, enz.








{==388==} {>>pagina-aanduiding<<}


Tweede hoofdstuk. Over de vorming der voorzetsels.




§. 110. Over de oorspronkelijke voorzetsels.


1. De oorspronkelijke voorzetsels zijn de bijwoorden van plaats § 102. II. 2. 4). vermeld.

2. Tot verklaring van hunne meest algemeene beteekenis en daaruit afgeleid gebruik in bepalingen, die niet van eenig regeerend woord afhankelijk zijn, vereischen zij elk eene korte afzonderlijke beschouwing. In de Syntaxis (§ 128) wordt dit een en ander uitvoeriger behandeld, en voorts raadplege men het Woordenboek.

1). Aan geeft een zich bevinden op de oppervlakte eens voorwerps te kennen; bij voorbeeld: de beeltenis hangt aan den wand. Vervolgens, een zich bevinden in de nabijheid met onmiddellijke aanraking of aangrenzing, bij voorbeeld: hij zit aan den haard. Bij werkwoorden van beweging is dus aan zoo veel als tot. Vandaar dat het geschikt is om den datief te omschrijven, b. v.: hij geeft een boek aan zijnen broeder, d. i. eigenlijk tot zijnen broeder.

2). Bij beteekent nabijheid in het algemeen, bij voorb.: hij woont bij mij. Vervolgens, een bijeenbehooren, een vergezeld gaan van het eene en het andere, dus zooveel als met, en eindelijk door middel van, bij voorbeeld: bij machte zijn, bij mij notaris, bij de wet.

3). Door beteekent eene beweging, die een voorwerp of ruimte in twee deelen snijdt, dus midden door, bij voorb.: hij loopt door de kamer, en beduidt overdrachtig door middel, als: het is door mij vervaardigd.

4). In geeft een verblijf te kennen binnen zekere uitgebreidheid, bij voorbeeld: in de stad, in de jeugd. Voorts, daar


{==389==} {>>pagina-aanduiding<<}


een verkeeren in eene ruimte een vereenigd zijn met hetgeen die ruimte bevat, veronderstelt, heeft het niet zelden de kracht van met, en geeft, als dit voorzetsel, de zaak, uitgedrukt door het substantief, door in geregeerd, als de wijze of het middel der handeling te kennen; bij voorbeeld: in haast, in de kracht Gods. Met een werkw. of uitdrukking verbonden, die eene werking beteekent, welke tot zeker doel strekt, beduidt het zoo veel als tot, bij voorbeeld: wegsmelten in tranen; in antwoord, in afrekening, in zijn belang. - Van in komt binnen (zie § 106. 2.), hetwelk een verblijven in eene beslotene ruimte beteekent.

5). Na, naar, naast. Na, dat nabijheid beduidt, wordt gebruikt in de beteekenis van achter, te weten, een enkel maal een plaatselijk (b. v. na zich sleepen), maar doorgaans een tijdelijk achter: hij komt na mij binnen. Naar, een comparatief van na, geeft eene richting ergens heen te kennen, bij Toorbeeld: hij gaat naar de markt; naar het noorden gericht; vervolgens, beduidt het volgens, bij voorb. naar wensch. De superlatiefvorm naast, die mede als voorzetsel kan gebruikt worden, beteekent meest nabij, en wordt bepaaldelijk gezegd van twee voorwerpen, die tot eene rij van voorwerpen behooren.

6). Om (omme) geeft eene beweging te kennen in eene kromme lijn, derwijze, dat eene zekere uitgebreidheid geheel of gedeeltelijk ingesloten wordt; als: hij loopt om den hoek; om den hals. Men sluit eene zaak in, wanneer men met die zaak iets voor heeft: vandaar dat om, overdrachtig, met het doel om te bekomen, ten behoeve van, beteekent, bij voorb.: hij arbeidt om geld; ik doe het om u of om uwentwil; en in het opschrift op een brief: omme den Heer N.

Aanm. De vorm omme bewaren ook welluidendheidshalve de samengestelde substantieven: een ommezien, een ommekeer, ommegang (processie).

7). Op beteekent een zich bevinden aan het toppunt eens voorwerps; bij voorbeeld: op den toren, op de aarde. Voorts een zich bevinden aan eene plaats, bij voorbeeld: op het kas


{==390==} {>>pagina-aanduiding<<}


teel, op de kamer, of in eenen toestand: op de vlucht. Verder een komen onmiddellijk na, b. v.: op dit gezicht.

8). Te geeft een zich bevinden op of in eene plaats te kennen. Behalve vóór de eigennamen van steden: te Haarlem, te 's Hage, komt het voorzetsel te thans vooral in adverbiale uitdrukkingen, veelal met het artikel in den datief samenge-smolten, voor, als in: ten grave, ter zee, te leen, ten tijde, ten dage. Voorts staat te, veelal door om vergezeld, vóór den infinitief; te zeggen, om te leven (vergel. § 101. D. I.).

9). Tot is eene samenstelling van toe (to) met te, dus staat het voor tote; doch toe zelf staat reeds voor te doe (do), daar het in het Gothisch du luidt: alzoo is tot eene samenkoppeling uit te do te. Tot beteekent eene beweging, die zich tot de grens eener uitgebreidheid uitstrekt, bij voorb.: hij loopt tot de markt, tot den avond. Overdrachtig beduidt tot het doel: hij arbeidt tot het heil zijns vaderlands.

10). Uit geeft eene beweging te kennen, die de grenzen eener uitgebreidheid verlaat, bij voorbeeld: gij gaat uit het huis. Overdrachtig geeft het den oorsprong te kennen: een beeld uit hout; het komt uit luiheid voort; uit leerlust. - Van uit komt buiten (zie § 106. 2.), hetwelk een blijven aan gene zijde der grenzen eener beslotene plaats beteekent.

11). Van schijnt uit af aan ontstaan te zijn. Het geeft het punt te kennen, waar de beweging eenen aanvang neemt. Overdrachtig geeft het den oorsprong te kennen: vandaar dat het tot omschrijving van den genitief dient; voorts de oorzaak: het komt van zijne overdrevene gevoelens; hij kermt van pijn, en het middel: van den wind leven. Verder staat het vóór den naam der zaak, die het onderwerp en de inhoud is van eene waarneming of eene werking des geestes, als in: van iets hooren, hij spreekt van zijne moeder. Hij zegt van ja, geeft te kennen, dat ja, de inhoud van zijn antwoord is.

12). Voor beteekent een zich bevinden aan eene naar zeker punt toegekeerde zijde eens voorwerps: hij staat voor de deur. Wat zich voor iets of iemand bevindt, staat daar ter zijner


{==391==} {>>pagina-aanduiding<<}


beschikking: alzoo beteekent dit voorzetsel ook ten behoeve van; dus in: hij werkt voor zijn vader, een middel voor de koorts. Daar het voorzetsel tegen de richting beteekent naar een voorwerp, dat naar de beweging toegekeerd is, zoo valt de nauwe ver wantschap der beteekenissen van voor en tegen in het oog: vandaar dat voor met tegen de beteekenis deelt van in ruiling van, en vervolgens in de plaats van kan beduiden, bij voorbeeld in: hij komt op voor zijn broeder; iets voor geld bekomen; iemand voor een wijs man houden.

3. Van de volgende voorzetsels zijn de stammen verloren:

1). Achter, dat bij beteekent in achterwege, dat is, bij den weg, beduidt overigens steeds een zich bevinden in de nabijheid van een afgekeerd voorwerp: hij staat achter het huis.

2). Beneden bestaat uit be (bij) en denzelfden stam, waaruit ook het bijwoord neder voortgesproten is, dat slechts in samenstellingen en afleidingen voorkomt: nederdalen, nederig, vernederen (vergel, § 104. 1.). Het beteekent een zich lager bevinden, dan een gegeven voorwerp.

3. Onder is een comparatief van het Goth. und, d. i. tot. Wat nu tot eenig punt en niet verder komt, blijft betrekkelijk beneden dat punt. Vandaar de beteekenis, bij voorb. in: onder dak. Wat nu van alle 'kanten door iets overdekt wordt, bevindt zich te midden daarvan. Dit is de beteekenis van onder, in: onder zijne vrienden.

Aanm. De beteekenis te midden van of tusschen brengt het begrip van twee mede. Vandaar dat onder voorheen zooveel als beide, te zamen, kon beteenen, bij voorbeeld: Walew.. 2234: onder rudders ende cnape beide, en vs. 2237: Die Waleweyn adde versleghen alle Onder hem en sinen gheselle, dat is: te zamen hij en zijn gezel. Maerl.: onder een en ander, d. i.: beide het een en het ander. Onder met brieve ende boden, dat is: beide met brief en bode. Onder nacht en dag (Resol. St. Gen. 5 Nov. 1618. in HS.), d. i. nacht en dag beide. Dus in het nog gebruikelijke onder ons, onder hen tienen, eigenlijk: wij, zij tien te zamen (vergelijk §. 84. 3. 3).).

4). Over, de comparatief van het Goth. uf, hetwelk onder beteekent. Het geeft een zich hooger bevinden te kennen, in dier voege, dat het hooger gelegen voorwerp het lagere over-
{==392==} {>>pagina-aanduiding<<}
dekt, en zich daarover uitbreidt: het kleed ligt over de lafel, en overdrachtig: hij spreekt over de liefde. Denkt men zich de beweging over eene uitgebreidheid ten einde gebracht, zoo beteekent over: aan gene zijde, als in: hij woont over het water. - Van den zelfden stam komt boven, dat het tegenovergestelde is van beneden, en dus eenvoudig een zich hooger bevinden beteekent.

Aanm. Dat over het tegenovergestelde beteekent van het woord, waarvan het afkomt, laat zich verklaren uit het relatieve van de begrippen boven en beneden. Zoo komt in het Grieksch ὑπἑς van ὑπὁ, en in het Lat. super van sub.

5). Zonder ontkent het begrip van wederkeerige betrekking en dus van een zich bijeenvinden, b. v.: hij gaat zonder zijnen vriend, d. i. afgescheiden van zijnen vriend.





§ 111. Over de voorzetsels uit bijvoegelijke naamwoorden of deelwoorden ontstaan.


Voorzetsels met bijvoegelijke naamwoorden samenhangende zijn:

1. Met (als bijwoord: mede) hangt samen met een adjektief, dat bewaard is in middag, en waarvan midden afkomt, alsmede in het voegwoord mits (eigenlijk met des), dat nog als voorzetsel voorkomt in het samengekoppeld bijwoord mitsdien. Met duidt eene wederkeerige betrekking aan en beteekent dus zoo veel als in gezelschap van, vervolgens, overdrachtig: met behulp van, door middel van.

2. Sedert of sinds komt van een oud adjektief sid, laat (zie § 104. 1.); het had voormaals nog een anderen vorm: siden (sident), die tot seder (sedert) staat, als uiter tot uiten (zie ald.), en waarvan sinds ook, door synkope der d, kan ontstaan zijn. Het geeft een tijdpunt te kennen, dat als aanvang eens Toortdurenden tijds gedacht wordt.


{==393==} {>>pagina-aanduiding<<}


3. Eer, eigenlijk een adjektief, vroeg (zie § 70. 2. 5).), komt thans slechts als bijwoord of voegwoord voor; doch dit voegwoordelijk gebruik veronderstelt de praepositionale kracht van dit woordje; wat toch is eer hij komt, anders dan eer dat hij komt, dat is, vóór dat, voor den tijd dat.

4. Tusschen is een datief meerv. van een in het Oudduitsch bestaand. adjektief twisk van twee. Deze datief hangt af van een uitgelaten voorzetsel in of onder. Thans word tusschen tot een bijwoord, zoodra het met in en onder wordt samen-gekoppeld. Het beteekent een zich bevinden te midden van twee voorwerpen.

5. Van nog gebruikte adjektieven stammen de voorzetsels langs; nevens (voor in even) en benevens; rond, rondom en om - rond. Langs beteekent eene beweging ter zijde eens voorwerps; nevens beduidt aan de zijde van en op gelijke lijn; benevens geeft bijeenzijn te kennen zonder onderlinge betrekking; over de kracht van rond, rondom en om - rond is gehandeld § 109. II. 2. 1). b.

6. De participiale voorzetsels, als volgens (voor volgends), blijkens (voor blijkends), rakende, betreffende, belangende, aangaande, uitgenomen, enz. verklaren zich zelven, aangezien zij met nog bestaande werkwoorden in verband staan. Nopens staat voor nopends en is een bedrijvend deelwoord (met bijwoordelijke s) van nopen, dat is, duwen, aanstooten, aanraken, raken; aldus is het zinverwant met rakende, betreffende, belangende. Omtrent is eene omzetting van trendom. Dit trend is het Friesche en Noordsche trind, d. i. rond.





§ 112. Over de voorzetsels uit zelfstandige naamwoorden ontstaan.


Zelfstandige naamwoorden, in verbogen vorm en zelven van eene praepositie afhankelijk, worden als voorzetsels gebezigd:


{==394==} {>>pagina-aanduiding<<}


1. Bezijden, uit be (bij) en den zwakken datief van sijde, wordt nog slechts in bezijden (d. i. niet overeenkomstig met) de waarheid, voor bezijden van de waarheid, als zelfstandig voorzetsel gebruikt.

2. Halve treedt slechts in samenkoppeling op, plichtshalve, weshalve, en vormt met be, behalve. Het is een oud substantief, afgeleid van half, en beteekent dus helft, zijde, kant: dus beteekent halve, van de zijde van, en behalve, met terzijdestelling van.

3. Jegens en tegen komen van een in het Oudduitsch voorkomend substantief (gagan, gegen). Tegen staat voor te jegen; met be vereenigd leverde jegen, bejegen, dat nog slechts in het werkwoord bejegenen overig is. De beteekenis van tegen is § 110. 2. 12). verklaard. Jegens, dat eigenlijk hetzelfde beduidt, wordt uitsluitend aangewend om zedelijke betrekking aan te duiden.

4. Krachtens is ontstaan uit kracht of krachte: de adverbiale s bracht de inlassching eener n mede. De beteekenis komt overeen met die van uit kracht van.

5. Luidens behoort tot het substantief luid (geluid). Oorspronkelijk heette het volledig naar luide (nog zegt men naar luid van); later werd de praepositie (naar) weggelaten; daarop de bijvoegelijke s aangenomen, die de inlassching der n medebracht.

6. Omstreeks bestaat uit om en streek en beteekent dus om den streek van; als bijwoord is het synoniem met ongeveer (zie § 106. 2.) en omtrent (zie § 111. 6.).

8. Tijdens is, op dezelfde wijze als luidens van luid, ontstaan van tijd, en beteekent dus ten tijde van.

9. Trots is, als voorzetsel gebruikt, verkort voor ten trots van. Zoo bezigt men ook wel spijt voor ten spijt van.

10. Wegens is ontstaan van weg, als luidens van luid en tijdens van tijd: het is dus de datief van dat woord, afhangende van het weggelaten van, en alzoo eigenlijk één en hetzelfde met van wege, dat echter van de zijde van beteekent, terwijl


{==395==} {>>pagina-aanduiding<<}


wegens den grond van eene handeling of toestand te kennen geeft.

11. Wille wordt in verbinding met om als voorzetsel gebruikt, doch in dier, voege, dat het beheerschte substantief in den genitief tusschen om en wille te staan komt: om mijns vriends wille. Zie verder § 74. 1. 2).

12. Uitwijzens is de infinitief van uitwijzen met de bijwoordelijke s, en beteekent dus naar uitwijzen van: het behoort tot den stijl van de balie.







Negende afdeeling. Over het voegwoord.


Eerste hoofdstuk, Over het voegwoord en zijne soorten.




§ 113.


I. 1. Voegwoorden zijn woorden, die volzinnen verbinden met aanduiding van de betrekking, waarin deze tot elkander staan (vergel. § 46. 8.).

1). Vaak verbinden de voegwoorden, in plaats van geheele zinnen, slechts enkele woorden met elkander; doch oorspronkelijk bestaan er ook dan twee of meer zinnen, die samengetrokken zijn, omdat zij hetzelfde subjekt of praedikaat of eenig ander zindeel gemeen hebben. Zeg ik, bij voorbeeld: mensch en dier verheugt zich in de lente, zoo zijn er twee zinnen, die hetzelfde praedikaat met zijne bepaling gemeen hebben, en


{==396==} {>>pagina-aanduiding<<}


dus weder gescheiden kunnen worden, op deze wijze: de mensch verheugt zich in de lente, en het dier verheugt zich in de lente. Desgelijks is de samengestelde zin: hij is beroemd, maar bescheiden, op te lossen in de twee zinnen: hij is beroemd, maar hij is bescheiden, enz. Vergel. Synt. § 120. Aanm. bl. 13.).

Aanm. In een zin als mensch en dier verheugt zich is alleszins samentrekking aan te nemen; doch deze samentrekking laat zich niet dan door ontbinding van den zin opsporen. In dit geval nu beschouwt men den zin als eenvoudig met samengeschikte zindeelen. Slechts dan spreekt men in de Grammatica van samentrekking uit twee of meer zinnen, wanneer ook zonder ontbinding de oorspronkelijke meervuldigheid van den zin blijkt, als in: Het bloed ontvliet de wonde, Het licht, zijn brekend oog (vergel. Synt. § 135. met § 144.).

2). Dient een woord, dat doorgaans als voegwoord voorkomt, slechts tot versterking van een enkel zindeel, dan moet het niet als een echt voegwoord, maar als een bijwoord van het zinsverband worden aangemerkt; bij voorbeeld ook in dezen zin: ook ik ben schilder. Wel heeft hier eene terugwijzing op een in de gedachte aanwezigen nevengeschikten zin plaats; doch het voegwoord, hetwelk dien nevengeschikten zin met den uitgedrukten zin zou verbinden, is met denzelven verzwegen. Aldus is bij dien volzin: ook ik ben schilder, aan te vullen: niet alleen hij is schilder, maar ook ik ben schilder. Deze zinnen worden derhalve door het voegwoord maar vereenigd, en ook is en blijft een bijwoord, tegen het bijwoord alleen van den voorgaanden zin overstaande. Ook is daarentegen een voegwoordelijk bijwoord in dit zinsverband: hij heeft mij beloofd te komen, ook twijfel ik niet, of hij zal zijne belofte gestand doen.

2. Geen woord is van nature voegwoord: andere rededeelen worden voegwoorden door hunne aanwending ter verbinding van volzinnen. Verreweg de meeste voegw. zijn oorspronkelijk bijw. of bijwoordelijke woordverbindingen; dat is eigenlijk een vnw., en hetzij, ten zij, ten ware (zie § 101. C. I. 2.), en zelfs maar (zie § 107.) zijii conjunctief gebruikte volzinnen. Echte voegwooorden noemt men die, welke uitsluitend voegwoorde-
{==397==} {>>pagina-aanduiding<<}
lijke kracht bezitten en niet daarbij een logisch bestanddeel van den samengestelden zin, waartoe zij behooren, bevatten; het zijn: en, noch, maar, doch, of, want, de tegenstellende nu en dan, en het redengevende toch. Het voegwoord dat heeft daarom voegwoordelijke kracht, omdat het eigenlijk een betrekkelijk voornaamwoord is en met het bepalende persoonlijk voornaamwoord het, het zij dit uitgedrukt zij of niet, in wederkerig verband staat. Alle voegwoorden, welke overigens aan het hoofd eens bepalenden zins staan, zijn slechts voegwoorden krachtens het daarbij gedachte woordje dat, helwelk hier duidelijk de waarde van een betrekkelijk voornaamw. bezit. Zoo is terwijl eigenlijk te der wijle, dat is, op dien tijd dat, of op den tijd, op welken. Ook daar, als conjunctie gebezigd, beteekent op dien tijd, waarbij evenzoo dat moet verstaan worden. Desgelijks kunnen sommige voorzetsels en zuivere bijwoorden, door er dat bij te verstaan, als voegwoorden optreden; bij voorbeeld: naar het valt; nu hij gekomen is; vóór hij zal terugkeeren; eer hij het gehoord had; sedert hij te huis is. Achter deze woordjes kan men dat even goed uitdrukken, als weglaten; bij voorbeeld: naar dat het valt; voor dat hij zal terugkeeren; eer dat of eer dan hij het gehoord had. Andere voorzetsels kunnen mede als voegwoorden gebruikt worden, doch niet zonder dat, zoo als behalve, zonder, in plaats; bij voorbeeld: behalve dat ik het u zelf gezegd heb; zonder dat hij aan zijn plicht denkt; in plaats dat hij zijne schuld belijden zou. - Achter woorden, die door uitsluitend gebruik conjunctief zijn, is het onnoodig en bij gevolg verwerpelijk nog het woord dat of of te voegen. Zoo is het verkeerd te zeggen: zie nu, hoe verkeerd dat gij gehandeld hebt; ik wil u zeggen, hoe of het is gekomen. Hy is - nauwelyx te vinden Schoon dat hy onder u omwandelt en verkeert (de Decker).

II. De voegwoorden zijn te onderscheiden, ten eerste, naar den verschillenden aard van de zinnen, die zij met andere zinnen verbinden; ten tweede, naar hunne beteekenis, dat is,


{==398==} {>>pagina-aanduiding<<}


naar de verschillende logische betrekkingen van zin tot zin, door hen uitgedrukt.

1. Uit het eerste oogpunt worden de voegwoorden verdeeld in nevenschikkende (coördineerende) en onderschikkende (sub-ordineerende). De eerste verbinden twee zinnen, die gelijken rang hebben, bij voorb.: hij spreekt en ik gehoorzaam; die van de tweede soort verbinden een afhankelijken zin met een hoofdzin, bij voorbeeld: ik gehoorzaam, als hij spreekt. Hier voegt de zin: als hij spreekt slechts eene bepaling toe aan den hoofdzin: ik gehoorzaam, en heet daarom afhankelijke zin. De bepalingen, door afhankelijke zinnen uitgedrukt, zijn evenzeer verschillend, als de bepalingen binnen de grenzen van een enkelen zin. Daar nu, binnen de grenzen van een enkelen zin, eene bepaling of door een substantief, of door een adjektief, of door een bijwoord wordt uitgedrukt, zoo vervangt een afhankelijke zin of een substantief, of een adjektief, of een bijwoord, en zijn er bij gevolg drie soorten van afhankelijke zinnen: substantieve, adjektieve en adverbiale afhankelijke zinnen. Bij voorbeeid. In: dat hij aangekomen is, verheugt mij, vervangt de zin: dat hij aangekomen is, het subjekt van het praedikaat verheugt; in: ik hoor, dat hij te huis is, vervangt de zin: dat hij te huis is, het objekt van het transitieve werkwoord hooren; daar nu het subjekt en het objekt doorgaans door een substantief worden uitgedrukt, zoo zijn die afhankelijke zinnen substantieve zinnen. In: de man, die zijn plicht doet, is gelukkig, voegt de zin; die zijn plicht doet, eene zoodanige bepaling bij de man, als anders door een adjektief wordt uitgedrukt, daar hij zoo veel zegt, als: de zijn plicht doende man: bij gevolg maken die woorden een adjektieven afhankelijken zin uit. In: hij kwam toen het te laat was, eindelijk, bepalen de woorden: toen het te laat was, den tijd van zijn komen: zij vervangen derhalve een bijwoord van tijd en vormen een adverbialen zin.

2. Naar de beteekenis worden de voegwoorden onderscheiden 1) in: aaneenschakelende of copulatieve, 2) in tegenstel-
{==399==} {>>pagina-aanduiding<<}
lende of adversatieve, 3) in plaats- en tijdsbepalende, 4) in voegwoorden van hoedanigheid, hoeveelheid en graad of intensiteit, 5) in causale voegwoorden, die een gevolg, reden, doel, te kennen geven, 6) in voorwaardelijke of conditionale, en toegevende of concessieve, 7) in voegwoorden der wijze, 8) in grammatisch verbindende voegwoorden. De eerste twee soorten zijn bij uitsluiting nevenschikkend; al de overige onderschikkend, en wel zijn de zinnen, door voegwoorden van de 3de, 4de 5de 6de en 7de soort met den hoofdzin verbonden, alle bijwoordelijke zinnen; die, aan welker hoofd voegwoorden staan van de laatste soort, zijn of adjektieve of substantieve zinnen.

1). Bij uitnemendheid aaneenschakelend zijn het koppelwoordje en en het daartegen overstaande negatieve noch. Overigens treden als copulatieve voegwoorden op, behalve ook, de bijwoorden: desgelijks, insgelijks, alsmede, daarenboven, bovendien, zoowel - als ook, niet alleen of niet slechts - maar ook; voorts de ordinatieve of rangschikkende en partitieve of verdeelende bijwoorden: ten eerste, enz., verder, wijders, voorts, eindelijk; deels - deels, nu een - dan eens, enz.

Aanm. Ten eerste is zuiver bijwoord zonder inmenging van den natuur eens voegwoords, wanneer het zoo veel als dadelijk; verder, wanneer het meer verwijderd beteekent; eindelijk, wanneer het eene tijdsbepaling inhoudt.

2). De tegenstellende zijn: maar, doch, edoch, nu, dan, en de bijwoorden toch, evenwel, nogtans, echter, niettemin, desniettegenstaande, intusschen, veeleer, alleenlijk, daarentegen, ja! ja zelfs! neen! integendeel; alsmede de zich wederkeerig uitsluitende (disjunctieve) of - of, hetzij - hetzij, hetzij - of. Vóór het eerste der beide zindeelen behoeft of niet noodwendig uitgedrukt te worden; staat evenwel of slechts eenmaal, dan is de tegenstelling veel minder sterk, ja! dan treedt deze conjunctie zelfs wel op als een verklarend (explanatief) voegwoord, bij voorbeeld: men noemt dit rededeel substantief of zelfstandig naamwoord. - Volgt achter


{==400==} {>>pagina-aanduiding<<}


hetzij een volledige zin, dan is deze ondergeschikt, vermits er de conjunctie dat bij gedacht of ook wel bij uitgedrukt wordt.

3). De bijwoordelijke voegwoorden, die eene plaats aanduiden zijn; waar, alwaar, vanwaar, waarheen, werwaarts, die een tijd beteekenen: als, toen, wanneer, terwijl, daar, gedurende dat, zoo lang (als), zoodra of zoo ras (als), zoo vaak of zoo dikwijls (als), nu (dat), tot (dat), nadat, sedert (sinds), bevorens, alvorens, vóór (dat), eer (dan of eer dat).

4). De voegwoorden van hoedanigheid brengen twee zinnen in verband door vergelijking van de vermelde hoedanigheid: het zijn dus comparatieve voegwoorden: gelijk (als), even als, zoo als; achter comparatieven: dan; achter een adjektief voor-afgegaan door te (al te): dan dat, bij voorb.: dit boek is te groot, dan dat het op die plank zou kunnen staan. - Die van hoeveelheid geven te kennen, dat de hoedanigheid toeneemt of gewijzigd wordt in evenredigheid met die, welke in den bepaalden zin vermeld is: het zijn dus proportionale voegwoorden: hoe - des te, hoe - hoe, naarmate, (al) naar (dat), naar gelang. - Die van graad of intensiteit dienen om den inhoud eener rede ten aanzien van den omvang of graad te beperken: zij zijn bijgevolg restrictieve (beperkende) voogwoorden: in zoo verre (als), voor zoo verre.

5). Van de causale voegwoorden geven een gevolg te kennen de dusgenaamde illatieve of conclusieve voegwoorden: zoodat, weshalve, vanhier dat, vandaar dat. - Eene reden duiden aan de in engeren zin causale voegwoorden: omdat, daar, dewijl, wijl, vermits, overmits, nademaal, naardien, doordien, aangezien, en de meestal tijdelijke voegwoorden sinds en nu. De redengevende conjuncties want en toch maken eene uitzondering op den regel, dat de voegwoorden van deze soort door eene ondergeschikte constructie gevolgd worden (zie § 114. I.). - Een doel geven te kennen de dusgenaamde finale voegwoorden: opdat, ten einde.

6). Voorwaardelijke voegwoorden, die een veelal voor-
{==401==} {>>pagina-aanduiding<<}
waardelijken zin met den hypothetischen zin verbinden, aan welks hoofd zij staan, zijn: indien, bijaldien, ingeval dat, als, zoo, wanneer, tenzij, tenware, mits. - De concessieve of toegevende of wel inwilligende voegwoorden geven iets als werkelijk of mogelijk toe, dat echter door eene andere uitspraak beperkt of opgeheven wordt; vanhier dat op een concessieven zin steeds een adversatieve zin volgt. Zij zijn: ofschoon, schoon, al, hoezeer, hoewel, alhoewel, niettegen-staande, hoe - ook; welke, wie, hoedanig, waar en werwaarts - ook. Al heeft den zin, aan welks hoofd het staat, niet met de constructie des afhankelijken zins, maar met die des hoofdzins achter zich (zie § 114. I.).

Aanm. Achter mits, indien maar niet, ofschoon, zoo, hoewel, hoe - ooh enz. staat niet zelden een enkel adjektief, deel- of bijwoord, in plaats van een volledigen afhankelijken zin, bij voorb.: ik verlang nog een stukje, mits niet te groot; ik waarschuw u, indien maar niet te vergeefs; ofschoon jong, is hij enz.; zoo mogelijk, zal ik komen; hoe jong ook, toch is hij voorzichtig. Zie Synt. § 122. B. II. 2. 2). Aanm. en § 145. III. 4. 1).

7). De voegwoorden der wijze verbinden met den hoofdzin een adverbialen zin, die de wijse van de in den hoofdzin vermelde gebeurtenis of handeling opgeeft: zoo - dat, alsof, als, of. Dit als, met de kracht van alsof, heeft den zin met de constructie van den hoofdzin achter zich (zie § 114. I.).

8). De grammatisch verbindende voegwoorden zijn als, dan, dat en of.

a. Als en dan staan vóór adjektieve zinnen. Als is verklarend (explanatief); bij voorbeeld: mijn vriend, als rechtschapen man, zal dit ongetwijfeld erkennen. Dan is uitzonderend (exceptief); bij voorbeeld: niets, dan genoegen, heb ik van hem beleefd. Achter deze woordjes (als, dan) moet men, wil men den zin volledig maken, een betrekkelijk vnw. invullen: mijn vriend, als die een rechtschapen man is; niets, dan hetgeen genoegen is.

b. Dat verbindt steeds of in de meeste gevallen substantieve zinnen met den hoofdzin; bij voorbeeld: Den Christen voegt het, dat hij lijdt. De dag, dat hij aankwam, was


{==402==} {>>pagina-aanduiding<<}


mij een feest (hier vervangt de zin dat hij aankwam, een substantief in den genitief: zijner aankomst). Ik verneem, dat hij komen zal. - Of wordt dan gebezigd, wanneer de inhoud van den zin als twijfelachtig gedacht wordt. Zoo zegt men: ik weet niet, of hij ziek is; ik twijfel, of hij komen zal; hij verzoekt, of gij het doen wilt. Zeg ik, daarentegen: ik weet niet, dat hij ziek is, zoo werd zijn ziek zijn als stellig vermeld; ik twijfel er aan, dat hij komen zal, zoo was zijne komst als eene stellige waarheid opgegeven. Dit of is hetzelfde of, dat indien beteekent en aan het hoofd van hypothetische zinnen met schoon verbonden wordt. Daar nu een bloot voorondersteld bestaan geen werkelijk bestaan is, zoo kon deze conjunctie als het verbindingsmiddel gebezigd worden tusschen den hoofdzin en zulk een substantieven zin, welks inhoud iets uitmaakt, dat niet als werkelijk wordt aangénomen. Bij voorbeeld: het duurde niet lang, of hij kwam, dat is, dat hij niet kwam, duurde niet lang. Ook negatief gedachte adjektieve zinnen kunnen door of worden ingeleid, bij voorbeeld: er was niemand, of hij verblijdde zich, dat is: die zich niet verblijdde. Zoo de hoofdzin de negatieve uitdrukkingen nauwelijks, niet zoodra, bevat, wordt de volgende tijdbepalende adverbiale zin door middel van of met dien hoofdzin verbonden: nauwelijks zag hij het in, of hij bekende schuld, dat is, dat hij geene schuld bekende lag daaraan dat hij het nauwelijks inzag. Niet zoodra was hij ingelicht, of hij gevoelde zich bevredigd, dat is, dat hij zich niet bevredigd gevoelde, was dat hij niet dra ingelicht was.








{==403==} {>>pagina-aanduiding<<}


Tweede hoofdstuk. Over de vorming en het gebruik der voegwoorden.




§ 114.


De meeste voegwoorden zijn, wat hunne vorming aangaat, in de Afdeeling over het Bijwoord verklaard: hier schiet ons over, enkele ten dezen aanzien nog onverklaard geblevene toe te lichten en omtrent het gebruik der voegwoorden het noodige mede te deelen. Uitvoerig wordt over hun gebruik gehandeld in de Syntaxis, § 145.

I. Algemeene opmerkingen:

De aaneenschakelende voegwoorden: en, nog, zoowel - als ook, niet alleen - maar ook, en de tegenstellende: doch, edoch, of, dan, ja, neen en maar staan steeds vóór aan den zin zonder eenige wijziging in zijne constructie te weeg te brengen. Evemvel is maar oorspronkelijk eene onderschikkende conjunctie, daar het staat voor ten ware dat (zie § 107.); doch de hooge toon, dien men bij het spreken doorgaans aan dit voegwoord geeft, is ongetwijfeld de oorzaak geworden, dat het uit het redeverband werd gerukt, en thans als eene echte conjunctie behandeld wordt. Dezelfde oorzaak zal hetzelfde gevolg teweeggebracht hebben ten aanzien van want en het anders onderschikkende of vóór negatief gedachte zinnen en achter nauwelijks en niet zoodra (zie § 113. II. 2. 8).). Het tegenstellende nu en het redengevende toch staan mede buiten het zinsverband zonder invloed op de woordorde uit te oefenen, maar meestal achter het eerste woord, hetzij al of niet door eene bepaling voorafgegaan. Door deze plaatsing is het redengevende toch altijd duidelijk van het tegenstellende toch onderscheiden; men vergelijke slechts: hij toch was van oordeel, met: hij was toch van oordeel, of toch was hij van oordeel.


{==404==} {>>pagina-aanduiding<<}


Het tegenstellende toch bewaart, blijkens zijnen invloed op de constructie in het laatste voorbeeld, even als de overige aaneenschakelende en tegenstellende voegwoorden desgelijks, bovendien, evenwel, nogtans enz., den aard eens bijwoords: staan deze voor aan den zin, dan moet het subjekt achter het verbaal bestanddeel des praedikaats te staan komen; bij voorb.: evenwel gelooft hij hem. Alleen nog integendeel en, hoezeer niet noodwendig, ten eerste, ten tweede enz., eensdeels - andersdeels en andere ordinatieve en partitieve voegw. staan buiten het redeverband, doch niet alleen vooraan, ook midden in den zin. - De conjuncties van de derde en de volgende soorten vorderen de woordorde van den afhankelijken zin, hierdoor gekenmerkt, dat het werkwoord zoo veel mogelijk achteraan staat, terwijl het door het subjekt met alle bepalingen wordt voorafgegaan. Hier zijn alleen want, het redengevende toch, en of, in de gestelde gevallen, uitgezonderd; voorts het concessieve al en het modale als voor alsof. Deze beiden oefenen denzelfden invloed op de woordorde, dien bijwoorden daarop uitoefenen, b. v.: al heeft hij geen lust. Als zagen zij hem d. i. alsof zij hem zagen. Ook zijn al en als werkelijk bijwoorden, waarbij het conjunctieve woord of begrepen wordt: al is het telwoord, bijwoordelijk gebruikt, en als is, even als in alsof, het bijw. alzoo (zie § 108. 1.). Vroeger vorderde dit als de woordorde van den afhankelijken zin; vandaar nog: als het ware nevens als ware het.

II. Bijzondere aanmerkingen:

1. Aaneenschakelende voegwoorden.

1). En is door apokope ontstaan uit ende (§ 26. 2.), welke vorm nog sporen heeft nagelaten in de bijwoordelijke uitdrukkingen over entover, dat is, over ende over; uit enterna, dat is, uit ende daarna (de t toch is uit de dubbele d ontstaan); op enduit, dat is, op ende uit; op entop, dat is, op ende op; heelendal, dat is, heel ende al.

2). Noch is ontstaan uit de ontkennende partikel ni, verbonden met het Goth uh, d. i. en: dus beteekent het en niet.


{==405==} {>>pagina-aanduiding<<}


3). Ook is ontstaan uit het Gothische werkwoord áukan, vermeerderen.

2. Tegenstellende voegwoorden.

De beteekenis van verscheidene adversatieve voegwoordelijke bijwoorden is in den grond copulatief of augmentatief (vermeerderend): echter (hetzelfde als achter) beteekent daarna; evenwel is hetzelfde als evenzeer, vervolgens: het voorgaande is om het even, dat is, moge gelden, maar toch -; nogtans dat uit nog dan ontstaan is (zie § 17. I. 2.) en dus zelfs dan nog beduidt, en ja, ja zelfs, zijn blijkbaar augmentatief.

1). Niettemin bestaat uit niet de min, d. i., niet deste minder (zie § 108. 3. 4).). Desniettemin heeft den genitief van het aanwijzend voornaamwoord dat vóór zich en beteekent dus: deswegens of daarom niet te minder.

2). Het adversatieve (disjunctieve) of is oorspronkelijk onderscheiden van het oorspronkelijk conditionale (onderschikkende) of, dat indien beduidt. Het eerste luidt in het Goth. aihthau (§ 17. I. 3). Het tweede komt van een substantief (iba), dat voorwaarde beteekent. Het modale bijwoord of aan het hoofd van een vragenden zin is oorspronkelijk voor de disjunctieve conjunctie te houden (zie Synt. § 143. II. 1. 1).).

3. Voegwoorden van tijd.

Toen en als zijn in het tegenwoordig heerschend gebruik onderscheiden. Toen staat voor zinnen, die eene bijzondere historisch medegedeelde gebeurtenis vermelden; dit is het geval niet met als, noch met wanneer, dat, als oorspronkelijk vragend bijwoord, geen bepaald tijdpunt vaststelt (zie Synt. § 145. III. 1. 2).).

4. Voegwoorden van hoeveelheid.

In plaats van hoe - des te met herhaalden comparatief: hoe rijker - des te milder, gebruikt men, wanneer men een voortschrijdende mate van dezelfde hoedanigheid wil uitdrukken: hoe langer hoe, bij voorbeeld: hij wordt hoe langer hoe geleerder, ook wel: hoe langs zoo (over de s achter lang zie § 104. 2. Aanm. 2.) of zoo langs zoo, of wel; al met her-
{==406==} {>>pagina-aanduiding<<}
haalden comparatief: al grooter en grooter; hier staat al voor alzoo (zie § 108. 1.) en dient slechts tot verduidelijking: weshalve het ook zonder schade kan wegblijven.

5. Causale voegwoorden.

1). Voor omdat wordt soms dat gebezigd: ik ben blijde, dat gij gekomen zijt.

2). In de gemeenzame rede bezigt men dikwijls omdat met finale kracht (voor opdat), bij voorbeeld: ik zeg het, omdat gij begrijpen zoudt; alsdan wordt het doel der handeling als hare oorzaak of grond voorgesteld. Doch het eigenlijke finale voegwoord is (behalve ten einde) opdat, hetwelk eigenlijk op voorwaarde dat beteekent (Synt. § 128. B. 23.): zoo bezigen wij de voorwaardelijke conjunctie of (indien) in finale zinnen: ik doe het, of hij zijne dwaling mocht inzien. - Dat voor opdat komt voor in zegswijzen, als: hij doet zijn best, dat hij zijn brood verdienen moge.

6. Voorwaardelijke en concessieve voegwoorden.

1). Het woordje zoo wordt thans slechts dan tot eene conjunctie, wanneer het in voorwaardelijken zin genomen wordt: zoo gij komt, zal ik blijde zijn. Aan het hoofd van den nazin geplaatst, blijft het, hoezeer voegwoordelijk gebezigd, niettemin een bijwoord, bij voorbeeld: daar ik hiertoe alles heb voorbereid, zoo zal ik niet in gebreke blijven het te doen. - Hypothetische zinnen kunnen geheel van voegwoorden verstoken blijven: slechts moeten zij dan, om hunne betrekking tot den nazin te doen gevoelen, de vragende woordorde aannemen, bij voorbeeld: waart gij gekomen, zoo zou het mij aangenaam geweest zijn.

2). Ofschoon bestaat uit het conditionale of (zie boven II. 2. 2).) en het adjektief schoon, welks beteekenis hier tot die van een bloot vormwoord verzwakt is. Ofschoon hij kome, is: of hij schoon kome, dat is: het is schoon (goed en wel), dat hij kome, niettemin enz. vergelijk hoewel, alhoewel, hoezeer, dat is: het moge wel, het moge waar zijn, of hoe zeer waar het zij. Ten gevolge van het veelvuldig voorkomen


{==407==} {>>pagina-aanduiding<<}


dezer verbinding ofschoon met of, is men gewoon geraakt de kracht van het volledige ofschoon in de bloote versterking schoon te vinden, en thans kan men, met weglating van het voorwaardelijke (of concessieve) of zeggen: schoon ik kome; schoon hij haar ziet. Westerbaen schrijft ergens: schoon of heel Indië voor uwe krijgsluy beefde. Zoo heeft ook al concessieve kracht: al is hij nog zoo rijk, hoezeer al mede oorspronkelijk slechts eene versterking der voorwaardelijke conjunctie of is: nog kan men zeggen: of hij al komt, het baat niet.

Aanm. De Decker gebruikt schoon ook met al scheidbaar vereenigd: al waer ze 't schoon, dat is, alschoon (of ofschoon) zij 't ware. Men vergelijke met ons schoon in of - schoon het gebruik van 't Fransche beau in: il a beau nier la vérité, en in un beau jour, waar beau, daar het zoo veel als quelconque, op een dag, welke ook, beteekent, insgelijks concessieve kracht heeft.

7. Voegwoorden der wijze.

Of alleen kan volstaan om dat uit te drukken, wat men doorgaans met alsof te kennen geeft, bij voorbeeld: hij ligt of hij dood ware. In plaats van zoo dat gebruikt men niet zelden eenvoudig dat, bij voorb.: het vriest, dat het kraakt.

8. Grammatisch verbindende voegwoorden.

Daar dat de onderschikkende conjunctie bij uitnemendheid is, zoo is het ook in onze taal niet vreemd het in plaats van de herhaling eener conjunctie, vóór den voorgaanden afhankelijken zin uitgedrukt, aan te wenden. Zoo zegt Vondel: Toen nu verdreven was 't saffraanlicht van Auroor En dat de vijver van den Hove met den gloor Der zon was overspreid. Doch de constructie van zulk een tweeden afhankelijken zin geeft te duidelijk te kennen, dat het mede door middel van het eens genoemde voegwoord aan den hoofdzin ondergeschikt is, dan dat het noodig zou zijn het voegwoord te herhalen of dat in plaats van het eerste voegwoord aan te wenden. - Moeten twee met de onderschikkende conjunctie of aanvangende zinnen disjunctief verbonden worden, dan bezigt men, in plaats van de disjunctieve conjunctie of, het tegenstellende voegwoord dun, bij voorbeeld: ik weet niet, of hij komen, dan of hij te huis blijven zal.








{==408==} {>>pagina-aanduiding<<}


Tiende afdeeling. Over de tusschenwerpsels.


§ 115.


I. 1. Tusschenwerpsels zijn klanken, die een gevoel of eene zintuigelijke waarneming uitdrukken (§ 1. 1. Aanm. en § 46. 9.).

2. Daar zij geene begrippen aanduiden en buiten allen logischen en grammatischen samenhang der rede staan. (vandaar hun naam), zoo is hun inhoud ook niet vatbaar voor die begripswijzigingen, welke den grond der woordafleiding uitmaken, met andere woorden: van de gevoelsklanken, die men tusschenwerpsels noemt, kunnen geene andere woorden worden afgeleid. Slechts bij uitzondering ontstaan van enkele interjecties werkwoorden of naamwoorden, die dan het voortbrengen van het geluid zelve, of het daardoor te kennen gegeven gevoel uitdrukken. Zoo komt juichen van een in het Hoogduitsch bewaarden gevoelsklank juch; aaien van het aai, aai, dat kinderen bij hun streelen doen hooren; (ver-)foeien van foei; sissen van de klanknabootsing sis, en het substantief wee (voor smart en ellende) is niets anders dan de gevoelsklank wee tot substantief verheven.

3. Daar de eigenlijke tusschenwerpsels buiten allen grammatischen samenhang met de woorden der rede staan, zoo kunnen zij geen naamval regeeren. Evenwel hebben sommige hunner niet zelden eenen naamval, bepaaldelijk den datief, bij zich; bij voorb.: wee mij! ach mij! doch ook den genitief: wee onzer (Borger). Dan deze naamval hangt niet van het tusschen-
{==409==} {>>pagina-aanduiding<<}
werpsel af, maar is een zoogenaamde absolute (zelfstandige) datief (of genitief). Zie Synt. § 124. B. III. 2.

4. 1). Behalve de eigenlijke interjecties, die oorspronkelijk natuurklanken zijn, worden ook naamwoorden, verbuigingsvormen van werkwoorden, partikels, ja! volledige volzinnen, als interjecties gebruikt of met interjecties ter versterking der uitdrukking verbonden. Zulke als tusschenwerpsels gebruikte woorden of woordverbindingen worden oneigenlijke interjecties genoemd.

2). Ten aanzien van hunne beteekenis zijn de tusschenwerpsels: ten eerste, gevoelsklanken in engeren zin, zoowel van lichamelijke als van onlichamelijke gewaarwordingen; ten tweede, klanknabootsingen, dat is, geluidnabootsende klanken, of ten derde, klanken, die ten teeken van het een of ander verlangen strekken.

II. 1. Gevoelsklanken in engeren zin.

1). Geenerlei bepaald gevoel wordt uitgedrukt door o! Deze klank geeft te kennen, dat het gevoel van den spreker, onbepaald hoe of waardoor, bij zijne woorden is aangedaan: o kom toch! o hoe gaarne! Vaak begeleidt deze klank andere interjecties of woorden: o wee! o hemel, o hoe gelukkig! In sommige plaatsen hoort men bij het roepen van een verwijderden persoon den naam door dit o! voorafgegaan.

2). Smart wordt te kennen gegeven door wee! o wee! ach! och! welke klank ook blootelijk ongenaegen uitdrukt. Interjectionale substantieven, met interjecties verbonden, drukken smart uit: ach God! och hemel! o Jezus! verkort, o je! Jemenie! (jemie) schijnt verbasterd voor Jezus Maria. - Lichamelijke pijn drukken uit: au en ai!

3). Beklag drukt uit helaas! (vroeger lasie), waarmede men het Italiaansche ahi lasso! vergelijke, welke vorm ons tot het Latijnsche lassus, vermoeid, moede, terugbrengt. Verouderd is thans leider!, comparatief van leid of leed, alsmede och arme!

4). Vreugde geeft te kennen ha! dat evenwel ook tot uitdrukking van wreeden lust wordt gebezigd. Met vrengde op-
{==410==} {>>pagina-aanduiding<<}
wekkend is: heisa!, aanhitsend: tsa!, bescheiden uitnoodigend: ei! ei lieve! Van volksvreugde getuigt hoezee!, dat eene andere uitspraak schijnt te zijn van het Hoogd. juchhe! Een krijgsmanskreet is: hoera!

5). Verwondering of verbazing geeft te kennen: he! alsmede de imperatieven: zie of kijk 'reis aan! Bevrediging na bekomen inlichting: zoo zoo! ah ah! Overblijvenden twijfel; hm! hm!

6). Een wensch drukt uit och! bij voorbeeld: och of hij kwame!; och! dat hij besefte!. Vroeger werd ai met dezelfde kracht gebruikt. Afschuw en walging: foei!, vroeger fij! ba! brr!.

7). Als interjectionale uitdrukkingen moet men beschouwen eene menigte spreekwijzen, bestaande in aanroepingen om de oprechtheid eener betuiging te kennen te geven, zoo als: God weet 't!; God helpe mij!. - Selderment is verbasterd uit elementen; slapperment uit sacrament! enz.

2. De geluidnabootsende klanken zijn deels nabootsingen der geluiden, die bij het vallen, tegen elkander stooten, breken, scheuren of barsten van lichamen ontstaan, als: bons, plomp, krik, krak, holderdebolder, pief paf poef. De klankverwisseling bij sommige der geluidnabootsende tusschenwerpsels, of bij woorden, die door den klank schilderen, dient om af te beelden. hoe dezelfde klank met de eentonige herhaling van twee of drie verschillende grepen wordt voortgezet (verg. § 31. 3.). - Deels zijn het nabootsingen van dierengeluiden, als: miau, baf, boe enz.; of van muzikale geluiden: klingeling, bom. bam enz.

3. Klanken, die het een of ander verlangen te kennen geven. Hiertoe behooren hei! holla! ho! en zelfs het substantief volk! (dat is, er is volk, er zijn menschen), hetwelk men gewoonlijk laat hooren, wanneer men, bij het inkomen van een voordeur, aan verwijderde personen zijne tegenwoordigheid wil kenbaar maken: st, dat misschien het half uiigesproken adjektief stil is; top, dat diegene bezigt, die den koop toeslaat;


{==411==} {>>pagina-aanduiding<<}


verder worden interjectionaal gebruikt: kom aan! wel aan! voort! marsch! (Fransche imperatief: marche!), halt! (de imperatief van het Hoogduitsch halten, houden), koesch! (tot eenen hond, dien men wil laten liggen: de Fransche imperatief couche!).







