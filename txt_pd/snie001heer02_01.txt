
   
        
           
               De heer van 't kasteel
               August Snieders
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van een herdruk van De heer van 't kasteel van August Snieders uit 1877. De eerste druk dateert uit 1877.
               
               
                   
                       
                   
               
           
           
           
               snie001heer02_01
               DBNL-TEI 1
               
                   2019 dbnl
               
           
           
               
           
           
               
                   
                   exemplaar Universiteitsbibliotheek Leiden, signatuur: I.N.L. VIDE B 22 F 19: 2, scans van Google Books
               
               August Snieders, De heer van 't kasteel. Henri Bogaerts, 's Hertogenbosch / Amsterdam / Maastricht 1877 (herdruk)
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               De heer van 't kasteel
               August Snieders
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               De heer van 't kasteel
               August Snieders
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2019-10-30
               
                   RL
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: August Snieders, De heer van 't kasteel. Henri Bogaerts, 's Hertogenbosch / Amsterdam / Maastricht 1877 (herdruk)
 
Zie: https://www.dbnl.org/tekst/snie001heer02_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==1==} {>>pagina-aanduiding<<}

DE HEER VAN 'T KASTEEL.

{==2==} {>>pagina-aanduiding<<}


{==3==} {>>pagina-aanduiding<<}

DE HEER VAN 'T KASTEEL
NAAR HET LEVEN GETEEKEND
DOOR
August SNIEDERS
'S BOSCH, AMSTERDAM, MAASTRICHT,
HENRI BOGAERTS.
1877.

{==4==} {>>pagina-aanduiding<<}





{==5==} {>>pagina-aanduiding<<}

I. Op weg naar het dorp.

De trein van Brussel naar Mechelen zal welhaast vertrekken.
Er heerscht in het ruime station eene buitengewone drukte, een onbeschrijflijk gewoel van reizigers, eene koortsachtige beweging, die aangroeit naarmate het oogenblik van het vertrek nadert.
In de groote wachtkamer der eerste klas toeft een jong mensch aan de aldaar opgeslagen boekenkraam.
De jongeling is van middelbare gestalte en in een met zorg gekozen grijs zomercostuum gekleed; hij draagt een zware gouden ketting, een zwaren ring met steen en drie diamantjes flikkeren op het fijn geplooide hemd.
Zijn rond oog en de trek om den mond dragen echter juist geen onderscheidend karakter; zij verraden onbeschaamdheid en onwillekeurig denkt men aan den commis-voyageur, die in alles en voor al zijn ik voorop plaatst.
Het oog met een gouden neusnijper gewapend, en dien hij slechts met moeite op den eenigszins ingedrukten neus houdt, gaat de titels der verschillende uitgestalde boeken na, en toeft vooral bij die welke ‘schandaal’ doen vermoeden.
Overigens mag hij in dit geval bij schier allen stilstaan, want de boekenkramen in de stations, bevatten weinig anders dan de verheerlijking van 't geen een eerlijk gemoed niet aanneemt.
Een zedelijk boek is er bijna niet op te sporen.
Twee jongelingen nemen nabij den eerstgenoemde afscheid van elkander.
‘Tot weêrziens,’ zegt een dezer; ‘breng vooral mijn groeten over aan mevrouw de barones, uwe moeder.’

{==6==} {>>pagina-aanduiding<<}

‘Vaarwel, Alfred.’
Nog een handdruk en de jongeling, dien men Alfred genoemd heeft, blijft alleen.
Bij het hooren van het woord ‘barones’ heeft de onderzoeker van de titels der boeken, zijne nieuwsgierigheid aan de boekenkraam gestaakt en zijn blik op den nieuw aangekomene gericht.
Deze is een jong, nog baardeloos, blond persoon, frisch van uiterlijk, flink gezet, met rustig blauw oog; met zorg, doch zonder weelderigheid, gekleed en wiens geheel uiterlijk het karakter der wezenlijke onderscheiding draagt. De titelkijker oogt hem na, zonder juist te weten waarom.
De trein snelt heen.
Het jonge mensch met rond oog en gouden ketting, zit of liever hangt en leunt in de kussens der eerste klas, neemt met veel beweging eene sigaar, doet een waslichtje ontbranden, ontsteekt zijne havanna, wuift zich langzaam den damp onder den neus, schijnt de sigaar niet superfijn genoeg te vinden, werpt ze, met een uitdrukking van misnoegen op het gelaat, door het geopend venster, haalt andermaal en met veel beweging, een zwaren zilveren koker te voorschijn, doet te dezer gelegenheid den grooten rooden steen van zijnen ring, met eene soort van wapen besneden, flikkeren en maakt nogmaals vuur.
Ons dunkt dat hij de eerste sigaar heeft opgeofferd en zoo'n bedenkelijk gezicht getrokken heeft, om aan alle aanwezigen te doen gelooven, dat hij een extra fijn en weelderig rooker is.
Verder maakt hij zooveel mogelijk parade met den zilveren sigarenkoker, het zilveren lucifers-dooske, den grooten gouden ring - allen stomme getuigen van hooge ‘voornaamheid.’
Wij zijn echter nog slechts in het begin zijner onderscheidings-ontwikkeling; de jongeling ontbloot zich het hoofd en men bemerkt den lijnrechten wandelweg door de gefriseerde licht-bruine haren; hij trekt zijn zakdoek uit en een sterke reuk van parfumerie vervult plotseling den dampkring.
Eindelijk ontplooit hij een groot fransch dagblad en het geparfumeerde hoofd in de opengespreidde hand, aan welker vinger de ring met rooden steen flikkert, latende rusten, schijnt hij zich te verdiepen in eene hem geliefkoosde ‘studie,’ terwijl hij niettemin soms eens ter zijde loert, om te zien of de aanwezigen zich wel met hem bezig houden.
Helaas!
De windmaker legt zijn blad ter zijde en spreekt met die vastberadenheid, en op een toon die van onbeschaamdheid overvloeit, een tegenover hem gezeten gedecoreerd oud heer aan; hij ontvangt enkel een kort afgebeten ‘ja’ en ‘neen’ ten antwoord.
De jongeling schijnt wel zeker tot het ras der onbeschaamden te behooren, die u vlak af het ‘waar komt ge vandaan, waar gaat gij heen?’

{==7==} {>>pagina-aanduiding<<}
durven toerichten; die twintigmaal dezelfde vraag zullen omkeeren en herhalen, en u ten laatste dwingen hun te zeggen ‘wie gij zijt,’ of wel hun onbeleefd toe te voegen ‘dat gaat u niet aan, mijnheer.’
De oude heer doet echter noch het een, noch het ander: hij is en blijft een gesloten boek, waarin de jonge nieuwsgierige niet lezen zal. Een tweede reiziger begint te slapen; een derde staart denkend door het vensterglas en ziet beneden hem haag, boom en korenveld achteruit, en in de verte boomen, hagen, huizen en torens integendeel, met den snellenden trein en in een wijden boog, voorwaarts schuiven.
Er is dus geen mogelijkheid voor den jongeling met den gouden neusnijper, een gesprek aan te knoopen, en hij verdiept zich andermaal in de lezing van zijn geliefkoosd blad.
Aan een tusschenstation houdt de trein stil; de jongeling heeft zich reeds, vóór dat zulks plaats had, opgericht en met gerekten hals door het venster gestaard.
Wat hij zoekt is daar: aan den sluitboom staat een open rijtuigje; een specie van gegaloneerden knecht houdt het paard, dat bij het schuifelen der locomotief de ooren spitst, bij den toom.
Dat een rijtuig het jonge mensch aan het station wacht, is toch zeker wel een bewijs dat hij een voornaam persoon is?
Hij ten minste hoopt, dat men dit denkbeeld eindelijk omtrent hem zal opvatten, dewijl men onhandelbaar is gebleven bij het zien van zijn sigarenkoker, zijne diamanten, zijn ring, zijn weggeworpen havanna.
De reizigers zijn gewis van hout of steen gemaakt: geen enkel beweegt zich, geen enkel ziet het rijtuig, geen enkel geeft aandacht op de beweging van den jongen heer: enkel glimlacht een der reizigers nu de windmaker, door 't geopende venster den knecht, natuurlijk in het fransch, toeroept:
‘Jan, houdt het paard toch beter vast!’
Het arme dier staat op dat oogenblik echter zóó stil, alsof het een opgezette viervoeter was.
Eindelijk is het jonge mensch afgestapt; eerst gaat de dandy naar het gespan, klopt het paard op den nek en trekt hier en daar aan een riem, om te doen zien dat hij zeer zeker de gelukkige eigenaar van het rijtuig is - doch helaas! niemand heeft al die bewegingen gezien, tenzij de tamelijk vuile meid uit de stations-herberg, die, uit de geopende deur, en op zeer gemeenzamen toon, den jongen heer toeroept:
‘Dag, mijnheer Eleodoor!’
Die groet wordt zeer gul beantwoord en de jonge heer, dien men Eleodoor noemt, zal ook niet nalaten een bezoek in de herberg af te leggen en doen zien, dat hij daar oneindig beter op zijne plaats is, zich dáár veel natuurlijker en veel gemakkelijker beweegt, dan in den kring in welken hij zoo even wilde plaats nemen.

{==8==} {>>pagina-aanduiding<<}

Mijnheer Eleodoor heeft eindelijk plaats genomen in het rijtuig, de knecht zich achterop gezet, en na een gemeenzamen hoofdknik en malschen lach der herbergmeid, even gemeenzaam door Eleodoor beantwoord, draaft het paard den steenweg op, die naar het dorp, op een groot uur afstand vandaar gelegen, leidt.
Het is een schoone meidag.
De boomen langs den weg zijn met een teêr, frisch groen loof bedekt; rechts en links zijn de velden met malsch koren, met goudgeel koolzaad, met een prachtig opschietenden oogst overladen.
De zon straalt helder op al dien ontluikenden rijkdom; alles geurt, gonst en bloeit, doch mijnheer Eleodoor die rookend tusschen de ratelende wielen zit, heeft geen half oog voor dit alles.
Denkt hij misschien nog aan de kwinkslagen van de meid uit de stations-herberg? Wel mogelijk.
Eensklaps valt zijn oog op een voetganger, die, als het ware wandelend, onder de hooge boomen voortstapt.
Bedriegt hij zich niet? Neen, neen, 't is de blonde jonge heer, wien hij in het station te Brussel den naam van Alfred hoorde toevoegen.
De voetganger draagt een klein zwart leeren zakske aan een dito riem op den linkerschouder en dewijl het tamelijk warm is, houdt hij een oogenblik den grijs witten hoed in de rechterhand, en laat den koelen meiwind langs het verhitte voorhoofd spelen.
Eleodoor houdt de teugels in en het paard nadert stapvoets de plaats waar de wandelaar zich bevindt, en alsof de onbekende reeds een oude kennis is, roept de gelukkige eigenaar van het rijtuig hem toe:
‘Gaat ge naar het dorp, mijnheer?’
De blonde wandelaar wendt het hoofd om, en hoewel eenigszins vreemd opziende bij die onverwachte en al te gemeenzame vraag, groet hij even met het hoofd knikkend, en antwoordt:
‘Inderdaad, mijnheer.’
‘Welnu, neem dan plaats in mijn rijtuig; de weg zal alzoo des te korter zijn.’
‘Wel verplicht voor uw vriendelijk aanbod, mijnheer.’ .....
‘Kom, kom, geen gekheid! Het is al te warm, de weg is zanderig en laat het te voet gaan aan de arme duivels over!’
Of bij dien laatsten uitroep een vluchtig rood de wangen van den voetganger kleurden, is moeielijk te zeggen, dewijl deze door den gang, reeds hooger rood waren dan in het station.
‘Het dorp ligt op korten afstand, mijnheer, en de wandeling is zoo schoon.’
‘Gij hebt nog een goed uur te loopen; kom, kom, stap in en binnen weinige minuten zult gij op uwe bestemming zijn.’
De dankzegging voor het aanbod is inderdaad oprecht geweest; doch de aandrang is zóó sterk, dat de blonde Alfred ondanks zich

{==9==} {>>pagina-aanduiding<<}
zelf, toestemt en plaats neemt in het rijtuig, eene beslissing waarover hij eigenlijk zelf verwonderd is.
‘Kent gij het dorp?’ vraagt Eleodoor, nu het rijtuig andermaal over den steenweg ratelt.
‘Zeer weinig, mijnheer’ is het bescheiden antwoord van den blonde.
‘Een schoon plaatsje... doch nog wat verachterd, nog verschrikkelijk behebt met vooroordeelen, nog niet op de hoogte van onzen tijd; begrepen?’
De blonde Alfred plooit even, doch het is schier onmerkbaar, den mond tot een glimlach, buigt lichtelijk het hoofd, doch bewaart het stilzwijgen.
‘Dat alles zal echter welhaast ophouden,’ gaat Eleodoor voort; ‘naarmate de beschavende denkbeelden der steden dieper in het binnenland dringen, vlucht het uilenras, zegt papa altijd, en wij doen ons best die denkbeelden des te sneller te doen aanrukken.’
Men ziet, mijnheer Eleodoor is iemand zonder verfijning, zonder tact.
De toegesprokene knikt, even lichtelijk als te voren, een paar malen met het hoofd; doch die beweging is niet zoo kenmerkend dat men er uit afleiden kan, of hij al of niet tot de bende van het vluchtende uilenras behoort.
‘Hebt ge kennis in het dorp?’ vraagt Eleodoor andermaal.
‘Zeer weinig, mijnheer.’
‘Komt ge daar wellicht eene betrekking bekleeden? Zoudt ge wellicht de nieuwe ontvanger zijn?’
‘Vergeef me, mijnheer, dat ik uwe verwachting in dit geval moet teleurstellen, ten minste indien...’
‘Of de nieuwe? ...
‘Ik kom geene betrekking hoegenaamd in het dorp vervullen, ten minste niet zoo verre ik weet,’ voegt hij er met een welwillenden glimlach bij. ‘Ik ga enkel een bezoek brengen aan een oud vriend mijner ouders.’
‘De docter misschien? Of wel de schoolmeester? ... Of wel wellicht de heer van 't kasteel? Nu, in dit laatste geval breng ik u tot in zijne kamer, want ik ben zijn zoon.’
Er is, bij het hooren dezer woorden, iets dat den jongeling ontroert; een vluchtig rood tintelt op zijne wangen.
‘Ik ben vereerd over de kennismaking, mijnheer,’ zegt Alfred; ‘doch mijne bestemming is niet naar het kasteel. Ik ga een bezoek brengen bij de pastoor van 't dorp.’
‘Aan den pastoor?’ roept Eleodoor. ‘Een goede oude sukkelaar, maar een pruik!’
‘Ik heb altijd met de meeste achting van dien geestelijke hooren spreken,’ antwoordt Alfred, en de toon zijner woorden is strenger dan gewoonlijk.

{==10==} {>>pagina-aanduiding<<}

‘Ik zeg niet neen!’ gaat Eleodoor luidruchtig voort: ‘maar de pastoor verzet zich tegen allen vooruitgang in het dorp; hij wil de menschen dom en bekrompen van geest houden en zou ieder huis in een pastorij, zoo niet in een klooster willen veranderd zien. De pastoor is een domper en wij, wij zijn voor het licht.’
De blonde reiziger zwijgt; hij schijnt echter gekwetst en dringt een misschien scherp antwoord terug. Ook zou het niet mogelijk zijn geweest een enkel woord tusschen den stroom van woorden te plaatsen: - Eleodoor spreekt snel en driftig, zijne ronde oogen gloeien en zijne armen draaien als molenwieken.
‘Ik kan over de positie niet oordeelen; zij is mij gansch vreemd, mijnheer,’ zegt de vreemdeling eenigszins bedeesd, en met ontroering in den toon der stem.
Heeft Eleodoor gevoeld dat hij in de kennismaking eene scheur deed ontstaan, die hij noodwendig eenigermate moet herstellen?
‘Echter laat ik den man in vrede,’ hervat Eleodoor. ‘Ik bemoei mij niet met zijne zaken en vraag enkel, dat hij zich niet met de mijne inlate.... Mag ik u eene sigaar aanbieden?’
‘Wel verplicht?’
‘Echte havanna's. Kom, steek er eene op; dat verkort den tijd.’
De blonde bedankt echter.
‘Zijt ge in den handel?’ hervat Elodoor.
‘Verschooning.’
‘In de nijverheid?’
‘Evenmin. Ik heb op de hoogeschool mijn studiën in de rechten en letteren voltrokken.’
‘Te Gent, te Luik?’
‘Neen, aan de alma Mater van Leuven, mijnheer.’
De blonde moet bepaald een domper, een calotin zijn en Eleodoor heeft een oogenblik lust om hem tusschen de wielen uit en op den weg neêr te stooten; doch de jongeling is in alles zoo onderscheiden, dat hij gewis tot eene voorname familie behooren moet.
‘Kent gij het kasteel?’ vangt Eleodoor andermaal aan.
‘Eenigszins, mijnheer.’
‘Zoo? Hebt gij het dan reeds bezocht?’
‘Toen ik kind was.’
‘Dat was dan tijdens de vroegere eigenaars.’
‘Inderdaad,’ antwoordde Alfred.
‘O, sinds dien is het veel veranderd! Doe mij het genoegen en kom het morgen eens zien.’
‘Ik zal zoo vrij zijn, mijnheer.’
‘Dan zullen wij ook eens het dorp doorwaaien; 't ontbreekt er niet aan net vrouwvolk en gij, als oud-student, moet een vriend zijn van het schoone geslacht. Studenten, heeft men mij altijd gezegd, zingen gaarne van vive le vin, l'amour et le tabac. Van

{==11==} {>>pagina-aanduiding<<}
nummer 3 hebt ge getoond geen groot liefhebber te zijn: 1 en 2 zullen u gewis minder afschrikken.’
Eleodoor lacht en als gevolg der opgegeven stelling, gaat hij voort:
‘O, wij slijten hier een vroolijk leventje, zoo vroolijk als men het buiten maken kan. Daarenboven zijn wij hier in de nabijheid van Brussel en Antwerpen, waar voortreffelijke opera's zijn. Papa geeft dikwijls partijen en diners aan heeren en dames uit de stad. Hij is een oud, blijgeestig man, die met zijn Bourgonje-romer in de hand, u aan den vroolijken Bacchus op de ton zal doen denken.’
De vergelijking is tamelijk triviaal.
‘En dan hebben wij hier de jacht, “rammelt Eleodoor voort.” Zie dat is een mijner grootste liefhebberijen.’
‘Gewis een schoon vermaak.’
‘Mijne hazewinden zijn van de keurigste soort. Geen haas zal het in de vlakte ontspringen Neen, zeker niet! Ook jagen wij met de brakken. De drijfjacht is een genot, waaraan ik inderdaad verslaafd ben..... En weet ge op welk wild ik nog liever jaag?’
‘Neen, mijnheer.’
‘Dat zal ik u morgen doen zien,’ laat Eleodoor er, geestig volgens zijne denkwijze, op volgen.
De blonde jongeling schijnt geene moeite aan te wenden, om het gegeven raadsel op te lossen.
Men nadert het dorp.
Het rijtuig loopt ratelend de eerste huizen voorbij.
Naast den weg verschijnt, op een heuvel, de windmolen, wiens wieken dapper draaien; de muldersjongen staat in de deur; hij ziet het rijtuig voorbijsnellen, doch groet den eigenaar niet.
Aan de deuren der huizen, langs de baan, gapen kinderen, vrouwen en mannen het rijtuig na; doch niemand groet.
Een paar vuile jongens, met borstelig haar, willen schreeuwend met het rijtuig meêloopen en springen door de stofwolk, die daar achter opstijgt; doch de lange zweep kletst naar dat ‘rapaille.’
De eenige groet welke Eleodoor bekomt, is die van een meisje dat voor eene herberg, met een fransch uithangbord, staat.
Bepaald, die zoon van den kasteelheer kan juist niet roemen op de achting der dorpelingen!
Eleodoor schijnt daarover min of meer gekwetst, want hij zegt:
‘Dat gemeene volk hier heeft geen opvoeding; dat wordt moedwillig in de domheid gehouden. Daarbij zijn die boeren valsch. Verbeeld u dat papa zich wel eens als lid van den gemeenteraad wilde laten voordragen. Na zijne keuze zou er geene moeilijkheid bestaan hebben, om tot burgemeester te worden benoemd. Dat postje zou een last voor hem geweest zijn; doch eene weldaad voor het dorp. Al die rakkers van boeren beloofden hem hunne stem,

{==12==} {>>pagina-aanduiding<<}
en raad eens, toen de bus geopend werd, hoeveel stemmen hij op zijn naam vereenigde?’
‘Moeilijk raadsel, mijnheer!’
‘Welnu, geen enkele.’
‘Verwonderlijk.’
‘Och, dat was andermaal de invloed des pastoors. Ook heeft papa onmiddellijk zijn ontslag van elke vereeniging genomen, tot zelfs van de landbouwvereeniging. Hij heeft hen naar alle duivels gewenscht, en laat hen nu knoeien en tobben naar welgevallen.’
‘Dat was, na den verkregen uitslag, het eenige wat er over bleef te doen,’ merkt de blonde op, fijngeestiger dan hij tot nu toe deed.
‘Niet waar?’ liet Eleodoor met triomf er op volgen. ‘En echter zijn wij, al zeg ik het zelf, hupsch en rond in onzen omgang; wij doen iedereen pleizier; wij geven ruim aan den arme, die eens in 't jaar aan de poort van 't kasteel brood mag komen halen, indien hij wil. Maar, wij zijn te rond, te vrij, te verlicht in onzen omgang; wij bukken ons niet voor den pastoor en geven niet aan de kerk.’
‘Ja, tegen den stroom opzwemmen is moeilijk.’
‘Niet waar? Maar gelukken zullen wij toch. Wij winnen nu partijgangers. De herbergiers en eenige nadenkende mannen zien hunne vroegere verkeerdheid in. Dan, de ambtenaars die herwaarts gezonden worden.... Ziet ge ginds, rechts, boven de bosschen den toren van het kasteel?’
Eleodoor wijst met de lange rijzweep in de aangewezen richting; doch het oog van den jongeling rust reeds eenige stonden op den spitsen blauwen toren, glanzend in de heldere zon.
Men zou zeggen, dat mijnheer Alfred eenigszins ontroerd is.
‘Ik zal hier afstijgen,’ zegt hij, ‘als u zoo goed zoudt willen zijn een oogenblik stil te houden.’
‘Wel neen.’
‘Ik zou het binnenpad willen volgen.’
‘Wij zullen voor de dreef van het kasteel stilhouden.’
‘Ik heb reeds te lang misbruik gemaakt van uwe welwillendheid, mijnheer.’
‘In 't geheel niet.’
‘Ik dank u voor uwe vriendelijkheid, van welke ik misschien een onbescheiden gebruik heb gemaakt.’
‘Gekheid.’
De blonde jongeling is echter afgestegen.
‘Nog een woord: mag ik uwen naam weten?’ vraagt Eleodoor.
‘Vergeef mij, mijnheer, dat ik hem niet reeds kennen deed. Ik noem mij Alfred van Hilversum.’
Er tintelt echter, zoo zou men zeggen, alweêr iets roods op de

{==13==} {>>pagina-aanduiding<<}
wangen des jongelings; 't is misschien de warmte, de snelheid van den tocht.
‘Tot morgen, mijnheer van Hilversum!’
De jongeling groet allerhoffelijkst, doet een paar stappen achterwaarts, laat het rijtuig voorbijsnellen, licht nogmaals den hoed op, welke groet van de zijde van Eleodoor door eene beweging met de zweep beantwoord wordt.
De vreemdeling verdwijnt langs het binnenpad.
't Is een vroolijke, lustige weg, die langs beide zijden door eene geurige, bloeiende doornhaag omzoomd is en den wandelaar regelrecht aan de kleine achterpoort der pastorij brengen zal.



{==14==} {>>pagina-aanduiding<<}

II. Nadere kennismaking.

Het is een heerlijke mei-morgen: frisch is het groen, frisch het gebloemte, helder de blauwe hemel, glanzend het zonneke, vroolijk zijn de vogelen.
De vroegmis is uit.
Alfred van Hilversum verlaat de kerk, die ten gevolge van den werkdag slechts door weinige dorpelingen bezocht werd, en treedt de prachtige laan in die naar het kasteel geleidt.
De jongeling gaat langzaam voort, slentert zouden wij zeggen.
Herhaalde malen staat hij stil, alsof hij dit of dat voorwerp wilde herkennen.
De olmen met hunne zware stammen en breedgetakte kruinen zijn nog altijd dezelfde: allen ruischen nog gelijk voor een vijftiental jaren.
Op planken borden leest de jongeling: ‘Hier liggen voetangels en klemmen’ eene bedreiging, die hij er vroeger niet vond, gewis omdat destijds de dorpelingen meer eerbied voor de bewoners des kasteels hadden dan nu.
Die waarschuwing zegt iets, dunkt ons; zij kenmerkt het karakter van den eigenaar of dat zijner dorpsgenooten; het maakt van het kasteel eene soort van stekelvarken, dat men niet straffeloos aanraakt.
De groote hardsteenen poort prijkt nog met het wapen van baron Plos van Peelland, ofschoon de leeuw twee zijner pooten en zijn staart verloren, het gele mos zich tusschen zijne klauwen en manen genesteld en een klimop-plantje zich in eene scheur van den

{==15==} {>>pagina-aanduiding<<}
steen gevestigd heeft, hetwelk, door den wind bewogen, den ouden leeuw ongestraft langs de neusgaten kittelt.
Waarom heeft de nieuwe eigenaar dit wapen ter plaatse gelaten? Uit eerbied voor den vroegeren bezitter?
Gewis niet.
Dan enkel om den oningewijde te doen gelooven, dat hij van ouden stam en het wapen dat zijner familie is?
Zeer wel mogelijk.
Of wel ziet hij op tegen de onkosten, om aan die poort een meer hedendaagsch karakter te geven?
Ook niet onwaarschijnlijk.
Alfred van Hilversum heeft een oogenblik voor de geopende poort stil gestaan en eindelijk voortstappend, slaat hij links af, achter de woning door, die uit een dicht kreupelbosch van seringen, gouden regen, catalpa's en ander houtgewas oprijst; hij volgt het slingerpad dat naar het park geleidt.
De weg dien hij volgt, schijnt hem toe nog dezelfde van lang geleden te zijn; doch het slingerpad is zoo zorgvuldig niet opgerijfd, de bank, uit geblekte eikenhouten takken gemaakt, is verdwenen.
Het steenen voetstuk staat nog ter zijde van het pad, doch het groote beeld, een man, die door slangen als omwonden was en dien de knaap zoo dikwijls, te vergeefs, met zijne teêre handjes van die monsters had willen verlossen, is er niet meer.
Nu, dat rouwt den jongeling niet; dit tafereel heeft hem altijd bang gemaakt, als herinnering aan zijne kinderjaren, toen hij er 's nachts zelfs van droomde.
Op een omzwaai van den weg ziet hij eene andere zitplaats; maar ook deze is veranderd.
Vroeger was het eene sierlijke witte, nu eene grasgroene en lompe bank; maar zij staat nog altijd onder den beuk, die zijne milde schaduw op den grond werpt.
Vlak voor de zitplaats is nog altijd de vijver, doch het water is niet zuiver; 't is integendeel drabberig en in plaats van eene enkele waterlelie, die als eene sneeuwplek op den donkeren spiegel rustte, merkt men nu hier en daar dorre stengels riet, en ander gewas van het voorgaande jaar, op.
Ook drijven er geen blanke zwanen op den vijver, zooals weleer en die zoo eigen waren dat ze uit de hand der bewoners kwamen eten.
Eenden zijn er ook niet meer; het met riet gedekte afdak, met vergulden windwijzer, waaronder vroeger eene sierlijke witte boot met witte roeispanen lag, is er nog wel; maar dat afdak is eene wezenlijke ruïne geworden, die meer en meer in het drabberig water wegzinkt; van de boot is geen spoor meer te vinden.
Op de bank onder den beuk had men een schoon gezicht op de akkers en weiden, op de hoeven en den toren van het dorp, op het park links, waar vroeger, langs het houten traliewerk, bedelend

{==16==} {>>pagina-aanduiding<<}
eenige herten liepen, en waar men niet zelden den glinsterenden fezant van tak tot tak springen zag.
Dat alles is er niet meer, tenzij de hoeve ginds, uit welker schoorsteen nog altijd een blauwe rook opkronkelt; maar de hooge beuken en eiken van het park zijn neêrgehaald, het traliewerk en de lieve herten zijn verdwenen; de weide is omgeploegd en de vlakte is nu een prozaïsch aardappelveld geworden.
Van Hilversum zet zich op de bank, en het hoofd in den palm der hand latende rusten, staart hij droomend voor zich uit.
Welke herinneringen verdringen zich nu in zijne ziel?
In den aanvang moeten de opwellende denkbeelden hem tot droefgeestigheid gestemd hebben, want zijn oog is vochtig; doch allengs moeten de oprijzende beelden verdwijnen en plaats maken voor andere, want hij sluit allengs de oogen en soms speelt een lichte glimlach om zijn mond.
Daar, op die plaats, kwam gewoonlijk de barones zich neêrzetten, vooral des avonds als de laatste gloed over de wijde vlakte schoof en houtgewas, boomen, park, water, hoeven en torens met een vuurglans overgoot, terwijl de lange en breede schaduwen der beuken en populieren zich op den grond afteekenden.
Naast haar zat de baron, die soms luidop in een boek las, of het oog, en zonder de lippen te verroeren, op een dagblad gericht hield.
Op die plaats zaten soms beiden nog als de maan reeds haar zilverig licht over de vlakte wierp, en eene scherpe afteekening van licht en donker, van glans en schaduw, in de geheimzinnige natuur bracht.
Voor die twee personen speelde dan, zoo lang de avond niet gevallen was, een lieve blonde jongen: de eenige zoon dezer adellijke familie.
Hier stond zijn hobbelpaard, daar lag zijn reep, ginds lagen zijn gekleurde soldaten, verder hing zijn vlieger, zijn houten geweer en weitesch, in welke de tuinman soms een paar hanenveêren stak, hetgeen den knaap zoo fier maakte als de jager, die zijn tesch vol fezanten geschoten had.
Eindelijk was de familie heengegaan en dan kwam de knecht de gekleurde soldaten, den vlieger en het houten geweer, en al wat de zorgelooze jongen had achtergelaten, oprapen.
Zijn het deze beelden, welke zich in den geest van den droomer verdringen? Wij kunnen dit nog niet verzekeren.
Eindelijk rijst hij op en zet den weg voort; hij volgt het pad langs het akkerland.
Daar was vroeger eene weide, waarin een boomstam stond, op welks afgehakte takken een karrewiel lag, en gedurende jaren had een langpootige ooievaar daar genesteld.
De knaap, waarvan wij zoo even spraken, toefde niet zelden in

{==17==} {>>pagina-aanduiding<<}
den omtrek, om den vogel gade te slaan, van wien zijn vader hem zooveel wonderlijke dingen wist te vertellen; de ooievaar maakte als het ware deel van de familie van het kasteel.
Zou die trouwe vogel heengegaan zijn, toen ook de vriendschappelijke bewoners het kasteel verlieten?
Het slingerpad leidt den wandelaar in den hof, die vóór het kasteel ligt.
Deels achter een hazelarenbosch verborgen, staart hij op het oude gebouw, met zijne witte muren, hardsteenen vensters, schaliëndak en blauwen toren.
Ja, dat moet nog hetzelfde zijn: dat moet van Hilversum herkennen, want de ontroering maakt zich zichtbaar van hem meester, alsof hij in de verte een ouden vriend zag aankomen, dien hij nog niet openlijk mag te gemoet snellen en in de armen vliegen.
De bloemperken, de planten, de graszoden, de banken kunnen veranderd zijn; maar over het algemeen is het uiterlijke zooals vroeger.
De wit geverfde brug en de groote treurwilg, die op den rand van 't water staat, zijn gewis nog dezelfde, geheel dezelfde.
Niet lang toeft de wandelaar op de plaats; hij keert op zijne voetstappen terug, als vreest hij ontdekt te zullen worden, en slaat een anderen weg in die langs den groentehof, door een boomgaard loopt, wier boomen als door een tapijt van bloesems bedekt zijn.
‘Zeg eens, men wandelt hier niet,’ roept eensklaps eene brutale stem en nu Alfred zich omwendt, bemerkt hij een reusachtigen kerel, in een rood baaien vest gekleed, en een ouden hoed met slappe randen op het hoofd.
De gelaatstrekken van dien man zijn scherp, het donker oog is evenals de harde trek om den mond, dreigend, brutaal, zoo dreigend als de ‘wolfijzers en klemmen,’ waarvan wij buiten de poort gesproken hebben.
De man houdt de twee handen op de kruk der schup.
Alfred van Hilversum glimlacht op de hem toegerichte woorden en zegt enkel:
‘Ik wandel hier met de toestemming van uwen meester en dus ook gewis met de uwe.’
De man met het roode vest mompelt iets, dat de wandelaar niet verstaat en draait dezen laatsten den rug toe.
‘Hier liggen voetangels’ klinkt hem daar langs alle zijden toe: niet alleen de hovenier dreigt, maar een groote zwarte bandhond blaft, huilt, springt als een bezetene aan zijne ketting.
De kinderen van den hovenier bestormen den bezoeker van uit het plantgewas met eenige aardklotten; een hekken met hangslot dat hem het ‘tot hiertoe,’ schijnt toe te roepen, rijst als eene onverbiddelijke barricade voor hem op, en achter de traliën van het hekken staren of liever grimmen hem de oogen van een slordig wijf tegen.

{==18==} {>>pagina-aanduiding<<}

Van Hilversum maakt dan ook rechtsomkeert en verlaat dit onhebbelijk gedeelte van het kasteel, waar echter vroeger de kinderen een zoo goed onthaal genoten, versche melk dronken, vrij vogelnesten zochten en, in het fruitsezoen, zich de zakken met perziken, pruimen, peren en appelen zagen vullen.
Het geblaf van den hond heeft echter de bewoners van het kasteel zelf, als het ware wakker geschud, want welhaast, bij het omslaan van een pad, ziet van Hilversum mijnheer Eleodoor, die met groote en levendige gebaren toesnelt en reeds van verre uitroept:
‘Hoe, zijt gij het, mijnheer van Hilversum? Reeds zoo vroeg op de been!’
De aangesprokene is ontsteld alsof hij op eene misdaad betrapt is; hij ontbloot het hoofd en met eene eerbiedige buiging naderend, zegt hij:
‘Ik vraag u om verschooning, mijnheer, voor de genomen vrijheid; ik ben zoo stout geweest eene kleine wandeling door het park te doen.’
‘Overheerlijk! Maar drommels, zoo vroeg! Gij zoudt de zon beschaamd maken! Doch gij, stadsche heeren, gij houdt van al die dingen, van de vroege zon, de dauw, de bloemen. Wij, buitenliê, wij vinden dat totaal vervelend. En, hoe vindt gij het park?’
Met moeite plaatst van Hilversum de woorden: ‘zeer schoon,’ tusschen den woordenstroom van Eleodoor, die zonder op het antwoord te letten, voortholt:
‘Overigens ik hoû mij met die gekheden van bloemen, beelden, broeikassen en vijvers niet bezig. Dat alles vraagt te veel aandacht en verzorging, en brengt geen stuiver rente op. Ginder ver was vroeger een hertenkamp ingericht, doch wij hebben er winstgevende korenakkers en aardappelvelden van gemaakt. De serres zijn enkel schoon, omdat zij zoo mild bekleed zijn door wingerden, die allerlekkerste druiven geven. Mijne zuster had vroeger zoo wat liefhebberij in bloemen, in spelevaren op het water en andere dingetjes, die prachtig in de romans, maar in de wezenlijkheid zeer vermoeiend zijn; doch dat alles is voorbij.... Ziehier mijne hondenhokken.’
Eleodoor stoot de deur van een gebouw, aan de broeikassen grenzend, open en in een door houten schutsels afgescheiden vertrek, blaffen en springen een paar brakken, en steken een drietal hazewinden den ranken kop, in welken vriendschappelijke oogen glinsteren, in de hoogte.
Een paar streken met de zweep, die Eleodoor van den muur neemt, doet de blaffers zwijgen; want die beesten schijnen dezelfde eigenschap van hunnen meester te hebben, die namelijk van in alles en altijd het woord alléén te voeren, hetgeen aan Eleodoor niet belette, gedurende een half uur, zich warm te maken in de beschrijving van het karakter en de heldendaden van elk der honden.
Verder verloopt er een tweede half uur in de beschrijving van

{==19==} {>>pagina-aanduiding<<}
eenige jachtvoorwerpen, aan den muur opgehangen, en een derde half uur in die van een opgevulden grauwen kop, die volgens Eleodoor van eene wilde kat was, door hem in persoon geschoten; maar het karakter heeft van deze of gene zeer vreedzame grijze huispoes.
Mijnheer van Hilversum hoort dit alles met een engelachtig geduld aan, en volgt gedwee den onstuimigen Eleodoor die hem ook den paardenstal toont, waar het bruintje van den vorigen dag, naast een oude, magere, half blinde witte knol staat.
In de getuigkamer is de jongen, die gisteren achter op het rijtuig geplakt was, bezig met het koper van het zadel en het stalen gebit te poetsen.
Zijn broek is opgeslagen als die van een infanterist op marsch; hij staat met zijne naakte voeten in klompen, en beenen en voeten zien er uit als hoorden zij toe aan een ongewasschen roodhuid.
De handen en het aangezicht hebben dezelfde kleur, en men is genegen te denken, dat hij het koper met zijn neus, en een regiment schoenen met zijn borsteligen kop gepoetst heeft.
De jongen bekijkt de bezoekers met een dommen lach, bij welken twee rijen groote tanden te voorschijn komen.
Beter dan de paardenstal, zijn koestal en varkenshok voorzien, in welk laatste een drietal knorrepotten staan, die een alles behalve aristocratisch uitzicht hebben; maar toch de eer bekomen - zelfs vóór de eigenlijke bewoners van het kasteel - zich mijnheer van Hilversum te zien voorstellen.
‘Varkens en koeien maken de liefhebberij van papa uit,’ zegt de zoon.
Al het voorgestelde wordt luid door mijnheer Eleodoor geroemd; hij doet de waarde van elk voorwerp schitterend uitblinken, hoe weinig blinkend - vooral de varkens - het dan ook zij.
De jongen spreekt van overgroote ontwerpen, die hij heeft voor het verbouwen der stallen, het aankoopen van een nieuw jachtrijtuig, nieuwe paarden, een nieuw stel hazewinden en engelsche brakken; van het wegjagen van dien luien knecht, en het huren van een voortreffelijk koetsier die de dienst van baron Tric-Trac verlaat - kortom, van het aanschaffen van honderde dingen, welks bezit iemand heel voornaam doet schijnen in het oog van een zotskap - maar een zotskap was juist die mijnheer van Hilversum niet.
Uiterlijk luistert deze met zeer veel aandacht naar alles wat mijnheer Eleodoor hem voorhoudt; maar wat hij inwendig denkt, teekent zich niet rechtstreeks op zijn wezen af.
Eindelijk verlaat men de stalling en bereikt men weêr den hof in welken Eleodoor telkens den bezoeker stilhoudt om hem, en altijd met rond vlammend oog en driftige bewegingen, over jacht, paarden, hooge kennissen, partijen, bals en diners te spreken; om den blonden jongeling te doen gevoelen dat hij rijk - zeer rijk is;

{==20==} {>>pagina-aanduiding<<}
ook wel eens om zoo wat op den adel te schimpen en te doen gevoelen, dat hij die soort van menschen met hun gekke wapens vermijdt - maar niet zoo behendig, of de minst nauwkeurige aanhoorder zou hem bij den vos uit de fabel vergeleken hebben, die de rijpe druiven niet bereiken kon en ze daarom ‘te groen’ vond.
Een goed uur verloopt en men nadert eindelijk het kasteel.
Een jong meisje, in een helder zomerkleed en een bruinen stroohoed met breede randen op, daalt de trappen af en gaat voorbij den knecht, die nu half gewasschen is en in een blauw, tamelijk kaal, livereikleed steekt, welks verzilverde knoopen echter de roode plekken laten zien - alsof die eerlijke knoopen zoo wat beschaamd waren.
De jongen heeft zich zelf in een stuk spiegel bekeken en lacht met zijn kleedsel; nu brengt hij de geslepen messen binnen en blijft aan den trap staan om de jonge juffer na te gapen.
‘Hè, hoe schoon!’ zegt de onbeschofte en lacht, terwijl zijne groote tanden te voorschijn komen.
Blijkbaar is hij niet gewoon zijne meesteres zoo schoon toegetakeld te zien.
Het meisje wordt rood van gramschap over de oneerbiedigheid van dien knecht, die het echter goed meent; maar dien men gewoon heeft gemaakt aan eene gemeenzaamheid, welke hij zelfs op dit plechtig oogenblik niet verbergt.
‘Ze zijn ginder,’ gaat hij voort, alsof de schelm de reden geraden had welke de juffer in den hof deed gaan, en die heeft ze nu juist niet willen doen blijken: want ze schijnt den nieuwen bezoeker, noch diens geleider te willen opmerken, en enkel in den hof te zijn gekomen om eenige bloemen voor de vaas, die in de kamer staat, te plukken.
Mejuffer Euphrasie slingert, altijd het oog naar den grond gekeerd en kwansuis naar bloemen zoekende, rechts en links door den hof en komt - het toeval is toch aardig - juist bij de twee wandelaars te recht.
Euphrasie is zoo wat drie of vier en twintig jaar oud, van middelmatige gestalte, tamelijk gezet, heeft het ronde bolgezicht van haar broeder, dezelfde ronde oogen met spierwitte wimpers en twijfelachtig blonde haren.
Nu zij zich tegenover mijnheer van Hilversum bevindt, schijnt zij te verschrikken en een blos bedekt hare wangen.
De blonde jongeling heeft zich het hoofd ontbloot en buigt met eene bevalligheid, in welke echter eene beschaafde terughouding doorstraalt.
‘Mijne zuster Euphrasie,’ zegt Eleodoor.
‘Wij storen wellicht mejuffer in haar tijdverdrijf,’ zegt de vreemdeling met zachte stem.
‘O, geenszins, mijnheer!’ luidt het antwoord.

{==21==} {>>pagina-aanduiding<<}

Van Hilversum wenscht wel een enkel woord ter zijner verontschuldiging te zeggen, omdat hij niet reeds vroeger zich aan de bewooners van het kasteel heeft doen voorstellen; doch Euphrasie is heengegaan, verschijnt nu hier dan daar weêr achter een boschke - zoo dikwijls mogelijk - plukt hier en daar eene bloem, werpt deze weg, voegt eene andere in haren ruiker, neuriet soms eene romance, roept luid om den knecht, legt nog luider den bandhond het zwijgen op - kortom, alle mogelijke middelen die in gewone taal willen zeggen: ‘zeg, ziet ge mij wel!’
Onder de veranda, die den trap overdekt, verschijnt nu een kort dik manneke, met een zwart zijden muts op de stoppelige grijze haren; met een geknipten knevel op het dikke ronde aangezicht.
Een zware gouden bril met ronde glazen, rust op een breeden vleeschneus die zeer aardig bepereld is, en voor een paar ronde grauwe oogen.
De man is gekleed in een ouden zwarten jas en zwarte broek en heeft veelkleurige pantoffels aan met witte kousen.
Het manneke staat onder de veranda eene lange pijp te rooken.
Het is Robertus Portunaculus Peters, eigenaar van het kasteel.
Portunaculus Peters was, in vroeger dagen, ontvanger der domeinen geweest, had eene rijke vrouw getrouwd, ‘nog een paar tantes in de kuip gelegd’ zooals hij soms geestig zeide, en eenige jaren geleden zich in kasteelheer veranderd.
Eerzucht had Peters in eene overdreven mate, en toen hij op het kasteel kwam wonen, dacht hij dat die toestand alleen hem plotseling in de hooge wereld bracht.
Wat hem echter ijselijk griefde, was die zoo algemeene naam van Peters.
Peters! zoo heet immers een schoenmaker, een barbier, een timmerman, een knecht misschien; niet echter zijn schoenmaker, noch zijn barbier, noch zijn timmerman, noch zijn knecht; mijnheer Portunaculus neemt altijd strenge inlichtingen naar de namen, en een naamgenoot zal nooit zijn klandizie hebben - neen, nooit!
Was er bij Peters maar iets te voegen geweest; maar ongelukkig heette wijlen zijne vrouw: Claas, zelfs niet eens Claes, hetgeen men had kunnen verfranschen in Cla-ës.
Peters-Claas! dat toch kon nooit den gewezen ontvanger, met een schijnbaar aristocratischen glans overgieten.
Portunaculus Peters had vroeger de stellige hoop gekoesterd, den titel van ‘baron’ machtig te worden; hij beweerde dat de Petersen, tijdens Karel-de-Kale reeds ‘barons’ waren; dat, dewijl hij nu een kasteel bezat, die titel hem weêr moest worden toegekend, en in dit denkbeeld werd hij versterkt, toen eens twee leden der heraldieke commissie, die het zwak van den oud-ontvanger kenden, ondeugend genoeg waren hem met den titel van ‘baron’ aan te spreken.

{==22==} {>>pagina-aanduiding<<}

De man werd op dat zalig oogenblik, een vadem dikker van geluk; hij dacht dan ook niet anders, of zijne adelbrieven waren reeds ter onderteekening aan den koning gezonden, en jaren lang zat hij dagelijks den briefdrager af te wachten, die hem een groote, dikke, zware brief moest overhandigen!
Ging Portunaculus van huis, liet hij nooit na te zeggen:
‘Als er brieven komen, vooral als er een groote, dikke, zware brief komt, leg ze dan hier, zorgvuldig op de tafel en sluit daarna de deur der kamer.’
Was hij bang dat de zoolang gewenschte en dan gevangen zeldzame vogel, weêr zou gaan vliegen?
Om het aanlanden van dien brief te bespoedigen, had Peters eenige zijner politieke vrienden in den arm genomen.
Immers vele diensten had hij aan de zoogenaamde verlichting ten platten lande, bewezen? Ook bij iedere verkiezing wist men hem met een half woord, een ‘wapen met een paar monsters’ voor te spiegelen, en Peters holde en draafde telkens met nieuwen moed, als een hongerig paard dat denkt de haverkist te naderen.
Toen echter, na vele jaren, de adelbrief niet opdaagde, begon Peters tegen zijne vrienden uit te bulderen - en hij kon bulderen - hen van ondankbaarheid te beschuldigen, hen naar alle duivels te verwenschen - en hij kon verwenschen - en als de man eenige glaasjes Bourgonje genuttigd had, schudde hij omtrent dit punt gaarne zijn gemoed eens om.
Peters legt in het gewone leven eene ongelooflijke minachting voor titels en ridderkruisen aan den dag; hij leeft, zegt hij, het liefst tusschen zijne vrienden, niet met den adel, die niet meer van onzen tijd en met geene breede en vrijzinnige denkbeelden bezield is....
De waarheid is, dat de voorname wereld, van welken stand ook, Portunaculus Peters laat waar hij is en niemand er zich om bekommert dat die bulldog, van uit zijn prachtig hok, achter hem blaft.
Portunaculus is voor het oppervlakkige publiek, een ronde kerel, die gaarne teert en zwiert en tot in zijn ouden dag er losweg op heen leeft, en juist omdat de pastoor van 't dorp die al te vrijzinnige losheid niet kan goedkeuren, stoot hij dezen en met dezen den goeden God, dood eenvoudig uit zijne baan.
Hij is overigens een man uit de eerste jaren dezer eeuw; zijn opvoeding, in het ambtenaarsleven, was voltairiaansch geweest; hij had vóór 1830 een blauwen maandag de lessen van het collège philosophique te Leuven gevolgd, was destijds reeds een druk afbreker van alles wat men godsdienstige mommerij noemde, ieverde in 1847 druk voor het liberaal Congres, dat koning Louis-Philippe aan de clubs van 1793 deed denken - en men begrijpt, dat al dit zaad bij hem wortels achter gelaten heeft.
In letterkunde kent Portunaculus eenige verzen van Casimir de

{==23==} {>>pagina-aanduiding<<}
la Vigne, die hem had doen weenen; hij kent Pigault-le-Brun, die hem deed lachen, Béranger die hem dat tweevoudig geluk schonk - kortom, Peters is eene oude libertin en dus, natuurlijk, in het godsdienstige een vrijgeest, zonder eenige zoogenaamd wijsgeerigen grond.
In het staatkundige is Portunaculus een voorstander van personen, niet van grondbeginselen; alle grenzen en banden afgeschaft, is voor hem vrijzinnigheid en hij versmelt dus vrijheid en losbandigheid.
In het maatschappelijke leven is hij een egoïst in den vollen zin des woords, bij wien het stoffelijk welzijn het hoogste punt van 't leven is; verder is hij trotsch, brutaal en dreigend voor den mindere en plat kruipend voor elken hoogere, dien hij mag benaderen. Zooals gewoonlijk werden die gebreken onder een stroom groote woorden verborgen, die echter juist het tegenovergestelde zeggen van hetgeen hij wezenlijk is en doet.
Dat hij van Hilversum goed ontvangt, is enkel een gevoel van haat tegen den pastoor.
De jongeling logeert immers op de pastorij, en hij zou aan die ‘neetoor’ van een pastoor wel gaan vertellen, wat ronde kerel op het kasteel woont!’
‘Uw dienaar, mijnheer,’ roept Portunaculus reeds van verre en ligt eventjes de zwart zijden muts op, die, als een ballon opgezwollen, op het stoppelig en borstelig haar en boven een vierkant bulldog-achtig gezicht, staat.
‘Ik ben zoo vrij geweest, mijnheer,’ antwoordt de jongeling hoffelijk, met zekere terughouding en den hoed in de hand ‘de uitnoodiging van mijnheer uw zoon aan te nemen.’
‘Ha, ha, gij deedt wel, mijnheer, en zeer wel; de gastvrijheid is eene liberale eigenschap en wij beoefenen ze met hart en ziel. Ter duivel! wat zou het leven hier beneden zijn, als alle menschen zich kloosterachtig opsloten! Ha, ha! ik ben voor den gullen, gemeenden, ronden en vriendschappelijken omgang.’
De jongeling buigt zich eventjes.
‘Gij zult ons het pleizier doen met ons te ontbijten. Ha, ha! geen tegenspreken; dat kennen wij hier niet. Dondersteenen! Kort is het leven en zoet is de vreugd. Kom binnen!’
Portunaculus gaat vooruit; hij stoot eene deur open en men treedt in eene ruime kamer met eene breede tafel, een paar buffetten, eenige stoelen met rieten zittingen, een paar amerikaansche leuningstoelen; de vloer is met een geel-bruin tapijt belegd.
Het viertal zit aan tafel, op welke een grauw damasten kleed ligt met figuren van vreeselijk rennende paarden, jagers en honden; het ontbijt bestaat uit vleesch, brood, kaas, eene schotel aardbeziën, bier en Jan brengt eene flesch Bordeaux.
De knecht schuift, van dezelfde plaats waar hij staat, aan elk

{==24==} {>>pagina-aanduiding<<}
der gasten een roomer toe, en men bemerkt dat het viertal tot verschillende regimenten behoort.
Als Jan eene tweede maal terugkomt, heeft hij... ja, geachte lezer, 't was een allerafschuwelijkst geval... heeft hij den zwaren livereirok uitgeschoten, en hij komt de functie van tafelknecht in zijne juist niet zeer helderwitte hemdsmouwen af doen!
Où il y a de la gène, il n' y a pas de plaisir: dat is eene geliefkoosde spreuk van Portunaculus; doch in dit geval loopt Jan toch al te erg buiten schreef.
Mejuffer Euphrasie krijgt een kleur als een gekookte kreeft; mijnheer Eleodoor's oogen worden grooter en ronder van verontwaardiging, en Portunaculus ziet met eene huivering naar het isabellakleurig hemd van Jan, zonder tot een besluit te komen of hij iets of niets zeggen wil.
Doch Eleodoor verheft met eene niet zeer voorname waardigheid de stem.
‘Domkop!’ roept hij uit, ‘wat zijn dat voor gewoonten? Wilt gij uw jas wel eens aantrekken?’
Jan zet den mond open, laat de groote witte tanden zien en lacht dom.
‘Die jas,’ zegt Jan, ‘is te warm en te groot; ik zal er nog uitvallen...’
‘Dat volk!’ gaat Eleodoor voort, als de knecht is heengegaan: ‘dat volk heeft geen manieren, geen ontzag. Ik zal hem de deur uittrappen, dien domkop!’
Portunaculus ziet voor zich op tafel, en mort en mompelt iets dat wij niet verstaan.
Alfred van Hilversum houdt zich alsof hij niets gezien heeft; hij spreekt over den hof, de bloemen, het park met mejuffer Euphrasie, die echter, ten gevolge van het shocking, zoo verstrooid en in de war geraakt is, dat ze niet weet wat antwoorden.
Jan komt terug; de jas hangt hem inderdaad aan het lijf als hangt hij aan een kapstok; de te lange mouwen zijn opgeslagen en onbeschaamd mompelt Jan nog:
‘Veel te groot... hm, hm... veel te groot.’
Niemand schijnt er acht op te geven, en dat is nog al verwonderlijk.
Mijnheer Eleodoor heeft het wel willen doen, maar hij weet dat die knecht altijd het laatste woord hebben moet.
Het gesprek is gehinderd, tot dat Portunaculus, met een goeden beet koud vleesch in den mond, zegt:
‘Ha, ha! rondweg; alle gekheden van etiquette ter zijde: zoo leven wij hier, gelijk mannen van onzen tijd, op de hoogte der beschaving... Niet waar, mijnheer van Hilversum?’
‘Ter goeder trouw, mijnheer!’ luidt het antwoord, en als behendig woordvoerder geeft mijnheer van Hilversum een andere

{==25==} {>>pagina-aanduiding<<}
wending aan het gesprek; doch hoe de blonde heer zich ook afmat, het klaverblad der Petersen valt altijd op zijn geliefkoosde thema's terug.
Portunaculus spreekt van de verstomping op de dorpen, van den verderfelijken invloed, die de dweepers - en iedereen is dweeper die niet denkt zooals hij - op het volk uitoefenen; Eleodoor spreekt van de jacht, diners, clubs, paardenwedrennen, millioenen, van voorname personen die hij familjair met den voornaam noemt; Euphrasie heeft het druk over toiletten, opera's en soireés, over de bezoeken die zij af te leggen heeft en waartoe haar de tijd ontbreekt.
‘Uw naam is van Hilversum?’ zegt mijnheer Portunaculus tot den blonden bezoeker. ‘Ik heb een van Hilversum gekend....’
Een licht rood kleurt het gelaat des jongelings.
‘... 't Was een adjudant des konings.’
‘Dat was mijn oom,’ luidt het antwoord.
‘Zoo, zoo!’ roept Portunaculus met bewondering uit.
De man houdt zich ferm, want hij heeft den officier niet verder gekend, dan dat hij hem te Brussel, in zijne schitterende uniform, soms langs het park rijden zag; nu, dat is voor Portunaculus reeds meer dan genoeg.
‘Hij is sedert jaren dood,’ laat van Hilversum er op volgen. ‘Ik heb nu geen bloedverwanten meer.’
‘Is hij dood? ... Ja, zoo gaat het in het leven... van Hilversum... een schoone naam... Gelukkig uwe kennis te hebben gemaakt!’ en Portunaculus steekt zijn glas vooruit, om met den nieuwen gast te klinken.
Euphrasie en Eleodoor nemen hunne glazen op, en volgen het vaderlijk voorbeeld.
‘En welk is uwe positie?’ vervolgt Portunaculus.
De vraag hindert zichtbaar den jongeling; niettemin antwoordt hij:
‘Ik zoek er eene. Ik heb mijne studiën volbracht en.....’
‘Maar gij moet nog beschermers vinden.’
‘Och, we leven zoo snel, mijnheer! De naam mijner familie is vergeten; andere namen hebben zich vooruitgedrongen. Ik verlangde in een der bureaux van het ministerie van Binnenlandsche Zaken eene plaats te vinden, doch dat gaat niet; men heeft mij zelfs eene plaats van gouverneur in eene familie willen bezorgen...’ voegt hij er met een allerfijnsten glimlach bij.
‘Ha ha!’ roept Portunaculus, zonder den jongen man te laten uitspreken: ‘wij hebben reeds dikwijls van een gouverneur gesproken...’
‘Och ja!’ laat Euphrasie zich ontsnappen.
‘Ja, dat was voortreffelijk,’ zegt Eleodoor even driftig,’ we hebben nog een paar kleine schelmen op het pensionaat, en pa heeft er reeds meer dan eens aan gedacht hen naar huis te halen, en hun een gouverneur te geven.’

{==26==} {>>pagina-aanduiding<<}

‘Wel ja,’ hervat Portunaculus; ‘daar zullen we later eens over spreken.’
Alfred van Hilversum laat het klaverblad der Petersen, ten onrechte, in de veronderstelling dat het hem welgevallig is; maar had men hem laten voortspreken, toen de vader hem plotseling in de reden viel, hij zou gezegd hebben dat, kon hij de plaats bij het ministerie niet bekomen, die van kindergouverneur hem niet kon bevallen.
Hij beschouwt echter het oogenblik der ontgoocheling voor de Petersen niet gekomen, en denkt ook niet dat die veronderstelling van hunne zijde eenige moeielijkheid kan opleveren.
Mijnheer Alfred heeft een oogslag gegeven aan een borduurwerk, saamgesteld uit roode en witte rozen met haar gebladerte, en boven welke een witte duif zweeft met een brief in den bek; het zinnebeeldig werk is in eene zwarte lijst gevat en pronkt tegenover hem aan den muur.
Om van het gesprek betreffende den gouverneur af te wijken, laat de jongeling zich ontvallen:
‘Zeer lief. Ik zou inderdaad geneigd zijn mijn kompliment aan de borduurster te maken, mejuffer.’
‘O, 't beteekent niets, mijnheer!’ mompelt Euphrasie met een gemaakt lachje en kleurend.
Mijnheer van Hilversum heeft inderdaad misgekeken, want wat hij ziet, is een afschuwelijk broddelwerk. De roode en witte rozen zien er uit als roode en witte biljartballen, en de duif heeft wonder veel van een speenvarken met uitgestrekte pooten.
't Zij zoo; maar de opmerking heeft den jongeling uit eene moeilijke positie gered.
Mijnheer Portunaculus heeft mijnheer van Hilversum ‘bevolen,’ - het woord is tamelijk juist - dien dag op het kasteel te vertoeven; hij neemt het op zich, den pastoor over het uitblijven te verwittigen.
Men verwacht binnen een paar uren een aantal gasten aan het middagmaal, en de nieuwe gast zal niet weigeren van het getal te zijn.
Ja, ja, Portunaculus wil aan dien dwarsdrijver van een pastoor doen weten, wat rondborstige kasteelheer hij, Portunaculus, is en zeker is het dat de pastoor bersten zal van spijt.
Mijnheer van Hilversum heeft de uitnoodiging niet aangenomen; maar hij volgt den drang der omstandigheden.
De jongeling heeft zich verontschuldigd over zijne kleeding; doch dat is geen reden en vooral bij Portunaculus niet.
Overigens als men in de hemdsmouwen komt dienen, dan gewis mag mijnheer Alfred wel in négligé zijn.



{==27==} {>>pagina-aanduiding<<}

III. Een vroolijk leven.

De gasten zijn in het salon vereenigd.
Laat ons eens revue houden.
Vooreerst merken wij op mijnheer Stockel, een mager ventje, met grijs wordende bakkebaarden, peper- en zoutkleurig haar en dat men naar zijnen gang te oordeelen, eer voor een dansmeester, dan voor een makelaar in koffie, rijst en petroleum houden zou.
Zijn vrouw mejuffrouw Stockel, een lange, magere dame, mager als een graat, met spitsen neus, donkere oogen, zenuwachtige en kort afgebroken spraak.
Alles doet zien dat mager Stockeltje bij haar thuis ligt: ook ziet het manneke gedurig naar zijn lancier, en ondervraagt met de oogen of dit of dat hem wel toegelaten is, en mocht het soms iets hebben aangevangen zonder behoorlijke toestemming, dan flikkert er een weerlicht in het donkere oog der lieve en teêre vrouw.
Een jong heer Anatole Drop, de zoon van een wisselaar: de knaap heeft een langen, puntigen en spits in de hoogte loopenden knevel; dat is ook het eenige kenmerkende dat hij bezit.
Drop is fijn gekleed, heeft een vreeselijk zware gouden ketting om den hals, een ring met een verbazend grooten steen aan den vinger, en daarenboven drie diamanten sterren op het hemd, dat met een doolhof van borduursel overladen is.
Kapitein Taptoe, een gepensioneerd officier met grijs borstelig haar, grijze lange wenkbrauwen, donker oog, saamgetrokken voorhoofd, barsch, gezet van gestalte, eene basstem en - het onmisbaar rood lint in het knoopsgat.

{==28==} {>>pagina-aanduiding<<}

Mijnheer Hafter, een ontvanger der belastingen van eene naburige gemeente, het evenbeeld van dikte en lengte van Portunaculus; een zoo goed drinker en eter als hij.
De man zegt geen woord, loert altijd links naar de deur der eetkamer, in de hoop dat hij, eens aan tafel gezeten, zal weten wat hij met armen en handen doen moet.
Eindelijk mijnheer Ratoe, een rentenier van een vijftigtal jaren, met gouden bril op, tamelijk gezet en fleurig van uiterlijk, schijnbaar eenvoudig in zijne manieren; maar trotsch- en verwaandheid piepen, voor den scherpen toeschouwer, aan alle kanten door.
Mijnheer Ratoe is vergezeld van een klein mager vrouwtje, dat, evenals hare twee dochters, de aristocratische wil spelen en blijkbaar overtuigd is dat het niet haar, maar Portunaculus vereert, dat zij wel op het kasteel willen komen.
Mijnheer Ratoe spreekt weinig en zacht, en vergezelt ieder woord met een glimlach.
Heel zeker, die man is een snob, welke poseert voor een deftig, wijs, diepzinnig, hoogst comme il faut man. Zijn vrouw spreekt scherp en luid en laat in haar fransch, het vous saveez dapper klinken. Door hare taal alleen doet zij wel zien dat zij niet tot de hooge wereld behoort, die haar man soms tamelijk goed nabootst; maar dat ze waarschijnlijk, in vroeger tijd, in dezen of genen pottenwinkel huisde.
Eindelijk mijnheer Alfred, dien men vergeten heeft voor te stellen, en zich dus in eene tamelijk gekke positie bevindt.
Die positie is hem des te benauwder, dewijl hij meent mejuffer Euphrasie, aan de twee Ratoetjes te hebben hooren zeggen:
‘De aanstaande gouverneur der kinderen.....’
Mijnheer van Hilversum wenscht zich op tien uren afstand van daar. Waarom heeft hij ook niet meer krachtdadigheid aan den dag gelegd, bij het bedanken voor dien maaltijd?
Mijnheer Ratoe spreekt weinig: mijnheer Hafter zegt niets, hij verlangt heimelijk naar - eten; kapitein Taptoe is niet thuis als men niet van vechten en doodslaan spreekt; mijnheer Stockel waagt soms een woord; maar mijnheer Drop is inderdaad de droppelende dauw op het wel dorre veld van het gesprek.
Drop is onuitputtelijk; hij gaat rechts en links, vooral bij de drie meisjes, die in een hoek der kamer bijeenschuilen en waar Euphrasie vooral zich giechelend en gemeenzaam toont, maar de twee Ratoetjes veel minder; want als mijnheer Drop komt, zijn ze altijd bang dat ze zich zullen..... compromitteeren, en hare gemaakte gezichtjes uit den plooi zouden geraken, even als hare geplooide kraagjes.
Wel wordt er eens steelsgewijs naar van Hilversum geloerd, waar de Ratoetjes uiterlijk den neus voor optrekken..... een gouverneur, bah! .... waar Euphrasie meê spot, ook uiterlijk; maar die ze in haar hartjes ‘een knappen jongen,’ vinden.

{==29==} {>>pagina-aanduiding<<}

Het uur der verlossing voor Hafter slaat; Jan - en ditmaal niet in de hemdsmouwen - werpt de deur open.
Ieder cavalier springt naar eene dame - doch neen! het woord is niet juist.
Stockeltje danst er heen, Ratoe gaat majestueus, Portunaculus doet een paar huppelsprongen als een kikvorsch, Drop maakt pirouetten als clowns in een paardenspel, Taptoe stapt vooruit met de pink op den naad van de broek, Hafter kruipt als een slak en mijnheer Alfred laat bescheiden de ouderen voorgaan - zoodat de twee laatsten niets bemachtigen, evenmin als Eleodoor, die als een jachthond deze kamer in, gene kamer uit springt.
Eindelijk is men gezeten.
Naast mejuffrouw Stockel heeft men mijnheer Alfred geplaatst, 't geen die dame in 't geheel niet bevalt. Nevens dien.... schoolmeester! Maar de jongeling is zoo beleefd, zoo oplettend, dat zij allengs een weinig met de plaats verzoend wordt.
De overigen, vooral de Ratoe's, mannelijke en vrouwelijke, nemen geen notitie van hem.
De aanvang van den maaltijd is kalm, stil, vervelend zelf. Dat is zoo wat den regel, vooral Hafter zegt niets; het eerste woord wat wij hem hooren zeggen is tot zijn vriend Portunaculus gericht:
‘Lekkere soep!’
Kapitein Taptoe is blijkbaar in dienst en in dienst spreekt men niet; zijn lepel gaat regelmatig op en neêr, zoo regelmatig als de voet van een infanterist op marsch.
Allengs komt er leven.
Anatole Drop spreekt van paardenwedloopen, van handicap en cours de haie, en vertelt geestigheden uit den almanak, die niet altijd van het fijnste zout zijn; hij spreekt van de mode en ontwikkelt daar omtrent zijne denkwijze; hij heeft een halsdas, hij heeft manchetten zooals er nog niemand heeft: de nieuwste uitvinding is de zijne; hij spreekt van zijn kleêrmaker en zijne linnennaaister; hij roemt de sneê van zijn kleed, de deugdelijkheid der stof, de fijnheid van zijn linnen en vooral wijst hij dit aan, opdat de superfijne hoedanigheid opgemerkt worde.
Wat hem betreft, hij gaat van een vasten en onveranderlijken stelregel uit: ‘ik koop altijd van het beste,’ en of kapitein Taptoe wil of niet, toch weet hij hem den slip van zijn jas in de hand te stoppen, onder het uitspreken der woorden:
‘Voel maar, engelsche stof, bijzonder solied!’
Men zou Drop voor een handelsreiziger gehouden hebben, die zijne waren aanbeveelt en veilt.
Kapitein Taptoe neemt even den slip vast en mort en grommelt iets, dat niet bijzonder vleiend zijn moet, want Drop richt zich niet meer tot hem en Taptoe eet met regelmatigen slag voort.
Mijnheer Eleodoor doet zijn best in het snateren; doch hij gelukt

{==30==} {>>pagina-aanduiding<<}
er maar zelden in, een woord tusschen de ellenlange en vloeiende welsprekendheid van mijnheer Anatole te plaatsen.
Eindelijk komt hij aan 't woord: hij spreekt met vuur, met veel beweging en nadruk en zeer luid, alsof al de aanwezigen doof zijn.
Hij spreekt van de jacht met de hazewinden, die vliegen - vliegen over de heide; hij geeft de beschrijving van een der jachtpartijen met het geweer. Pang, pang! de patrijzen, de sneppen, de hazen rollen, tuimelen en vallen, pang, pang! totdat mijnheer Anatole hem weêr den pas afsnijdt, er in gelukt den redenaar te overschreeuwen - dat is het woord - en uitpakt met een nieuw staalboek: met studentengrappen en soms wel wat dubbelzinnige aardigheden.
Mijnheer Stockel wil ook een woord zeggen over de politiek van den dag; doch de man komt niet aan 't woord.
Dat gaat zoo gemakkelijk niet als men met causeurs te doen heeft gelijk een Anatole en een Eleodoor!
Mijnheer Ratoe knikt nu dezen dan genen toe, en wacht altijd de gelegenheid af, om nu dezen dan genen in zijne denkwijze terecht te wijzen; doch hij doet dit zoo kalm, zoo deftig, zoo gemaakt statig, dat hij voorzeker, in ons oog, de grootste snob van gansch het gezelschap is en blijft.
De oude kogelvreter heeft den eersten honger gestild, reeds een goed glas Bordeaux gedronken, en als die windmaker hem de engelsche stof van zijn jas, zijn superfijn linnen en zijn gouden ketting laat keuren en dit alles roemt, heeft hij wel wat anders te laten kijken en te roemen dan dat.
Wonden heeft hij, tien, vijftien, zeventien!
Ja, Portunaculus weet het wel, dat Taptoe een ‘glorierijk’ aandeel heeft genomen in de omwenteling van 1830: hij ook was immers een der mannen van 30! Hafter ook was een dier helden!
Taptoe stroopt den mouw op, steekt den gespierden arm in de hoogte en roept met drift uit:
‘Hier op den voorarm ziet ge een sabelhouw - een hollandsche dragonder; hier boven het oog een bajonetsteek - een leidsche jager; hier aan het been....’
En Taptoe werpt met gedruisch den stoel achteruit en maakt zich gereed zijn broekspijp op te stroopen.
‘Shocking!’ roept mejuffrouw Stockel; het oog van mevrouw Ratoe schiet vuur en haar snob voelt hoe verontwaardigd zijne vrouw is, omdat hij haar in dergelijk gezelschap heeft gebracht; de man wordt rood als een schooljongen, maar hij lacht toch ook meê, dewijl de andere gasten lachen.
‘Dat is een echt herbergtooneel!’ zegt mejuffrouw Stockel.
Portunaculus verklaart dat men Taptoe gelooft zonder de bewijsstukken te zien leveren, en hij heft den roomer met goudgelen rijnschen wijn gevuld in de hoogte, en drinkt aan de ‘patriotten van 1830.’

{==31==} {>>pagina-aanduiding<<}

Drop beantwoordt dien dronk niet en dat heeft Taptoe gezien; zijn oogen schieten bliksems. Dat zal hij zich herinneren!
Er worden toasten geslagen op alle groote en holklinkende woorden, welke in dergelijk gezelschap altijd in overvloed voorhanden zijn; ook wordt er muziek gemaakt.
Mijnheer Anatole leidt met groote plechtigheid mejuffer Euphrasie naar de piano; zij vangt met eene stem, miauwend in de laagte en lallend in de hoogte, eene romance aan: l'Absence fait mourir, eene flauwiteit die reeds voor twintig jaar diende begraven en vergeten te zijn.
In het midden van het eerste couplet houdt zij echter op en zegt verontschuldigend:
‘Het zal niet gaan!’
‘Toch wel, toch wel!’ roept men van alle kanten.
‘Hoe! 't was overheerlijk tot nu toe,’ zegt Anatole.
‘Een weinig verlegen’, zegt Portunaculus op zijne dochter doelende.
‘Och’, zegt de zoon gansch brutaal, ‘ze heeft immers geen stem!’
Niettemin lalt Euphrasie voort; hare ronde oogen rollen akelig heen en weêr; ze kleppert en klappert op de toetsen der piano, die in sommige oogenblikken het medelijden afsmeekt van de toehoorders, omdat ze zoo ongenadig geslagen en gestooten wordt.
Eindelijk heeft de Absence haar den laatsten snik doen geven, onder het algemeen handgeklap der vergadering.
Mejuffrouw Stockel laat lang, zeer lang aandringen. O, zij kan niet meer zingen; zij is niet bij stem, zij heeft hare muziek niet bij zich, zij....
Eindelijk staat kapitein Taptoe op, met een gezicht en eene houding die schijnt te zeggen: ‘recruut, daar valt hier niet tegen te pruttelen: en avant, marche!’
Met eene wezenlijke zelfvoldoening over het welgelukken van zijne bemiddeling, geleidt hij mejuffrouw Stockel naar de piano, en nu klinkt weldra het Ah, verse, verse, verse encore, en Portunaculus, Taptoe en Drop werpen zich achterover op de stoelen, steken het champagne-glas in de hoogte, en lallen het opwekkend refrein der dronken mevrouw Galathée mede.
De geestdrift is ten toppunt: de heeren zitten met glinsterende oogen en rood gezwollen hoofden aan tafel, en de causerie wordt zoo aangenaam, alsof men zich in het uitspanningsuur van eene kostschool bevindt.
Ook Portunaculus, de gevierde Portunaculus, de vroolijke Portunaculus, de geestige Portunaculus moet zingen! Ja, dat zal hij zeker en onmiddellijk doen.
Luistert, hij zingt zijn cyniek, zijn verdierlijkend lied:

Suis-je au sermon d'un bigot qui m'endort, 
Priez pour moi, je suis mort, je suis mort. 
Que de l'amitié réclame un coeur fervent 
Que dans la cave elle fonde un couvent, 
Je suis vivant, bien vivant, bien vivant. 



{==32==} {>>pagina-aanduiding<<}

Heerlijk, heerlijk! de dames lachen en de heeren - mijnheer Alfred uitgezonderd - kloppen juichend met de messen op de tafel, tegen de wijnroomers, tegen de ledige flesschen.
Portunaculus heeft tranen in de oogen van louter pleizier, nu al de glazen tegen het zijne komen aantikken, ter begeleiding van het gedreun ‘lang zal hij leven!’ Om niet te bersten van pleizier, maakt hij de twee onderste knoopen van zijn vest los, en wischt met zijn rooden zakdoek het peerlend zweet van het voorhoofd.
Portunaculus zoekt met de oogen mijnheer van Hilversum en zijn blik schijnt te zeggen: ‘Breng dat nu aan den pastoor over!’
‘Nu is de beurt aan mijnheer Hafter!’ roept Portunaculus.
‘Ja, mijnheer Hafter is een voortreffelijk muziekant!’ laat Eleodoor er op volgen.
‘Toch niet, toch niet!’ antwoordt de ontvanger eenigszins driftig.
‘Hoe?’ antwoordt Portunaculus, ‘gij geen muziekant! Man, wat overkomt u! Gij, een instrumentist, zooals er geen bij de muziek des konings staat!’
‘O, mijnheer Hafter moet zijn talent laten bewonderen!’ roepen drie of vier stemmen.
‘Ja, dat zal hij!’ zegt Eleodoor en meteen springt hij in eene naburige kamer en komt terug met.... ja, lezer, gij zult het nooit raden! ... met een grooten ouden klephoren.
Een algemeen o! en ha! laat zich hooren; de meisjes giechelen, de dames zetten groote oogen op, en Hafter van alle kanten gedrongen, grijpt het instrument, onderzoekt het als een kenner, spreidt zijne dikke vingers uit en doet de kleppen spelen, brengt het aan den mond en terwijl zijn hoofd rood, paars en blauw wordt en gedurig opzwelt, terwijl de oogen ijselijk groot worden en dreigen uit hunne holten te bersten, klinken de schetterende tonen van den klephoren door de kamer.
‘Hè!’ schreeuwen de dames, stoppen zich de ooren en ontvluchten den steeds meer en meer opzwellenden Hafter.
De man speelt.... de Brabançonne, en Portunaculus springt op, opent de vensters en deuren, opdat het nationale lied heinde en ver door de akkers en tot in de ooren van die domme dorpelingen zou klinken, en allen overeind staande, zingen, schreeuwen, lallen met den klephoren meê.
Alleen Drop zingt niet - en dat eischt bloed! denkt kapitein Taptoe.
Hafter is in geestdrift; het eerste couplet is pas ten einde of het tweede begint, het derde volgt.
Neen, als Hafter eens in vaderlandschen geestdrift ontbrand is, kent hij geen palen meer.
Portunaculus houdt echter nog alleen vol van meê te lallen:

La mitraille a brisé l'orange 
Sous l'arbre de la liberté. 



{==33==} {>>pagina-aanduiding<<}

‘Hetgeen zeggen wil’, raast Drop declameerend:

De kramerij heeft d'appelsien gebroken 
Onder den boom der liberteit. 


Hafter gaat het zesde couplet beginnen; bij Portunaculus loopt het vaderlandsche zweet langs de dikke wangen, zooals het Hafter in stralen van het voorhoofd stroomt.
Plotseling wordt die vaderlandsche vreugde gestoord, doordat Taptoe, aan het einde der tafel, razend, met gebalde vuist en dreigend voor mijnheer Anatole Drop staat.
‘Ik eisch eerherstelling!’ roept de oude kapitein.
‘Ik ben vrij in mijne denkwijze!’ antwoordt Drop, ‘ik denk zooals ik wil over uwe gekke revolutie en over uw koning. Ik ben.... ik ben een.... republikein, een radicaal!’
‘Uw bloed moet ik hebben!’ buldert Taptoe.
De dames springen links en rechts van de tafel weg, alsof het bloed van den ongelukkigen Drop reeds in droppelen door de zaal spat.
‘Gij hebt het nationale lied beleedigd!’ schreeuwt Taptoe.
‘Ik mag met den dommen onzin van dat fransche knoeiwerk zooveel lachen als 't mij lief is.’
‘Onverlaat!’ en Taptoe grijpt een mes.
Men springt toe om den ouden patriot in zijne woede te bedaren en hem te beletten Drop's bloed op het sinds zoolang stokdroge altaar des vaderlands te plengen.
Portunaculus declameert: L'union fait la force.
‘Hoe’, zegt hij, ‘het nationale lied van 1830, dat aller harten eendrachtig zou moeten doen kloppen, doet integendeel twist en tweedracht ontstaan!’
De woorden worden al ruwer en ruwer; Drop geeft geen halve noot in dat kazerne-refrein toe; hij toont dat hij geen recruut in zekeren lofzang is, die Taptoe met een onbeschrijflijk donderend talent afratelt.
De dames hebben, onder bescherming van mijnheer Ratoe en Stockeltje, de vlucht naar den hof genomen.
De ontroering is groot: de twee Ratoetjes trekken hare eau-de-cologne-fleschjes uit en beletten, door eene ruime uitdeeling van reukwater, eene algemeene flauwvalling bij de dames.
‘Altijd dat twisten!’ zegt de vrouw van Ratoe.
‘'t Is verschrikkelijk vervelend!’ hoort ze mejuffrouw Stockel zeggen.
‘'t Is altijd hetzelfde’, hervat boosaardig de eerste, ‘als die menschen gedronken hebben!’
‘Die menschen weten zich niet fatsoenlijk te gedragen,’ mompelt mijnheer Ratoe, met eene waardigheid die tevens zeggen wil: ‘dat ze een voorbeeld aan mij nemen.’
‘Dat zeide ik eenige dagen geleden nog te Brussel aan een groot diner, waar men elkander ook ten slotte de grofste woorden naar het hoofd wierp en tot vechten gereed stond!’ laat er Stockeltje op volgen.

{==34==} {>>pagina-aanduiding<<}

‘Ik kom in dergelijk gezelschap niet meer!’ roept mevrouw Ratoe, die met haar man de anderen is vooruitgesneld. ‘Breng mij nog eens bij zulke kasteelheeren!’
‘Dewijl gij toch volstrekt met kasteelvolk wilt omgaan’, zegt de man.
‘Niet met zoodanig volk....’
‘Ja, de andere sluiten hardnekkig de deur voor ons...’ fluistert mijnheer op bedrukten toon.
‘Ik wil omgaan met personen van mijn stand.’
‘Welnu, bij dergelijken zijt ge....’
Mijnheer weet niet welk kwaadaardig gezegde hij daar hooren laat; zijne vrouw gloeit van gramschap, maar zij bedwingt zich; want het gezelschap heeft hen ingehaald en men zet zich op de witte bank, onder den breedgetakten catalpa neêr, om koffie te gebruiken.
Mijnheer Portunaculus komt welhaast, den hoed op een oor, het vest nu wagenwijd open en met een juichend gezicht, opzetten; aan den rechterarm hangt kapitein Taptoe en aan den linker mijnheer Drop; de twee vechters zijn min of meer verzoend, doch als men ziet hoe gevlamd het aangezicht is van den dapperen kapitein, dan is het wel te vreezen dat er slechts een vonkske noodig is, om het kruit weêr te doen ontploffen.
Het gezelschap is andermaal vergaderd; een enkel persoon is niet meer aanwezig: het is mijnheer Alfred, die afscheid heeft genomen; doch dit werd door niemand opgemerkt, door niemand betreurd.
Wat zouden zij, zij allen menschen met geld, zich ook aan een soort van schoolmeester storen!
Slechts eene persoon denkt 's avonds, nu de dichterlijke maan droomend op het vijvervlak van het kasteel schijnt, aan den schoonen, blonden gouverneur: namelijk Euphrasie. Ze zou hem wel op het kasteel gewenscht hebben, al was het dan ook juist niet om grammaticale lessen aan de kleine Petersen te geven.
Euphrasie is romantisch, en als koningen vroeger herderinnen trouwden, mocht zij, ‘de kasteeldochter’, wel aan een schoolmeester denken.



{==35==} {>>pagina-aanduiding<<}

IV. Ander soort van volk.

Den volgenden morgen wandelt de pastoor, in gezelschap van zijn jongen gast, door den weelderigen omtrek des dorps.
De zon schijnt helder, vroolijk zelfs; de lucht is zoel en aangenaam; het opschietend graan heeft breede, malsche lissen; het koolzaad spreidt zijn goudgeel bloemenkleed uit; bieën gonzen, vogelen zingen - maar de pastoor philosopheert juist niet over al het natuurschoon.
De man nadert reeds den hoogen ouderdom; zijne gestalte is nog recht en flink; zijn haar is sneeuwwit en zijne lange wenkbrauwen spreiden zich boven een nog helder flikkerend oog uit.
Op dat innemend gelaat moet de fijne opmerker echter een trek van smart ontwaren, die zelfs dieper is dan hij uiterlijk schijnt en den levensavond van den ouden man onrustig maken moet.
Wie wierp die steenen in het heldere water der bron?
Laat ons het gesprek, dat tusschen beide personen gevoerd wordt, nagaan.
‘...... Dat alles,’ zegt de priester, ‘vervult mijn geest met droefheid. De zending is mij opgelegd mijne kudde in den weg der waarheid en des vredes te houden, en ik worstel niet altijd met geluk tegen den geest des kwaads, die zich onder allerlei nieuwe vormen in het dorp opdoet. In vroegere dagen was ons dorp eene vreedzame en echt kristelijke gemeente: men leefde er in vrede met God en de menschen. Het gezag was geëerbiedigd, de rechten van elkeen waren gewaarborgd; broederlijkheid heerschte tusschen alle standen der samenleving. Niemand werd vergeten. Allen waren trouw aan de plichten, hun door den godsdienst op-
{==36==} {>>pagina-aanduiding<<}
gelegd; in de kerk was men godvruchtig, liefdevol in huis; in kerk en school werd het tweevoudig onderwijs zoodanig beoefend, dat geen onzer kinderen vreemd waren in de geloofspunten, terwijl tevens allen schrijven, lezen en rekenen konden. Met een pijnlijk gevoel zag men iemand, hetzij om elders dienstbaar te zijn, of om aan den krijgsdienst te voldoen, het dorp verlaten en niet zelden keerden dergelijken weêr, om welhaast de eenvoudige zeden te hernemen, die zij voor een oogenblik verlaten hadden. Geloof mij, ons dorp was gelukkig onder zedelijk en stoffelijk oogpunt, want velen wonnen, door hun ieverig werk, wereldsche goederen en brachten hunne kinderen in een hoogeren stand dan de ouders tot dan toe beleefd hadden: de dokter van dit of dat dorp, de onderpastoor van deze of gene gemeente, een notaris hier, een ontvanger ginder zijn uit onze familiën voortgesproten en geven nog getuigenis van den goeden grondslag in de opvoeding, welke hier in hen gelegd werd, terwijl hun stand in de wereld de deugdelijkheid van het hier genoten lager onderwijs getuigt. Maar het schijnt dat die rust, die kalmte, dat eerlijk werken en bloeien, dat met een rein hart gelooven in God, niet overeenkomt met den zoogenaamden vooruitgang onzer dagen! Toen de gewezen ontvanger Peters het kasteel kocht en zich hier in 
ons midden vestigde, gevoelde ik onmiddellijk, dat er eene heimelijke beweging bestond om het bestaande te veranderen, te moderniseeren.... zoo zegt men immers? want ik ben niet sterk in die stadhuiswoorden.’
De priester glimlacht geestig fijn, en mijnheer van Hilversum antwoordt insgelijks glimlachend:
‘Ja, ik meen wel dat men die operatie zóó noemt.’
‘De man had gewis een vooraf beraamd plan,’ gaat de pastoor voort; ‘want in den aanvang van zijn verblijf alhier, ging hij ter kerk. Dat was echter slechts een masker. Hij richtte een zanggezelschap op; ik zag er niet veel kwaad in. Hij hield ook landbouwvergaderingen, en geleerde heeren uit de stad, die den landbouw waarschijnlijk in bloempotten op hunne vensterbank hadden bestudeerd, kwamen, zoo men zeide, onze boeren de tot nu toe onbekende goudmijn aanwijzen. Dan volgden andere voordrachten en, ik weet niet hoe, maar er circuleerde een dagblad met grove onwaarheden aangaande onze gemeente en waarin beweerd werd, dat men daar onder het juk der geestelijkheid gekromd lag en naar onafhankelijkheid en vrijheid smachtte! .... Die dwaasheid schudde allen die het wel meenden, wakker; het werk van den hervormer Peters werd verlaten en hij stond welhaast alleen met zijne voordrachten. Op dat oogenblik ontmaskerd en bij eene verkiezing voor het gemeentebestuur met geen enkele stem vereerd, kon hij zijne spijt niet verkroppen: hij voerde dan ook welhaast openlijk oorlog tegen het geestelijk gezag, waaraan hij de reden zijner neêrlaag toeschreef. Sedert dien tijd worden wij in het dorp door dagbladen

{==37==} {>>pagina-aanduiding<<}
overstroomd, die de geestelijke overheid, door de grofste onwaarheden trachten verdacht, zelfs hatelijk te maken. Elke gebeurtenis wordt door sommigen, ik weet niet wie, onder een valsch daglicht voorgedragen, en ik moet bij de stadsche staatkundigen voor eene soort van dwingeland doorgaan, die de menschen aan het wreedaardigste bestuur onderwerpen zou, ware de groote verlichte menschenvriend, Portunaculus Peters, niet op het appèl verschenen! Niets werd door dezen nog ontzien: met een aanhang van een paar ongelukkigen, door de moderniseering reeds dronkaards geworden, en een drietal vreemde ambtenaars, zette men het werk der liberalisatie onzer gemeente druk voort. Modern zijn, zoo had ik altijd gedacht, was niet losbandig zijn; maar ik zag weldra dat juist al wat losbandig is, als modern wordt beschouwd. Oproerig zijn tegen God, spotten met de Kerk, alle gezag miskennen, alle banden van zedelijkheid verscheuren, vollen teugel aan zijne driften geven, zich alles veroorlooven indien men slechts niet in de handen der policie valt - ziedaar wat ik bij die heeren opmerk.’
De pastoor zwijgt een oogenblik en hervat: ‘De nieuwe kasteelheer gaf daarenboven het voorbeeld van een weinig stichtelijk leven; zijn zoon bracht beweging in de herbergen en was het daar nog slechts bij gebleven! De uitspattingen vermeerderden; nu waren het braspartijen, ter gelegenheid van ik weet niet welke walgelijke, uit de stad overgewaaide, zoogenaamde volksfeesten; dan harddraverijen of komediespel; nu weêr wist men den burgemeester, een braaf maar zwak man, over te halen het sluitingsuur der herbergen te verschuiven, en welhaast danste de moderniseerende Portunaculus Peters, met eenige verdwaalden en vreemden van beider geslacht, gansche nachten door. Ik wil u over dit punt niet verder onderhouden; het is al te grievend. Helaas! wat eerlijke harten heb ik, sinds dien tijd, in den zwijmelkolk zien vallen en dieper en dieper zien wegzinken. Brave ouders beweenen nog eenige voor eeuwig verloren kinderen. Wij tellen, dank zij de nieuwe beschaving, verscheidene dronkaards, vloekers en twisters; drie of vier huisgezinnen zijn ten onder gegaan, omdat zij, door naar de stadsche geleerdheid te luisteren, hunne hoeven slecht of niet meer bestuurden; de veroordeelingen voor de correctioneele rechtbank groeien aan, en het vredegerecht heeft zaak op zaak, uit ons dorp afkomstig, te beslissen - zaken, die ik vroeger met een goed woord wist te vereffenen. Een paar kindermoorden, in den loop van eenige jaren, en drie of vier brandstichtingen, hebben de kroon op de nieuwe beschaving gezet. Velen mijner parochianen volbrengen hunne Paaschplichten niet meer; maar ook de grondeigenaars roemen zoo min nog de stipte betaling hunner huurpenningen, als het eerlijk en trouw nakomen van het gegeven woord en het degelijk bewerken hunner eigendommen. Vroeger ging alles, zooals ik reeds zeide, hier recht broederlijk toe: nu, dank zij de nieuwmodische bescha-
{==38==} {>>pagina-aanduiding<<}
ving, zijn de familiën verdeeld en voeren soms openlijk oorlog om der wille eener politieke 
denkwijze, welke helaas! de kinderen tegen het vaderlijk gezag opgejaagd, de ouders van hunne kinderen vervreemd heeft. Vele goede gewoonten, gebruiken, van vader tot zoon overgeërfd - gebruiken, welke de kinderlijke gemoedsstemming mijner onderhoorigen aantoonden - zijn verdwenen, of hebben onder den spotlach der nieuwigheid geleden.’
De pastoor neemt een snuifke en spreekt daarna voort:
‘Zijn onze boeren nu gelukkiger en rijker? Integendeel. Geleerder? Evenmin; tenzij men geleerdheid noemt wat de schoolmeester in een zeker tijdschrift, bestemd ter opleiding en verstandsontwikkeling van onderwijzers, leest, namelijk dat de mensch van lieverlede zich ontwikkeld heeft uit den aap - dus niets anders is dan een geperfectioneerden sim! Ik las onlangs in dit pedant werk dat de vogelen niet begaafd zijn met instinct, maar wel degelijk met verstand, en dat dit verstand, in de laatste veertig jaren - waarom niet vroeger? - zich dermate heeft ontwikkeld, dat de zwaluw, de wiewauw, de ekster thans een beter en geschikter nest bouwen dan voorheen, en dus evenals ons dorp in vooruitgang zijn, dank zij den invloed van al de Portunaculussen! .... Ik maak mij vroolijk, beste jonge vriend, met de kolossale kinderachtigheden van zekere hedendaagsche geleerden, die alles in het werk stellen om het Alpha en Oméga van ons wezen, uit de baan te cijferen; maar ik zou er inderdaad om moeten weenen, dewijl dergelijke wegcijferingen slechts dienen, om aan den mensch elk denkbeeld van hooger leven te ontnemen, en de wereld in eene barbaarschheid, erger dan elk andere, terug te slingeren....’
De priester zwijgt en de jonge van Hilversum maakt vlug in zijne verbeelding de vergelijking tusschen het dorp van voorheen en thans; hij begrijpt het wee dat zijn oude vriend, in dien ongelijken strijd, moest ondervinden, want het blijft altijd waar, dat het kwaad voor velen meer aantrekkelijkheid heeft, dan het eenvoudige en strenge goede.
‘... Wat al heimelijk harteleed heb ik in de laatste jaren moeten verkroppen,’ gaat de oude pastoor voort. ‘Ik heb mijne dorpelingen hartelijk lief. Schier dertig jaren ben ik hier pastoor; ik heb meest allen met het kruisteeken het welkom in het leven toegeroepen, den huwelijksband ingezegend en reeds vele naar de gewijde rustplaats vergezeld. Allen waren mijne vrienden, mijne kinderen en allen, ik mag het zeggen, hadden mij lief als een vader. Thans, nu ik het indringende kwaad bestrijd, heeft men aan velen doen gelooven dat ik veranderd, dat ik de oorzaak van den twist en de tweedracht in het dorp ben; dat men hier in een paradijs zou leven, als de kerk in eene danszaal zou herschapen zijn en de pastoor daar de eerste viool spelen zou. Goddank, ik heb nog kracht om het kwade te bestrijden; ik worstel misschien, doch het

{==39==} {>>pagina-aanduiding<<}
is wellicht laatdunkend van mijne zijde zulks te meenen, niet zonder goeden uitslag. God geve dat ik gezond blijve; misschien is het verloren terrein nog te herwinnen... Doch stil, hier naderen wij onze bestemming.’
De twee wandelaars, die geruimen tijd door de weelderige akkers voortgestapt zijn, bereiken nu een klein huis met wit gekalkte muren, groene vensterkens, zwartgrauw strooien dak, dat deels onder het malsche lindenloof verborgen is.
De deur van het huiske staat open; voor de deur zit een man van ongeveer zestig jaar oud, met een grauwwollen slaapmuts op en in een grijzen soldatenjas gewikkeld.
Op den hoek van het huis staat een oogenblik een flinke meid, met zwart glinsterend oog en weelderig haar; zij werpt een blik van spottende minachting op den geestelijke, mompelt iets tusschen de tanden en terwijl zij achter het huis verdwijnt, flonkert haar oog boosaardig.
Kortom, men ziet wel dat de zwartrok bij den boschwachter, of liever bij zijne dochter, niet recht welkom is.
Dreuzel, de boschwachter van mijnheer Portunaculus Peters, telt reeds vele jaren dienst; hij is reeds in dienst geweest bij den vroegeren kasteelheer, baron Plos van Peelland, en dewijl Portunaculus hem als een knap boschwachter hoorde roemen, had hij hem in zijne betrekking behouden - echter met wat minder daggeld, hetgeen met de burgerlijke spaarzaamheid immers overeenstemt?
Nu, het ontbrekende weet Portunaculus nog altijd met groote, holklinkende woorden aan te vullen.
Thomas Dreuzel is een oud soldaat, die nooit de kazernestreken gansch heeft kunnen vergeten; dat zit zoo wat in 't bloed, dacht men in 't dorp.
Tijdens hij in dienst was van baron Plos van Peelland, was er echter niet veel op zijn gedrag af te wijzen: hij woonde overigens verre van de kom van 't dorp, in de nabijheid der bosschen; kwam zelden in 't dorp zelve en hield meer omgang met de bewoners eener naburige gemeente, dan wel met die waarin het kasteel gelegen was.
Met Portunaculus was er eene aanmerkelijke verandering in de levenswijze van Thomas Dreuzel gekomen: gerequireerd om het getal aanhangers van zijnen heer te vergrooten, verscheen Dreuzel op het politieke dorps- en vooral op het jenevertooneel.
De oude kazernegeest kwam allengs bij Dreuzel weêr boven, en dewijl hij daar immer leerde slaafs te gehoorzamen aan wie boven hem stond, deed hij hier zulks ook. Zijn vroegere meester, baron Plos van Peelland, wilde niet dat Dreuzel vloekte, tierde, raasde, dronk - de man antwoordde ook ‘pink op den naad van de broek’ en gehoorzaamde punctueel.
De tegenwoordige meester vloekte, raasde, tierde, en dronk hem voor, en Dreuzel was des te ieveriger in het volgen van het consigne,

{==40==} {>>pagina-aanduiding<<}
dewijl dit laatste beter dan het eerste met zijne neiging overeenkwam.
Dreuzel, altijd meer en meer de helling afdalende, was weldra een der meest in het oog vallende figuren tusschen de nieuwe beschavers; wat anderen niet waagden, durfde hij.
Hij beleedigde meer dan eens den grijzen pastoor, dwarsboomde dezen in alles, had twee- of driemaal schandaal gegeven in de kerk, hield zich met vreemd gespuis in de herbergen op, raasde er voor zijne meesters, werkte en dreigde in de verkiezingen, bedronk zich en zocht twist - kortom, Dreuzel werd eene figuur, die de deftigen en vreedzamen het liefst vermeden.
In den loop van den laatsten winter was de boschwachter ziek geworden en de ziekte, die wel eens een dreigend karakter aannam, had hem aan zijne woning gekluisterd.
Dreuzel huisde met zijne eenige dochter, die wij een oogenblik geleden op den hoek van het huis zagen staan.
Heur zwart en kroezelig haar, het donker en diepliggend oog, de geelbleeke kleur, de soms spotzieke trek om den mond, het geheel dat iets bohemerachtigs aanduidde, voorspelden juist niet veel goeds.
Slecht was zij juist niet; maar ze had iets wilds in zich, soms iets slangerigs en, gewis was het harer opvoeding te wijten, zij kende niet altijd de juiste afscheiding tusschen het geoorloofde en niet geoorloofde.
Godsdienstig- of schoolonderwijs had ze weinig of niet genoten: het kind woonde op te verren afstand van kerk en school, en Dreuzel was juist de vader niet die de noodwendigheid van dit alles begreep.
Eene soort van pruisische kazerne-geleerdheid, die begreep hij, ja - dat is, hij ranselde er ferm op als hij in gramschap schoot.
Men noemde Kaat Dreuzel in de wandeling wel eens ‘de duivelin’ zoowel om hare wildheid als om het weinig aantrekkelijk uiterlijk.
Op iedere jaarmarkt en kermis was zij te vinden en het was een wezenlijk genot voor haar als zij tweedracht tusschen een paar verloofden zaaien kon, terwijl niet zelden, in den grond door en om haar, de verteermakers op slot van rekening het mes trokken en tot vechten oversloegen.
Mijnheer Eleodoor was een van die, welke op de jaarmarkten in de naburige dorpen, het geld over tafel liet dansen en, vooral sedert de ziekte van den ouden Dreuzel, zich druk met Kaat inliet.
Deze kreeg menig geschenk van den zoon van Portunaculus en beloofde haar - Kaat had het zelf gezegd - eene winstgevende betrekking op het kasteel, om haar later, als zij eens getrouwd zou zijn, eene der schoonste hoeven in pacht te geven.
Wie weet wat beloften hij nog meer in dat licht kokend hoofd blaasde! Zeker is het dat Kaat er door betooverd was en zich eene schoone toekomst voorspiegelde, want zij maakte zich de blinde slavin van mijnheer Eleodoor.

{==41==} {>>pagina-aanduiding<<}

Toen de oude Dreuzel een tijd lang ziek was, klopte op zekeren kouden dag de pastoor aan zijne deur; de grijsaard was een uur ver door de sneeuw gekomen, om dengene te bezoeken die hem zooveel bitter verdriet had toegebracht, die het zedelijk gevoel in het dorp zoo dikwijls grievend beleedigd had.
Op den dorpel der deur werd hem echter den pas afgesneden door ‘de duivelin;’ men had ‘de pekzwarte kraai’ door het vensterke van verre over de sneeuw zien aankomen.
Kaat sloeg de deur voor den ontstelden priester toe. Voorwaar, dat was hem nog nooit in het dorp te beurt gevallen!
De pastoor had echter met een oogslag, in de donkere schaduw van het boschwachtershuis, een anderen vijand opgemerkt - den zoon van Portunaculus.
Welhaast had de pastoor de overtuiging, ten gevolge van eenige verdere bezoeken, dat mijnheer Eleodoor de groote, opstokende duivel, dat Kaat slechts een blind werktuig was, als deze hem van het ziekbed verwijderd hield.
De lente kwam, en Dreuzel dacht, dat als hij het zonneke weêr zou zien schijnen, als hij de vogels weêr zou hooren zingen, hij ook weêr de Dreuzel zou worden van voorheen.
Misgerekend! De ziekte won integendeel in kracht, al liet zij dan ook den man toe, zooals wij hem nu vinden, in zijn ouden grijzen soldatenjas gehuld, in den zonneschijn te komen zitten.
Nu Dreuzel den pastoor op den weg ziet naderen, overvalt hem eene rilling: hij doet eene beweging alsof hij wil opstaan en heengaan, doch dat gelukt niet meer.
De zieke laat het hoofd zakken en zijne magere vingeren rafelen aan den ouden grijzen jas.
‘Dag, vader Dreuzel,’ zegt de pastoor die voor hem stilstaat.
De oude man is nu wel verplicht het hoofd op te lichten.
De pastoor is alleen; de persoon die hem zoo even vergezelde, heeft hem verlaten en is gewis den zijweg ingeslagen.
Op den groet van den priester, antwoordt Dreuzel enkel met een knik, maar die knik wordt slechts gegeven nadat de man eens rechts en links heeft geloerd.
‘Hoe gaat het met u?’ vraagt de pastoor.
‘Niet goed’ mompelt de zieke, en schudt met eene uitdrukking van ontmoediging het hoofd.
De pastoor ziet wel dat er ten zijnen opzichte eene zekere omkeering in Dreuzel heeft plaats gehad, of beter gezegd, dat hij den geestelijke niet meer afwijzend ontvangen wil.
‘Heb vertrouwen, vader Dreuzel,’ zegt de priester op zalvenden toon.
De zieke schudt andermaal, en even mismoedig als de eerste maal, het hoofd.
‘De dokter weet geen raad meer,’ hervat Dreuzel, ‘maar....’

{==42==} {>>pagina-aanduiding<<}

Hij zwijgt, ziet nogmaals angstig rond en vraagt half fluisterend:
‘Is onze Kaat daar niet?’
‘Neen, die is heengegaan.’
‘Maar ik wil niet sterven als een hond, mijnheer pastoor,’ gaat hij voort. ‘Neen, dat wil ik niet. Dreuzel meende het zoo slecht niet, neen, in 't geheel niet!’ en de oude snikt als een kind.
‘Wees bedaard, Dreuzel, en spreek tot mij als een vriend,’
‘Ik heb u veel leed gedaan....’
‘Dat alles is vergeten en ik heb des te meer God voor u gebeden, opdat Hij u gedenken zou in de ure des lijdens. Zie, Hij zendt mij tot u als een goed vriend; zeg mij, wat weegt er u zwaar op het hart? Wie wil u doen sterven als een hond, Dreuzel?’
‘Hij.... en ook zij, mijn eigen kind.’
‘Ween niet, Dreuzel. Hij, zegt ge, wien bedoelt ge?’
‘Hij, de zoon van Portunaculus. Zij willen den priester van mijn sterfbed keeren, mij laten sterven zonder biecht en, ik heb afgeluisterd, met mijn lijk den gewijden grond van het kerkhof schenden. Maar ik wil als een berouwvol Kristen sterven, mijnheer pastoor; ik wil als een Kristen op den gewijden grond begraven worden. Ik wil na mijn dood niet tot schandaal en beleediging dienen....’
Snikken en tranen onderbreken die woorden.
‘Goed zoo, Dreuzel,’ antwoordt de oude geestelijke diep bewogen; ik dank u voor die hartelijke woorden; God zal u in genade ontvangen. Haat hen niet die u zooveel onrecht willen aandoen, bid voor hen en vergeef hun. Hun doel zal niet bereikt worden, betrouw op God.’
De pastoor heeft die ijselijke verklaringen met huivering aangehoord. Nooit heeft hij kunnen denken dat de boosheid zich zoo diep in het hart van dat jonge mensch wortelde; nooit durven vermoeden, dat hij het kind in zooverre zou hebben meêgesleept, om den ouden vader tot in zijn sterfuur te martelen. Maar nu, Gode zij dank! hij zou die misdaad wel trachten te verhoeden.
‘Ga nu heen, mijnheer pastoor, om geen vermoeden op te wekken, want onze Kaat is hem gaan roepen.’
‘Hem? ... wie? ...’
‘Den zoon van Portunaculus; hij was zooeven hier te paard en met zijne honden.’
‘Ik zou integendeel den zoon van den kasteelheer wel eens willen ontmoeten, Dreuzel, en hem onder het oog brengen wat hatelijkheid hij begaat, met in u de vrije denkwijze niet te eerbiedigen, welke hij voor zichzelf zoo hoog doet klinken.’
‘Ja, dat wil ik wel gelooven; maar indien hij eenig vermoeden opvat, zal hij mij nog meer doen bewaken,’ en Dreuzel heeft, bij het uitspreken dezer woorden, eene angstige en onrustige uitdrukking in het verglaasde oog.
‘Gij hebt misschien gelijk. Wanneer kan ik u alleen ontmoeten?’

{==43==} {>>pagina-aanduiding<<}

‘Ik denk morgen, mijnheer pastoor; morgen gaat onze Kaat naar de jaarmarkt, mijnheer Eleodoor komt dan ook niet en een kind van den ossenboer aan den boschkant, houdt mij gezelschap.’
‘Wees gerust, vader Dreuzel; bereid u middelerwijl tot die groote verzoening, wend u tot God en bid.’
‘O, mijnheer pastoor, ik ben reeds bereid en dat sedert lang! Geweld kan men mij aandoen, maar men kan toch mijn hart, mijn eigen wil niet aan banden leggen. Neen, neen, mijnheer, ik wil, als ik Hierboven kom, kunnen zeggen, dat ik mijne rekening hier beneden in geweten heb vereffend.’
‘Wel, zeer wel, Dreuzel.’
De oude geestelijke is diep bewogen; hij drukt den boschwachter de hand.
‘Pax vobis!’ murmelt de priester; ‘dat het vrede zij over u.’
De pastoor heeft te lang getoefd; de hoefslag van een paard en het geblaf van twee of drie brakken laten zich hooren.
Op hetzelfde oogenblik verschijnt Eleodoor op den zandweg; de jonge losbol zwaait met zijn karwats boven het hoofd, het paard snuift, de honden springen blaffend voort. Alles: de oogen des kasteelheers, de karwats, het paard, de honden - alles schijnt den ouden pastoor te dreigen.
De boschwachter doet eene beweging met de hand, om den geestelijke te verwijderen; doch deze beweegt zich niet meer; kalm, met zijn brevier onder den arm, blijft hij staan en wacht den aanval af.
In het helsch gedruisch dat alles maakt, hoort de pastoor de stem van Eleodoor, die hem woedend toeroept:
‘Ik verbied u den voet te zetten in een huis dat mijn eigendom is: wij hebben hier uwe kwakzalverij niet noodig!’
Het gelukt den priester niet zich te doen verstaan.
Het paard komt tot voor de voeten des priesters; de brakken, die als 't ware bevroeden op welk wild zij jagen, grijpen hem bij het pand van zijn kleed, en de karwats is op het punt neêr te dalen, als er plotseling een helper opdaagt.
Alfred van Hilversum springt op den weg voor den priester; de aanvaller geeft eensklaps aan de zweep eene andere richting, terwijl de stok van den blonden jongeling zoo beukend op den kop van den brak neêrkomt, dat deze zijne prooi loslaat en jankend en met ingetrokken staart aftrekt.
Mijnheer Eleodoor is onthutst; het verschijnen van dien ‘gouverneur’, anders gezegd schoolmeester, heeft hem getroffen.
Na een oogenblik bezinning richt hij dan ook al zijne woede tegen den blonden gast, die echter evenmin als de oude pastoor voor den stroom beleedigingen van den beschaver terugdeinst.
Mijnheer van Hilversum, gisteren zoo verlegen, zoo meisjesachtig zullen wij zelfs zeggen, is nu plotseling man geworden; zijn oog flikkert, zijne gestalte richt zich gespierd op, zijne hand is tot vuist gebald.

{==44==} {>>pagina-aanduiding<<}

‘Gij, onbeschofte, gij durft mijn hond slaan!’ buldert de zoon van den kasteelheer, en meteen drijft hij, de karwats opgeheven, zijn paard naar den jongeling.
Het mannelijk uiterlijk van den ‘schoolmeester’ ontzet den aanvaller en nogmaals daalt de dreigende arm.
‘Men zegt zijne belangen, mijnheer Peters,’ vangt de jongeling kalm aan; ‘maar men dreigt eerlijke menschen niet als honden met de zweep.’
‘Tafelschuimers zooals gij zijt....’
Een hoog rood van verontwaardiging stroomt den jongeling over de wangen.
‘Ik weet niet,’ zegt hij, ‘of het in uwe wereld gebruikelijk is, den gast het genotene te verwijten; doch in de mijne is zulks niet.’
De geestelijke treedt nu op zijne beurt tusschenbeiden; doch mijnheer Eleodoor is niet te stillen.
‘Ik hoû het woord staande,’ herhaalt hij, ‘en indien het u niet bevalt, zal ik u, op welke wijze dan ook, voldoening geven.’
‘Eene uitdaging tot tweegevecht?’ laat er mijnheer van Hilversum met een glimlach op volgen.
‘Juist geraden.’
‘Dat nogmaals, mijnheer, laat ik aan uwe wereld over; wat mij betreft, ik verneder mij niet zoover!’
Die laatste woorden werden met een trots, met eene fierheid uitgesproken, die men bij een ‘gouverneur’ niet vermoeden zou.
‘Lafaard,’ mompelt mijnheer Eleodoor.
‘Lafaard, zegt gij?’ valt de priester in. ‘Lafaards zijn niet die, welke weigeren de wetten van kerk en land onder den voet te trappen, zooals met een tweegevecht het geval is; lafaards zijn dezulken die van hunne overmacht misbruik maken om den vrijen wil van een armen ongelukkige te breken en dezen, machteloos aan het ziekbed geboeid, den laatsten troost ontzeggen, welke de mensch hier op de wereld genieten kan.’
Mijnheer Eleodoor heeft reeds rechtsomkeert gemaakt en onder schreeuwen, razen en tieren zet hij zijn paard in draf en gevolgd door zijne honden, keert hij in dezelfde richting terug als hij gekomen is.
Op korten afstand sluipt Kaat, als een roofdier loerend, door het kreupelhout.
De zieke man heeft gansch dit gewelddadig tooneel, zonder spreken, maar in koortsachtige spanning, bijgewoond; vooral heeft hij een scherp oog op den blonden jongeling gevestigd en ieder zijner bewegingen gevolgd.
Herkent hij hem? Wel ja; of zou het eene speling van zijn verdwaalden geest zijn?
‘Mijnheer,’ zegt hij, ‘gij gelijkt als twee druppelen water op hem.... 't Is eene flauwe herinnering uit vroeger leven.... Zijt

{==45==} {>>pagina-aanduiding<<}
gij niet de jonge baron Plos van Peelland, de zoon van den vroegeren eigenaar van het kasteel?’
De jongeling is eenigszins verlegen; hij antwoordt niettemin:
‘Inderdaad, goede man; doch ik verlang hier niet als zoodanig bekend te zijn; ik draag den naam mijner moeder: van Hilversum’
‘O, mijnheer, gij zijt het evenbeeld van uw vader! Al wie zich hier dezen herinnert, zal u als den zoon herkennen..... Laat mij uwe hand eens drukken, in aandenken van hem en al het goede dat hij gedaan heeft. Neen, Dreuzel is geen slechte kerel geworden, neen, bij mijn ziel niet! al heeft hij dan ook erg gedwaald.’
De jongeling steekt den zieke gulhartig de hand toe.
‘Ik heb zoo even van verontwaardiging gebeefd,’ gaat de man in den leuningstoel voort, ‘toen ik den zoon van Peters u en mijnheer pastoor, zoo brutaal zag behandelen. Het oude bloed begon te koken; maar wat wilt ge? Wij zijn de zwakken; zij zijn de machtigen.’
‘Mijnheer Eleodoor,’ onderbreekt de pastoor, ‘heeft slechts in een oogenblik van opgewondenheid aldus gehandeld; reeds nu moet hij spijt over het aangedane onrecht gevoelen.’
De boschwachter schudt droef glimlachend het hoofd.
‘Het zij zoo,’ zegt hij eindelijk; ‘laat nu nog een dienaar van den ouden baron gelukkig zijn dezes zoon te zien.’
De oude man wischt met den rug der bevende hand, de opwellende traan uit het oog; de oude pastoor gaat diep ontroerd maar innerlijk gelukkig, de bewegingen des boschwachters na: elk dezer zegt hem immers zooveel goeds voor het toekomende en wischt tevens zooveel onrecht in het verledene uit!
Dreuzel hervat na eene korte tusschenpoos:
‘Het is hier veel veranderd sinds uwe familie heenging, mijnheer de baron, veel! Vraag dat maar eens aan mijnheer pastoor.... Dat volk’ en hij spreekt fluisterend ‘is geen echt kasteelvolk, mijnheer. Dat hoort daar onder die torens en achter dat hekken niet thuis. Ik heb dat meer dan honderdmaal gezegd; maar ik kan dat zoo niet duidelijk uitleggen.’
‘Ik ben gelukkig, Dreuzel, dat ik nog een oud bediende van mijn vader heb mogen ontmoeten,’ zegt de jongeling, als om eene lichte wending aan het gesprek te geven.
De boschwachter glimlacht.
‘En komt ge nu weêr in ons midden wonen; mijnheer de baron?’ vraagt Dreuzel.
‘Hoe zou dat mogelijk zijn, beste vriend; ik bezit hier geen duim grond meer, zoo min als elders, zou ik er moeten bijvoegen. Het is geen geheim dat onze familie gansch ten onder is gegaan en de laatste en eenige afstammeling der familie Plos van Peelland soms zeer gelukkig zou zijn, indien hij onbekend in Dreuzel's plaats boschwachter van mijnheer Portunaculus Peters worden kon.’
‘Neen, neen, zóó zult gij hier niet terugkeeren!’ en de oude

{==46==} {>>pagina-aanduiding<<}
man doet een tamelijk driftig gebaar met het hoofd. ‘Uw wapen staat nog ginds, en ik heb altijd gezegd, op dat ding wijzende: ‘terugkomen zullen ze!’
‘'t Zou zeker een gelukkig oogenblik voor mij zijn, Dreuzel; maar,’ voegt de jongeling er bij ‘ik mag aan uw luchtkasteel geen geloof slaan.’
‘Zie, mijnheer pastoor,’ hervat Dreuzel, ‘nu gevoel ik mij beter; neen, sterven zal ik nog niet; die terugkomst zal ik nog meêvieren!’ en er speelt een glimlach, die iets akeligs heeft, over het beenderig wezen van den zieke.
‘Mocht het zoo zijn,’ zegt de pastoor.
Nog een handdruk, nog eene aanbeveling van den jongen baron, dat hij verlangt niet gekend te zijn onder den naam zijns vaders, nog eene belofte van een tweede bezoek, en met een opgeruimder gemoed keert de pastoor en zijn jonge vriend naar de pastorij terug.
Wat is alles vroolijk en zonnig voor den ouden geestelijke, nu hij weet dat Dreuzel als een geloovige sterven wil! Alles bekomt andermaal een bemoedigend uiterlijk voor hem, hoe doodsch en akelig de toekomst van het dorp hem, een paar uren vroeger, ook voorkwam.
Zelfs de voorzegging van den ouden Dreuzel, dat de familie Plos eens op het kasteel zal terugkeeren, bekomt voor den ouden man eene zekere waarde.
‘Neen,’ laat er de blonde jongeling vroolijk op volgen; ‘neen, nu niet meer, sinds de ontmoeting van mijnheer Eleodoor; zelfs.... nu niet meer als boschwachter.’



{==47==} {>>pagina-aanduiding<<}

V. De kaart begint te keeren.

‘Calypso ne pouvait se consoler du départ d' Ulysse, zoo vangt de opgeblazen geschiedenis van Telemachus en de gekke Calypso aan: mejuffer Euphrasie Peters verkeert in denzelfden gemoedstoestand als mevrouw Calypso.
Men mag met zooveel minachting als men wil, op dien blonden ‘gouverneur’ neêrzien, maar Euphrasie's hart heeft hij getroffen, en aangezien de weinige kans die er voor de kasteeldochter opdaagt, zal zij zich allerbest met dien blonden ‘schoolmeester’ vergenoegen.
Helaas, zelfs die Telemachus ontsnapt haar, terwijl hij daar op het kasteel, als een vischje in het water, als een paradijs-appeltje aan den boom, had kunnen leven!
Waar is hij heen gegaan?
Misschien zit hij ver van hier, in dit of dat arm boerendorp, om de domme kinderen het a, b, c te leeren.
Dat is nu juist het geval niet.
Mijnheer van Hilversum, of beter gezegd baron Alfred Plos van Peelland, heeft dezer dagen aan zijn ouden vriend, den pastoor, geschreven dat hij zijn examen heeft afgelegd als geattacheerde van legatie en den buitengewonen gezant bij het Weener hof, als bijzonder secretaris vergezellen zal.
Dat heeft nu wel in het dagblad gestaan, dat mijnheer Portunaculus dagelijks leest; maar dewijl men baron Plos van Peelland niet kent, tenzij dat de vroegere eigenaar van het kasteel denzelfden naam droeg, heeft men daarop geen acht geslagen.
Allengs wordt de ‘gouverneur,’ zijne korte aanwezigheid op het

{==48==} {>>pagina-aanduiding<<}
kasteel en het tooneel aan het huis van Dreuzel, vergeten en alleen Calypso-Euphrasie staat, wel niet juist aan het strand der zee, want er is natuurlijk geen zee; maar toch soms aan den oever van den vuilen vijver te droomen - eene bezigheid, die niet zelden door een paar donderende woorden van den edelen heer Portunaculus onderbroken wordt.
Men houdt zich weldra op het kasteel met belangrijker zaken bezig, dan met een blonden ‘schoolmeester.’
De fortuin van mijnheer Portunaculus Peters heeft, ten gevolge van dwaasheden, om geen ander woord te zeggen, door vader, zoon en dochter begaan, en eindelijk door mislukte beursspeculatiën, eene breuk gekregen waarvan zij niet genezen wil.
De vader heeft den zoon zijne verteringen verweten; de zoon heeft den vader dergelijke aangename dingen niet gespaard; de dochter heeft in dat wanluidend concert hare plaats gevonden - kortom, die lieve familie heeft eenige dagen lang aan de bedienden van het kasteel, een schier onverborgen tooneel van ‘lieftalligheden’ geleverd.
Mijnheer Portunaculus zou zijne liefde voor zekere, vooral met zijne jaren niet meer overeenstemmende, vermaken beteugelen; mijnheer Eleodoor zijn al te ruime uitgaven voor alle soorten van genoegens inkrimpen, en eindelijk aan een... geldhuwelijk denken, dat alles weêr zou effen maken.
Verder zou men hier en daar wat kostelijke boomen kappen, de huur van eenige pachters opslaan - ze mochten dan ook al wat schreeuwen - een half dozijn bedienden, hoe mager betaald ook, afdanken en onder anderen de tot niets meer goed zijnde Dreuzel, die daarenboven een vriend van hun aartsvijand, van den pastoor, geworden is.
Ja, Dreuzel is geen boschwachter meer; zijn huis is zelfs reeds ontruimd, zijn huisraad verkocht en hij zelf staat onder den blooten hemel, verzwakt door de ziekte die hem, volgens ieders denkwijze, sedert lang ten grave had moeten slepen; maar Dreuzel schudde het hoofd en zeide:
‘Als het ander kasteelvolk zal teruggekomen zijn, zal ik sterven.’
Niemand wist wat de oude zeggen wilde, en de spraak ging dat het Dreuzel in het hoofd scheelde; zelfs Kaat verstond er niets van en gaf er ook geen acht op.
Kaat zal de wijde wereld ingaan, als haar vader maar verzorgd is; zij zal gaan dienen. Nu, dat heeft ze toch reeds lang meenen te doen; doch men moest den oude rustig in zijn huis hebben laten sterven; meer heeft zij niet gevraagd.
De haat jegens den rijken zoon en den vader, brandt nu in de wilde ziel van het meisje; zich wreken, dat denkbeeld vervult hare ziel!
Trouw als een hond is zij Eleodoor gevolgd, doch de hond werd getrapt en is nu razend kwaad geworden.

{==49==} {>>pagina-aanduiding<<}

Haar gelaat is bleek, haar donker oog flikkert onder de lange zwarte wimpers, en de korte, op het voorhoofd neêrvallende, verward kroezende lokken, geven haar een duivelsch uiterlijk.
‘Waar wilt ge heengaan?’ vraagt Kaat aan haar vader, die voor de deur der ontruimde woning staat, in zijn grijzen soldatenjas gehuld en het oude ganzenroer op den schouder. ‘Wilt gij naar den notaris gaan, die u het geld van den verkoop des huisraads zal voorschieten?’
De oude schudt bedenkelijk het hoofd.
‘Of zoudt gij er een aandeel van willen?’ zegt de oude.
‘Neen, ik heb genoeg om de wereld in te gaan,’ luidt somber het antwoord.
‘En waarom zoudt gij hier niet willen dienen, Kaat?’
‘Ik haat dit dorp; daarbij wie zou de “duivelin” in huis nemen?’
Dreuzel zwijgt; hij gevoelt het gegronde der opmerking zijner dochter.
‘Nu,’ zegt deze, ‘waar gaan wij heen?’
‘Naar dengene dien ik het meest miskend heb, naar den pastoor.’
‘'t Zij zoo,’ mompelt Kaat.
Het tweetal stapt langzaam over den zandweg, die naar het dorp leidt; Kaat ondersteunt den oude, die van tijd tot tijd rusten moet om niet van vermoeienis te bezwijken.
Geen woord wordt er tusschen vader en dochter gewisseld, die overigens geen van beiden van zeer mededeelzamen aard zijn; er verliepen dagen in het huis aan den boschweg, dat er geen woord gesproken werd en de oude Dreuzel enkel met een teeken van de hand zijn verlangen voor dit of dat uitdrukte.
Het paar bereikt den steenweg.
Een paar wit-bruine jachthonden springen hijgend uit het kreupelhout, beschrijven een cirkel op den weg, blaffen tegen Dreuzel en zijne dochter, keeren in het hout terug en springen snuffelend langs den grond, weêr te voorschijn.
De boschwachter en Kaat staan tegen den ouden met mos begroeiden eik stil, aan welks stam, op zekere hoogte, een grof gekapt kruisbeeld vastgemaakt is - een beeld, dat er sedert jaren hangt, in den zomer beschaduwd door het eikenloof, in den winter soms met een blinkenden ijs- of sneeuwmantel omhuld.
Gelukkig hoort die boom niet aan mijnheer Portunaculus, die zich, even als zijn zoon, reeds dikwijls over dat ‘leelijk ding’ kwaad maakte.
Welhaast verschijnt de eigenaar der honden, mijnheer Eleodoor, op den weg.
Het zien der twee personen onder den eik, doet hem verbleeken; hij zou veel gegeven hebben om dien ouden Dreuzel en die ‘duivelin,’ niet meer ontmoet te hebben.
De oude Dreuzel neemt het ganzenroer van den schouder en doet

{==50==} {>>pagina-aanduiding<<}
driftig den haan kraken; doch hij zet daarna kalm het geweer aan den voet, terwijl Kaat, altijd het donker oog op den jongeling gericht, geen de minste beweging maakt, om het voornemen van den ouden man te raden, en, ware het misdadig, dit te beletten.
Eleodoor blijft op een tiental stappen staan, bleek en bevend; hij durft zijn weg niet voortzetten, uit vrees dat die duivelsche Dreuzel hem een kogel in den rug jagen zou.
‘Pas op, Dreuzel,’ roept de jongeling, ‘of het zal u rouwen!’
Er zweeft een spotachtige glimlach over het bleek en beenderig aangezicht van den ouden boschwachter.
‘Dat moogt gij Dien daarboven danken!’ zegt de man, met den vinger op het houten beeld wijzende. Dacht ik nog, zooals gij mij wildet leeren denken, dan schoot ik u neêr als een hond; sinds Die daar tot mij gekomen is, zeg ik: laat hem ongemoeid zijnen weg gaan; zijne rekening zal wel eens vereffend worden.’
‘Ik weet niet wat gij wilt! Men heeft u altijd eerlijk betaald; doch waar staat het geschreven, dat men u nog houden moet als gij geen dienst meer bewijzen kunt?’
‘Gij hebt gelijk, jongen; de vroegere kasteelheeren, zoo heeft men mij verteld, deden dat niet; maar andere tijden, andere zeden. In onzen tijd werpt men weg wat niet meer opbrengen kan, en men neemt nieuwe en versche krachten. Wat is er natuurlijker: als uw hond versleten is, schiet gij hem neêr, als uw paard te oud wordt, maakt gij het af; als een dienaar geen kracht meer heeft, jaagt gij hem onder den blooten hemel. Doch waarom zouden wij, arme duivels, zóó behandeld, dan op onze beurt ook niet zeggen: als gij een nutteloos tweepootig ondier ziet, dat slechts loert om ons te benadeelen, wel schiet het neêr! Maar wees gerust: Die daarboven heeft mij geleerd u te vergeven en mij zooeven gezegd: ‘aan mij komt de wraak toe.’
Eleodoor herademt; maar ten eenemale gerust gesteld is hij niet: die kerel in zijn grijzen soldatenjas en het geweer in de beenderige hand, schijnt hem toe zinneloos te zijn.
‘Weet ge nog, jongen,’ hervat Dreuzel, ‘dat ge mij een flesch jenever en een vijffrancstuk aanbood, om dat beeld op zekeren nacht in stukken te slaan? Dreuzel deed het niet, want hij beefde toen hij onder den eik stond, en 't was alsof het beeld in den maneschijn leefde. Welnu, als nog ooit de zucht in u opkomt om dat beeld te breken, denk dan dat het u van den dood redde. Zonder den Gekruiste, zou ik u behandelen zooals men handelt in eene wereld zonder God.’
De jongeling vindt geen antwoord; hij gaat eenige stappen achteruit, springt in het kreupelhout en verdwijnt.
Kaat heeft geen woord gesproken; haar donker oog bleef onbeweeglijk op den zoon van den kasteelheer gericht; hare bleeke

{==51==} {>>pagina-aanduiding<<}
lippen waren op elkander geprest; hare handen hadden geene de minste beweging gemaakt.
Neen, zij denkt gewis zoo liefdevol niet als haar vader; bij haar is de genade nog niet tot in het hart gedaald; zij denkt integendeel aan wraak, die eens, wie weet wanneer! zal uitbersten.
‘Hoe die pastoor vader toch heeft omgekeerd!’ denkt Kaat, zonder echter den minsten lust te gevoelen zich even zoo te laten omkeeren.
Maar nu men aan het hekken der pastorij gekomen is, nu de deur der woning geopend wordt en de priester zelf op den dorpel verschijnt om den ouden man te ontvangen, gevoelt zij iets dat haar den adem als het ware afsnijdt.
De oude geestelijke, met zijn sneeuwwit hoofd, treedt nader en opent het hekken:
‘Ik weet, Dreuzel,’ zeide hij, ‘dat gij geen dak meer hebt om onder te slapen en gij doet wel tot mij te komen, die u als een goede broeder, als een zoon van den Vader hierboven, ontvangen zal. Kom binnen, Dreuzel.’
De oude man staat stil, hij is diep bewogen en de hand voor de oogen slaande, weent hij.
‘Kom, kom, Dreuzel’ hervat de pastoor, ‘gij zijt welkom in mijn huis; treed binnen tot dat ik voor uwe toekomst gezorgd heb.’
‘Ik heb u veel leed toegebracht, mijnheer pastooor’..... zegt aarzelend de oude man.
‘En is uwe rekening niet vereffend, Dreuzel? Hoe zou ik dat alles nog gedenken, als de goede God in den hemel er “voldaan” onder geschreven heeft?’
De geestelijke legt den arm van den boschwachter in den zijne en leidt hem voort.
Kaat staat, met strakken blik en bewegingloos, tegen het ijzeren hekken, blijkbaar ten prooi aan eene hevige gemoedsaandoening, aan een inwendigen strijd.
Voorwaar, die pastoor is geen schurk, zooals de zoon van 't kasteel haar altijd heeft willen doen gelooven; hij is integendeel een goed vader, die den ouden Dreuzel een rustig en kalm einde belooft!
En plotseling toeschietende, grijpt Kaat de hand van den priester en kust ze dankbaar. Daarna wendt zij zich om en snelt buiten, zonder naar de stem des pastoors nog te luisteren.
Deze staart het meisje na en zijn oog wordt vochtig. Neen, ook dat kind zal niet verloren zijn!
Eenige dagen daarna is Dreuzel behoorlijk bezorgd en heeft Kaat, met een aanbevelingsbrief van den pastoor, het dorp verlaten.
Op het kasteel is men woedend: Portunaculus en zijn zoon zien, in dat weldoen, niets dan een nieuw middel om hen den voet dwars te zetten. Zij immers hebben nooit de weldadigheid met eenig ander doel uitgeoefend, en zij schrijven hunne tegenpartij de gevoelens toe, die hen zelf deden handelen.

{==52==} {>>pagina-aanduiding<<}

Op Dreuzel zullen zij zich wreken, en men zal hem aanklagen voor bedreiging, misschien wel voor poging tot moord.
Waarom niet? Heeft hij onder den eik niet stil gestaan, zijn geweer van den schouder genomen, den haan over gehaald? Heeft hij niet woorden uitgesproken, die duidelijk zijn voornemen te kennen gaven? Wat had de justicie meer noodig, om dien gevaarlijken kerel voor eenige maanden achter de traliën te steken?
Was zijn voorgaande leven daarenboven niet ten hoogste af te keuren? Reeds een paar malen werd hij veroordeeld; hij was verslaafd aan den drank, was een twister, een vechter geweest...
‘Ja, maar,’ merkt mijnheer Portunaculus op, ‘de man was ieverig in onze dienst, kent ons gaan en staan, ons leven en streven; hij zal zich menig zilverstuk herinneren dat hem in de handen werd gestopt.’
‘Bah! wij zullen zeggen dat hij liegt!’ valt Eleodoor in.
‘Men zal zeggen dat de feiten, door welke wij het hem ten last gelegde, verzwaren, juist op ons aandrijven gepleegd zijn... Neen, neen, laat die zaak liever rusten. Die Dreuzel is een gevaarlijke kerel en zijne dochter is een slang, die u letterlijk verwurgen zou.’
Mijnheer Eleodoor vindt in den aanvang veel groote woorden tegen de opmerking; maar heimelijk moet hij zeggen dat ‘de oude’ gelijk heeft.
‘Laat ons liever aan het huwelijksontwerp denken,’ zegt de vader. ‘Zorg vooral dat ge dat meisje los krijgt, jongen. De oude Schut van Tulden is een wonderlijke kerel, maar die gouden knoopen aan de broek heeft, al schijnt hij uiterlijk dan ook maar een eenvoudig burger te zijn. Vergeet echter niet wat ik u reeds zeide: de man is een pilaarbijter, een kwezelaar van de grootste soort. Sla dus tienmaal daags een kruis van een armslengte, en spreek met het meeste ontzag over al het zwarte hemelgespuis. Begrepen? 't Is maar om de duiten te doen, jongenlief, en als deze eens zullen binnen gestreken zijn, hang dan het oude vendel maar weêr uit en laat het wijd en breed waaien.’
Mijnheer Eleodoor is het met die denkwijze niet gansch eens; hij is jong en nog vol geestdrift voor groote woorden.
‘Men heeft princiepen of men heeft er geen,’ mompelt hij.
‘Domkop!’ zegt Portunaculus. ‘Neemt gij dan de groote woorden der dagbladen voor ernstig op? Dat is goed voor het gemeen, ja, maar niet voor menschen van verstand en doorzicht, zooals wij zijn. Overigens alles is maskerade in onzen tijd, en wie de huik niet naar den wind hangt, komt er niet!’
Gij, eerlijke Portunaculus! Gij, man van overtuiging en princiepen! Ja, gij zijt de wezenlijke personificatie van de nieuwerwetsche samenleving, de type, kortom, van den wezenlijken Tartuffe!



{==53==} {>>pagina-aanduiding<<}

VI. Eleodoor op zoek naar fortuin.

Ter zijde van den steenweg, die van Antwerpen naar Brussel geleidt en op een uur afstand van eerstgemelde stad, ligt een buitenverblijf, dat in zijn park en hoog geboomte schier verloren is gebouwd.
Het huis is van de openbare baan bijna niet zichtbaar, en waren het niet de breede gracht, het ijzeren hekken met vergulde punten en de lange en prachtige dreef van lindeboomen - men zou daar ter plaatse, naast den steenweg, niet vermoeden dat er een buitengoed ligt.
De lindeboomen, die wel ruim eene eeuw kunnen tellen, steken hunne reusachtige armen over den weg heen en houden die zoo dicht in elkander gestrengeld, dat geen droppel regen door het gewelf dringen kan.
De grond der dreef is zuiver en met eene bewonderenswaardige regelmatigheid in zig-zag opgerijfd.
Ter helft van de dreef vormt deze laatste een rond punt van hoog opgaande boomen; in het midden dezer rondte, van welke de kruislaan uitgaat, is eene waterkom met hardsteenen rand en ruim voorzien van goudvischjes.
Nog eenige stappen recht toe voort en men ziet, rechts en links van de dreef, den zoogenaamden engelschen tuin, waar het vergezicht echter telkens door groepen lariksen, cederboomen of fijne masten, wordt afgesneden; doch tusschen de boomen door, verraadt zich hier een bloemperk, daar eene witte bank, ginds een beeld, verder eene landelijke brug, een uitlokkend koepeltje of schaduwrijk priëel.

{==54==} {>>pagina-aanduiding<<}

Eindelijk bereiken wij de woning zelve: een gebouw van gelen steen, in rocaille-stijl, met eene verdieping.
Langs geheel den voorgevel strekt zich een bordes, vijf of zes halfronde trappen hoog, uit.
De voorgevel is door een gebeeldhouwde frontispice bekroond, een ruim bewijs dat de bouwer een kunstlievend man moet geweest zijn, te meer dewijl het werk daar ter plaatse, slechts weinig bewonderaars tellen kon.
Voor het huis staande, waart het oog over een effen en zorgvol onderhouden grasveld met bloemperken en een uitgestrekt watervlak, dat zuiver als een spiegel, gansch het gebouw weerkaatst.
Aan groepen van plantgewassen, bloemen, rustbanken, vazen, beelden, aan hoog geboomte op den achtergrond, aan verrassende vergezichten, schaduwrijke plekjes, wandelingen tot in het oneindige, is hier voorwaar geen gebrek.
Het huis draagt binnen denzelfden stempel als buiten; de kamers zijn schier allen met geschilderde paneelen bezet, de witte deuren zijn met vergulde biezen afgezet; de meubelen keurig, zonder pralerij of klatergoud, zijn van het laatst der verledene eeuw; maar alles is net, alles kenmerkt degelijkheid.
In het huis kan men zich gemakkelijk honderd jaar terugdroomen; maar als men een blik uit het venster werpt, wordt men tot onzen tijd terug gebracht, dewijl daar alle stijve vormen en lijnen - de oude lindedreef uitgezonderd - alle steile hagen, vierkante perken en kunstig versneden en verwrongen boomen, kortom het stelsel Lenôtre, gansch verdwenen zijn.
Wij bevinden ons op het buitenverblijf van mijnheer Schut-van Tulden.
De familie is in de huiskamer, uit welke men een schoon gezicht heeft op den grooten vijver en de groepen boomen in de verte, wier loof hier donker, daar licht groen, ginds bruinend en gelend tengevolge van den herfst, een rijke verscheidenheid van kleuren oplevert.
De oude heer zit voor het venster en rookt de lange oud-hollandsche pijp; hij is een zestiger met sneeuwwit haar, maar zijn aangezicht is nog frisch, en ware het haar zoo wit niet, men zou wel tien jaar minder op zijne levensrekening schrijven.
Het uiterlijke van dien man is kalm, goedhartig, eenvoudig; ingetogenheid, die echter de vroolijkheid niet buiten sluit, schijnt een zijner hoofdeigenschappen. Hij spreekt over het algemeen weinig bij den aanvang eener bijeenkomst; hij luistert integendeel, zelfs met eene naïve aandacht en uiterste welwillendheid, 't geen hem bij den oppervlakkigen waarnemer wel eens voor een zeer gewoon mensch doet doorgaan, doch welke denkwijze voor den scherperen opmerker weldra verandert, wanneer hij eene der zoo juiste, bondige en grondige oordeelvellingen van den grijsaard weet op te vangen.

{==55==} {>>pagina-aanduiding<<}

Die terughouding is overigens bovenal de eigenschap van een paar meisjes: eene allerliefste brunette, mejuffer Ada, die door eenen kunstenaar als model voor het beeld eener koningin zou kunnen genomen worden, zooveel edels en tevens goedhartigs troont op haar wezen, en een jongere blondine, mejuffer Dora, wel is waar minder schoon, maar vroolijker, we zullen zeggen petillanter, een woord dat wij moeilijk in al zijne waarde kunnen weergeven.
Bij Albert, de vijf en twintigjarige zoon van mijnheer Schut-van Tulden is die eigenschap juist zoo groot niet; maar toch bezit hij die terughouding welke nooit den eersten rang wil innemen, al zou men er recht toe hebben; die meer doet luisteren dan zeggen en voorzeker nooit pronken doet met naam, blazoen en zeker niet met dat alledaagsch woordje ‘geld’ - en echter is de familie Schut-van Tulden niet alleen rijk, maar zij is daarenboven van den oudsten, doch niet betitelden adel.
Het leven der familie is grootendeels verborgen. Voor de wereld gaat de oude heer door voor een zeer gewoon, maar zonderling man, die niet op de hoogte van onzen tijd, erg nauwgezet en zelfs gierig is.
Wie echter een oogslag in dien huiskring heeft kunnen werpen, vindt integendeel ten slotte een man met strenge grondbeginselen, in zijn huiselijk leven alleen zijn geluk zoekende, overtuigd geloovig zonder dat conditioneele ‘maar,’ dat zooveel goeds bederft; ruim gevend in het ongeluk en zijne giften van flinke bankbiljetten, immer en in alles onder het ‘naamloos’ verbergende. Men vindt in hem, zooals wij reeds zeiden, bij scherp onderzoek, een man van rijp oordeel, veelzijdige kennis en bij alle zijne kinderen liefde tot studie, zang, muziek, kunst en huiselijk verkeer.
Al die hoedanigheden heeft de zoon van Portunaculus, die met Albert op dezelfde kostschool ontwikkeld werd en ten gevolge dezer oude en sinds lang afgebroken betrekking, er in gelukt is eene uitnoodiging voor eene jachtpartij bij den heer Schut-van Tulden te bekomen, of beter gezegd mijnheer Eleodoor heeft zich zelf genoodigd en de fijngevoelige Albert heeft niet geweigerd - al die hoedanigheden, heeft de zoon van Portunaculus zelfs niet zien doorschemeren.
De eenvoud der familie neemt hij voor iets burgerachtigs; de terughouding voor onwetendheid, voor onbekendheid met wat hij denkt het high life te zijn; de aandacht, hem door den ouden heer verleend, beschouwt hij als bewondering voor zijn talent van aangenaam verteller, en door die gewaande overmacht aangevuurd, ratelt mijnheer Eleodoor ten slotte gansch alleen.
Met gloeiend ronde oogen, gloeiende wangen, spreekt hij over zijn kasteel, zijne betrekkingen, zijn geld - fi donc, denkt de vroolijke Dora - over zijne reizen paarden, jachten; over feesten, bals, opera's, en hij is overgelukkig als de oude heer eens glimlacht,

{==56==} {>>pagina-aanduiding<<}
en vooral als mejuffer Ada soms, maar o zoo schaars, eens statig met het hoofd knikt.
Wat de vroolijke Dora betreft, die denkt zich te jong om zich in dergelijk gesprek, zelfs met eene stilzwijgende goedkeuring, te mengen en daarom blijft ze diep over haar borduurwerk gebogen zitten, echter niet zonder van tijd tot tijd een schelmschen blik op den spreker te werpen, die zooals zij vreest, bedreigd wordt van letterlijk in brand te zullen schieten.
Die menschen zijn echter te goed om dit zwak reeds ten nadeele van den zoon van Portunaculus uit te leggen, evenmin als zijne rijke verscheidenheid in kleeding, die wonderlijk afsteekt tegen de strenge eenvoudigheid, in alles wat toilet aangaat op het buitenverblijf.
De nacht brengt raad! Den volgenden dag is mijnheer Eleodoor kalmer; hij gaat, volgens de goede inlichtingen van papa Portunaculus, met de dames ter dorpskerk en slaat zulke vreeselijk groote kruisen, dat ook dit welhaast achterdocht dreigt op te wekken, te meer daar de kruisen van den jongen heer iets links hebben.
Geen wonder, mijnheer Eleodoor heeft sedert lang de gewoonte van die soort van oefening verloren!
Indien de oude heer het oog op een van die bewegingen laat vallen, zal hij misschien onmiddellijk iets vermoeden; maar mijnheer Schut-van Tulden houdt onafgewend het oog op het kerkboek, al is de bewerking van mijnheer Eleodoor wel juist zóódanig ingericht, dat ze door den vader zou moeten gezien worden.
Neen, bepaald mijnheer Eleodoor is geen behendig komediant!
Op het oogenblik dat hij de kerk verlaat, overvalt den zoon van Portunaculus eene bange rilling, en het koude zweet loopt hem over de leden.
Daar, naast den laatsten pilaar der kerk staat, altijd het donker oog op hem gericht, een wezen dat hem alles behalve welkom is - Kaat Dreuzel.
Ja, deze heeft alles gezien; zij heeft hem zien knielen, het kruisteeken zien maken, zien huichelen....
Wat deed die slangerige meid daar? Gewis niets goeds; haar oogslag heeft het hem wel gezegd.
Is Kaat Dreuzel in betrekking met het buitenverblijf? Welnu, hij heeft immers den gouden sleutel in den zak, om haar praatzieken mond te sluiten? Dat volk is toch in alles en voor allen met geld te koopen; doch het beste is niets van die eervolle kennis te reppen, voordat de nood wezenlijk aan den man komt.
Op den dorpel der kerkdeur ziet mijnheer Eleodoor nog eens bang om, en hij bemerkt dat het donker oog hem streng opvolgt en eindelijk evenals hij, doch langs een zijpad, den weg naar het buitenverblijf inslaat, waar Kaat als stalmeid dienstbaar is.
Hoe een nietig meisje uit het volk, aan een rijk heer toch overlast kan aandoen!

{==57==} {>>pagina-aanduiding<<}

Na een paar dagen verblijf, vertrekt de zoon van Portunaculus Peters, zonder nog bepaald tot eene huwelijksaanvraag te zijn overgegaan.
Mijnheer Eleodoor, vergeet het niet, beschouwt zich als een irrésistible en neemt dan ook de zalige overtuiging meê, dat de fiere en schoone Ada de zijne wezen zal, zoodra hij een bepaald aanzoek naar hare hand doen zal.
Nu heeft hij het jachtterrein verkend, het wild opgespoord, zijne hinderlaag gelegd; morgen zal hij het machtig worden, en hoe weinig poëzie die jongen ook bezit, toch bouwt hij luchtkasteelen voor zijne verwaandheid, voor zijn hoogmoed.
Aan een paar min of meer bekenden vertelt hij op de terugreis zijn geluk; bij een derde heeft hij reeds de toestemming des vaders; bij een vierde is nog enkel het oogenblik der plechtigheid te bepalen.
‘Een wonderlijke kerel, die Schut-van Tulden!’ roept lachend de oude Portunaculus, onder zijn veranda staande en zijn zoon uit zijn rijtuig ziende springen. ‘Een wonderlijke kerel! wel, jongen, de zaak staat goed, niet zoo? Ha, ik weet het reeds; ja, ja Portunaculus heeft verduiveld goede - hij meende te zeggen lange - ooren! Ha, ha, ha, een zonderlinge vent die Put-vol-Gulden, met zijn halsbrekenden naam.’
‘Hoe, weet gij reeds?’... vraagt Eleodoor.
‘Ik weet alles! Wat aardige kerel, die Tut van Schulden, of hoe heet hij ook weêr. Ja, zoo zijn die mannen van den ouden eed! ha, ha, ha!’
En Portunaculus sleurt zijn lieven zoon in de huiskamer, waar mejuffer Euphrasie, bezig is met haar eeuwig geborduur van rozen en vergeet-mij-nietjes, waarmede zij ieder mannelijk schepsel vervolgt die ze denkt met een ‘aandenken’ te kunnen belasten; nu echter fabriceert ze voorraad, in de hoop dat zij er eens dien blonden ‘gouverneur,’ anders gezegd, dien ‘schoolmeester,’ meê op het lijf zal kunnen vallen.
De hemel neme den armen jongen in zijne heilige bescherming!
Mijnheer Portunaculus wrijft zich lachend de handen, mejuffer Euphrasie wil den gelukkigen Eleodoor om den hals vliegen, die op deze aardigheid echter niet erg schijnt gesteld te zijn.
‘Maar verklaar u!’ roept deze.
‘Wel ik heb toegestemd!’ valt de vader, hijgend als een moê gedraafd koetspaard, hem in de rede.
‘Maar wat dan toch?’
‘Maar weet gij dan niet....’
‘Ik weet dat gij mij raadsels opgeeft.’
‘Het kasteel is verkocht!’
Mijnheer Eleodoor wordt bleek en stamelt:
‘Wat beteekent die gekkernij?’
‘Geen gekkernij, beste jongen!’

{==58==} {>>pagina-aanduiding<<}

‘Maar zonder het kasteel zal ik nooit in mijne huwelijksplannen gelukken!’
‘Het is juist mijnheer Schut-van Tulden, ja, zoo is 't niet waar? 't is juist hij die de gansche erf voor 400,000 franken heeft aangekocht.’
‘Ik begrijp er niets van. Hoe, mijnheer Schut-van Tulden? .....’
‘Heeft een zaakwaarnemer gezonden, dewijl gij hem gezegd hadt dat uw vader niet ongenegen zou zijn zich van zijn eigendom te ontdoen.’
‘Ja,’ stamelt Eleodoor, ‘ik heb iets van dien aard gezegd; maar mijnheer Schut-van Tulden heeft er niet de minste aandacht op gegeven.’
‘Toch wel; den volgenden dag, 's morgens, stond zijn oude, slimme zaakwaarnemer, - een vos, maar Portunaculus Peters is ook een vos, dat verzeker ik u, - hier waar gij nu staat. Een wonderlijke kerel, die Tut-van... wat gekke naam! Hij wilde het kasteel koopen, om het in eigendom te geven aan zijn toekomenden schoonzoon....’
‘Aan zijn toekomenden schoonzoon? En wie is dat?’
‘Ja, dat wist die oude duitendief ook niet, en dat laat zich begrijpen; maar dat kan niemand zijn dan gij, neen, niemand dan gij.’
‘Ik geloof dat gij gelijk hebt.’
‘O, daar is geen twijfel aan!’ snatert mejuffer Euphrasie.
‘Ja, ja, dat is zoo. Wat wonderlijke kerel! Hij wil niet dat zijn schoonzoon wachte totdat Portunaculus naar het pierenland getrokken is. Nu, hij heeft gelijk! Wij zijn nog sterk, nog gespierd. Ventre bleu, toujours vingt ans! Middelerwijl kunt ge hier heer en meester zijn en Euphrasie en ik gaan voor het oogenblik de hoofdstad bewonen. Voor den drommel, ik zal daar nog een vroolijk leventje hebben! Maar die Put-van Schulden, voor den drommel! als ik dien naam snel zeggen moet, radbraak ik hem gedurig.... Nu ja, die Schut-van Tulden, is een wonderlijke vent. Hij bezorgt u eene aardige verrassing, jongen! En heeft hij van dat alles niets, maar niets gezegd?’
‘Geen letter!’
‘Maar ge hebt toch formeel uwe vraag gedaan?’ vraagt Euphrasie.
‘Nog niet; maar alles is volkomen verstaan, daar ben ik zeker van.’
‘Geen twijfel!’ roept de vurige Portunaculus, rood als een kalkoensche haan. ‘Overigens de bewijzen zijn daar.’
‘En is uwe verloofde schoon?’ hervat de nieuwsgierige zuster.
‘Schoon?’ onderbreekt de vader. ‘Wat gekke vraag! Heeft ze duiten, veel duiten - dat is de eenigste vraag die men in onzen tijd doen moet. Men moet leven, goed leven, lekker leven bovenal, en al het overige is gekheid. Is zij toch schoon, jongen? des te beter; 't kan nooit kwaad; maar dat is toegift.’
En het drietal vliegt, in zalige vooruitzichten, naar de wolken en bouwt luchtkasteelen: mijnheer Portunaculus voelt zijne zucht naar titel en wapen andermaal herleven; Eleodoor verkeert in de

{==59==} {>>pagina-aanduiding<<}
verbeelding dat hij reeds in de bankbiljetten van zijn aanstaanden schoonvader rolt; mejuffer Euphrasie wipt met minachting den ‘gouverneur’ uit haren hemel naar beneden, en vervangt hem genadiglijk door een hertog of prins.
Wat zullen die pretentieuse Ratoe's nu zeggen - en dan die gemeene Stockels - en dan die drie of vier zotskappen, welke wij eens aan het diner op het kasteel ontmoet hebben? Ze zullen toch wel begrijpen dat Euphrasie Peters - freule Euphrasie - zich niet meer met hen kan inlaten, nadat ze met de familie Schut-van Tulden, met eene familie die een echt en oud wapen heeft en wier naam op de adellijke lijst aangeteekend staat, verwant is?
Freule Euphrasie maakt in hare verbeelding de schitterendste zijden en fluweelen kleedsels, koopt de prachtigste cachemirs en juweelen; baron Robertus Portunaculus Peters houdt zich met zijne titels, wapen en doorluchtige afstammelingen bezig; jonkheer Eleodoor Peters-Schut van Tulden verdiept zich in zijne toekomstige grootheid en trapt nu reeds - alweêr in verbeelding - al die gemeene wormen van boeren en burgers onder den voet.
Als niet komt tot iet, dan kent iet zich zelven niet: - groote waarheid in den mond des volks!
Tot nu toe hebben de Petersen, in zekeren zin, met het volk moeten heulen, om door het volk tot hunne bedoelingen in politieke partijschap te geraken, en ook wel uit oppositie met de hoogere klasse, die zich niet verwaardigde zich met de Portunaculussen in te laten; maar nu die hooge klasse slechts een schijn heeft hare deuren voor die vroegere aanranders van titel en wapen open te zetten, nu verloochenen zij al de schoonklinkende woorden, waar zij eenige dagen geleden nog meê pronkten.
De aankoop van het kasteel, zooals wij zeiden, was gesloten; de stukken geteekend, de gelden zelfs afgeteld.
Ja, die oude heer Schut-van Tulden, mocht wel den naam dragen die Portunaculus hem soms bij vergissing gaf: Put-vol-gulden: want zijn zaakwaarnemer werpt die 400,000 franken daar op tafel, alsof hij ze slechts had op te scheppen!
Mijnheer Eleodoor wordt op het buiten van mijnheer Schut verwacht, om eene allerlaatste schikking te treffen.
De herfst gaat ver: de regen en wind schudden allengs het geboomte kaal, de bloemen zijn verdwenen, de zon breekt zelden door de grauwe wolken; men moet 's avonds wel eens het houtvuur aanleggen - kortom, 't is tijd om naar de stad terug te keeren; doch dit wil de oude heer niet voor dat de zaak met mijnheer Peters, tot het laatste puntje, geregeld is.
De zoon van Portunaculus is gekomen, wel met kloppend hart, maar toch altijd hopend, dat het zonderlinge raadsel ten zijnen voordeele zal worden opgelost. Wonderlijk, de knaap heeft schier al zijne praatziekte verloren!

{==60==} {>>pagina-aanduiding<<}

Hij bevindt zich juist met den ouden heer in de huiskamer, door welker vensters men uitzicht heeft op de lange lindenlaan.
De heer Schut-van Tulden werpt een laatsten blik op de voor hem op de tafel liggende papieren; tot dan toe heeft hij nog geen woord gesproken - overigens, men weet het, de man is juist niet praatziek.
Eindelijk den gouden bril afzettende en dezen bedaard in een schildpadden dooske stekende, zegt hij:
‘Ik dank u mijnheer Peters, dat ge door zoo'n onhebbelijk weder toch hier gekomen zijt. De zaak is nu in orde en ik verzoek u vriendelijk den aankoop van het kasteel voor mijne kinderen nog geheim te houden.’
Mijnheer Eleodoor weet niet wat te zeggen; zijn hart jaagt, zijn hoofd brandt, gansch zijn zenuwgestel is erg aangedaan.
‘Ik dank u voor het vertrouwen, dat ge wel in mij wilt stellen, mijnheer,’ stamelt hij.
‘Omdat alles een geheim blijven moest, heb ik u, nadat ik van u vernomen had dat het kasteel te koop was, niet verder over de zaak onderhouden; maar mij, door een vertrouwd persoon, tot mijnheer Peters uw vader, gewend. Er moeten nu eenige veranderingen aan het zomerverblijf gemaakt worden; doch deze laat ik aan den goeden smaak van den toekomstigen eigenaar over.
‘U zijt wel goed,’ mompelt de zoon van Portunaculus.
‘U weet dat het kasteel voor mijn toekomenden schoonzoon bestemd is!’ en bij die woorden glimlacht de oude heer en mijnheer Eleodoor krijgt een kleur; doch de eerste let niet op dat sprekend rood worden. ‘'t Is juist vandaag dat ik hem de goede tijding wil bekend maken,’ gaat mijnheer Schut voort.
Mijnheer Eleodoor wordt, naar hij meent, groen en geel; hij heeft het warm en koud.
‘'t Zal een gelukkige dag zijn, mijnheer,’ stamelt hij.
‘Och ja, in eigendom treden van hetgeen zijn vader jaren lang bezeten heeft, is zeker wel iets onverwachts.’
Eleodoor heeft lust om op de knieën te vallen.
‘Want ge weet misschien.... Ha, ha!’ en bij dien uitroep staat de oude heer op, om voor het venster te treden, ‘daar komt juist de besproken persoon in de dreef aan.....’
De zoon van Portunaculus verschrikt; het kaartenhuis, dat hij met zooveel zorg opgetimmerd heeft, krijgt een geweldigen schok; hij doet een stap naar het venster en met bibberende stem zegt hij, na een vluchtigen blik op den nieuwen bezoeker te hebben geworpen:
‘Hoe, die heer daar.....’
‘Is de toekomstige eigenaar van het kasteel.’
‘Die heer.....’
‘Ja, is mijn toekomstige schoonzoon, de verloofde mijner Ada.’

{==61==} {>>pagina-aanduiding<<}

‘Maar dat is zekere van Hilversum, een soort van gouverneur of schoolmeester.....’
‘Toch niet, mijnheer Peters.’
‘Wel mijnheer, ik herken dien persoon zeer goed: eenigen tijd geleden heeft hij zich bij mijn vader als schoolmeester aangeboden.’
De heer Schut-van Tulden glimlacht ongeloovig.
‘Die heer is baron Plos van Peelland...’
‘Onmogelijk....’
‘..... Sedert eenige maanden geattacheerde van legatie te Weenen,’ gaat de oude heer voort. ‘Zijn vader is verplicht geweest zijn voorouderlijk erfgoed te verkoopen en ik dank u nogmaals, omdat ge mij in de gelegenheid hebt gesteld, hem dien eigendom weêr als bruidschat mijner dochter te kunnen aanbieden. Dat zal hem overgelukkig doen zijn.’
Mijnheer Eleodoor heeft wolk op wolk voor zijne oogen gezien; de woorden ‘bedrog en verraad’ liggen wel op zijne lippen: doch hij durft ze niet laten ontsnappen.
Neen, hij wil dien blonden ‘schoolmeester’ niet ontmoeten; het tooneel bij Dreuzel staat hem te levendig voor den geest.
Gelukkig heeft de oude heer het te druk, om den naderkomenden met de hand zijn welkom toe te wenken.
Hoe mijnheer Eleodoor de kamer verlaten heeft, weet hij niet. Gelukkig ontmoet hij in den gang een der bedienden, dien de zoon van Portunaculus, als behendig diplomaat, met geld en schoone woorden tot zijn vertrouweling heeft weten te maken.
Met een paar woorden zegt hij hem, dat al zijne plannen in duigen zijn geslagen; dat hij de Schuts naar alle duivels wenscht en heengaat.
Ja, dat begrijpt de knecht maar al te wel; en als, onder het verwisselen van den reiszak tegen een stuk van vijf francs, de zoon van Portunaculus hem de strengste geheimhouding aanbeveelt, glimlacht de schelm, en wij ten minste hebben weinig vertrouwen in hem.
Een half uur verblijft mijnheer Eleodoor in eene naburige kamer. Daar wacht hij het oogenblik af om ongemerkt te kunnen heengaan.
Hij hoort het spreken, het lachen, het gaan en komen, want gansch het huis schijnt door de tijding, die de oude heer aan zijn toekomstigen schoonzoon gebracht heeft, in rep en roer gebracht.
De zoon van Portunaculus denkt dat men altijd lacht om wat hij zijne vernedering noemt, en echter heeft niemand daarin schuld, niemand dan hij zelf. Waarom ook den schijn voor de waarheid, of beter gezegd zijne wenschen voor de wezenlijkheid genomen?
Wij moeten bekennen, dat er echter in dit alles een samenloop van omstandigheden bestaat, die voor de Petersen noodlottig is, doch deze is geenszins het werk van een overlegd plan.
Wel heeft de vroolijke Dora in den zoon van Portunaculus een pretendent voor hare zuster Ada meenen te zien, en haar met dit

{==62==} {>>pagina-aanduiding<<}
schitterend huwelijk geluk gewenscht, doch aan Dora's woorden wordt juist geene bijzondere waarde gehecht.
Wel hebben de bedienden, die ongenadige afloerders, onderling de bedoelingen van den jongen Peters geraden, maar ook tevens met een minachtend neusophalen gezegd: ‘Peters, dat is immers geen naam; Peters, zoo heet immers een ordinair, een zeer ordinair mensch.’ Alsof de naam de waarde van den mensch aanduidde!
De zoon van Portunaculus ziet eindelijk de kans klaar, om uit zijne gevangenis te ontsnappen.
Terwijl mijnheer Eleodoor snel door de lindelaan stapt, wij willen niet zeggen dat hij draaft, is hij in zijn ziel overtuigd, dat al de Schuts-van Tulden voor de vensters staan, om hem te bespotten - en echter denkt in dat eenzame huis niemand op dat oogenblik aan hem, tenzij zijn vertrouweling en diens omgeving.
Gisteren vond Eleodoor die lijnrechte laan prachtig, overheerlijk; vandaag vindt hij haar leelijk, afschuwelijk, akelig, omdat ze juist op de vensters van het huis ziet en zoo ongenadig lang is.
Eleodoor heeft bliksemsnel alles begrepen: die ellendige en verachtelijke edelen, bijgestaan door een legioen Jezuïeten - die in onze dagen alles doen, zelfs dat wat zij niet weten en wat onmogelijk is te doen - hebben de handen in gansch dit spel gestoken!
Ja, de Petersen zijn de speelbal van eene onderaardsche werking, van helsche kuiperijen, van onvatbaren laster; men heeft hen in het net gelokt, hun het kasteel ontfutseld, hen uit het dorp verwijderd, het huwelijk van mijnheer Eleodoor doen mislukken, omdat Portunaculus en zijn zoon twee mannen zijn, ‘met de fakkel van verlichting en vooruitgang’ gewapend.
Ja, er is eene helsche klem gespannen en men heeft er de Petersen in gevangen. En dan die oude Schut-van Tulden, wat goedaardigen en naïeven toon nam hij zooeven aan; maar ieder woord was een dolksteek! En nu, nu lachen ze nog - ten minste mijnheer Eleodoor kan zich niet verbeelden dat het anders wezen zal.
Hoor dan toch de nijdige spotternijen van die twee lange rijen boomen - zoo stijf, zoo trotsch met het hoofd in de lucht, als oude aristocraten! Doch neen, 't zijn geen boomen: rechts is elke boom een van die hatelijke edellieden, links is elke boom een van die gevreesde zwartrokken, en tusschen die spitsroede van grinnikende spotters moet de zoon van Portunaculus door.
Wat helsche verbeelding!
Aan het einde der laan gekomen, hoort mijnheer Eleodoor zijnen naam roepen; hij wendt koortsig het hoofd om, en ziet.... Aan den laatsten boom staat Kaat Dreuzel!
Eleodoor schrikt en springt ter zijde, als hadde hij den voet op eene slang gezet.
Kaat Dreuzel's gelaat heeft nog altijd die opmerkelijk bleek-matte kleur, waarop de zwarte wenkbrauwen des te scherper afgetee-
{==63==} {>>pagina-aanduiding<<}
kend worden; haar oog is nog altijd donker, soms donkervlammend, zelfs welsprekend, al zegt haar mond dan ook geen woord.
‘Heks’ brult de zoon van Portunaculus haar toe, en als heeft de tegenwoordigheid van dat meisje, voor wien hij meer dan eene reden tot blozen heeft, nieuwe krachten aan zijne voeten gegeven, stuift hij den steenweg op.
Kaat Dreuzel staart hem na en mompelt:
‘En ik die gekomen was om hem te zeggen, dat ik hem alles vergeven heb......’
Deels onbegrijpelijke woorden voor den lezer!
Daargelaten dat zij de kristelijke gemoedsstemming van de boschwachtersdochter doen zien, zijn zij ook eene schitterende getuigenis ten gunste der familie, in welke, hoe nederig en schier vergeten ook, het meisje verblijft. In dergelijke kringen daalt de weldadige invloed tot in de geringste rangen en de mindere vormt zich dikwijls naar het voorbeeld van den hoogere. ‘Ik heb hem alles vergeven’ heeft Kaat Dreuzel gezegd, en zwaar is echter de rekening ten opzichte van den losbol! En echter heeft ze gezwegen, geen woord gerept dat uit den dienstbodenkring licht tot hooger had kunnen opklimmen. Niets heeft ze ontmaskerd, zelfs niet zijn huichelen in de kerk....
Vergeven heeft ze, zooals haar vader deed, toen hij onder den eikenboom stond, aan wiens stam het kruisbeeld gehecht was. Teruggekeerd was zij tot het goede, en om tot daar te komen, heeft zij veel wegs moeten afleggen, en die opoffering kost aan de ijdelheid van den mensch nog het zwaarste.
Dat alles zou overigens de zoon van Portunaculus niet begrepen hebben.



{==64==} {>>pagina-aanduiding<<}

VII. De heer van 't kasteel.

't Is den ganschen winter op het kasteel bijzonder druk geweest. In den herfst heeft Portunaculus Peters, ontgoocheld, het aloude adellijk verblijf verlaten: gelukkig is hij heengegaan met een zwaren buidel geld, die hem gewis voor veel verloren hoop schadeloos stelt.
De zoon van Peters heeft zijn plan op de adellijke dochter van Schut-van Tulden niet verzwegen en, zooals dit in de meeste gevallen plaats greep, is ook dit geheim in het dorp le secret de polichinelle geworden.
Nu hij integendeel de baan moet ruimen voor een ander, die zelfs bezit komt nemen van het kasteel - dit is vernederend!
De Petersen werden nooit bemind of geacht in het dorp; vele personen waren echter afhankelijk van die kasteelbewoners en, wat tamelijk eigen is aan den dorpeling, hij zweeg en, zooals het spreekwoord zegt ‘hij huilde met den wolf in het bosch.’
Doch nu eens het ijs gebroken was, nu men wist dat de dikke Portunaculus zou heengaan, nam gansch het dorp eene andere houding aan, en mijnheer Eleodoor had op een zondag-namiddag, in de herberg, reeds moeten ondervinden dat de boerenjongens niet het minste ontzag meer voor hem aan den dag legden.
Toen men op het kasteel de meubelen verkocht had, was Portunaculus Peters onder het uiten van eene zesdubbele verwensching, dat aan geestverstomping toegewijd dorp ontvlucht, en naar het centrum van ‘licht en beschaving’ naar de hofstad Brussel gestoomd, om er zich te vestigen.

{==65==} {>>pagina-aanduiding<<}

Op een der zoogenaamde boulevards - domme woord-naäping van Parijs en die hier geen reden van bestaan heeft - woonde Portunaculus, met zijn lieven zoon en poëtische dochter, altijd en meer dan ooit, spokend tegen adel en geestelijkheid, aan welke hij een lang en met een helsch talent gesponnen complot toeschreef, waarin hij - met zijne door hem zelf geroemde goede trouw - gevallen was.
De omstandigheden van dit complot heeft Portunaculus niet alleen, naar goedvinden saamgesteld; maar hij, evenals zijn opbruisende Eleodoor, heeft dit verzonnen verhaal voortdurend vermeerderd en verbeterd, en eindelijk geloofden de oude en de jongen dat dit alles zóó was en niet anders.
Van het kasteel en den nieuwen bewoner hoort men niets; doch terwijl Portunaculus, op zekeren morgen, evenals de beruchte Joseph Prudhomme aan het ontbijt, zijn dagblad opent ‘om te zien welke opinie hij dien dag hebben zal,’ - zag de gewezen kasteelheer de intocht vermeld van baron Plos van Peelland, op het kasteel zijner voorzaten.
De dagbladschrijver - en toch was ook hij een voorstander des lichts - had ergens in zijne verheerlijkende beschrijving gezegd, ‘dat het kasteel een erfelijk goed der familie Plos van Peelland was, en ten gevolge van zekere gebeurtenissen in de handen was geraakt van... zekeren Peters.
Zekere Peters, en zoo durft een vrijzinnig dagbladknoeier van een vrijzinnig man spreken!
Mijnheer Portunaculus greep en neep het dagblad tot een bol ineen, en wierp het onder eene tienvoudige verwensching in den hoek der kamer.
Van dat oogenblik zocht Portunaculus Peters voortaan zijne dagelijksche denkwijze in een ander blad.
Een paar maanden daarna ontmoeten wij den dikken Portunaculus Peters aan het station te Brussel; hij staat daar tusschen het publiek voor de houten leuning te wachten.
De oude Peters ziet er, wat de Brusselaar zegt, crâne uit; hij heeft den blinkend zijden hoed zoo wat schuinsch op het hoofd staan; hij is geborsteld en geschoren en zijne dikke, mollige hand, met den grooten ring aan de pink, omklemt den gouden knop van een sierlijken rotting.
Wie verwacht Peters?
Daar is de trein, en terwijl Portunaculus den rotting boven het hoofd steekt, laat hij een lang gerekt ‘ha!’ hooren, dat door een dubbel ‘ha!’ van de zijde der aangekomenen beantwoord wordt.
Twee oude kennissen dringen zich vooruit: kapitein Taptoe, die nog altijd zijn grijzen knevel, zijn grijs en borstelig haar en zijn onmisbaar rood lint in het knoopsgat draagt, en Hafter, het evenbeeld van Portunaculus in dikte en lengte.

{==66==} {>>pagina-aanduiding<<}

Men heeft eindelijk besloten vriend Peters in de hoofdstad te gaan bezoeken, en nog eens lustig saam te drinken en over ‘onzen tijd’ te keuvelen.
Men steekt elkander, dwars door het volk heen, de handen toe, op gevaar af van hier tegen een neus, daar tegen een hoed te recht te komen.
Eindelijk is men buiten het gedrang.
‘'t Kost moeite als men zoo gezond is als wij, niet waar Hafter?’ roept Portunaculus, terwijl hij den ontvanger der belastingen tegen den ronden tonbuik klopt.
‘Altijd dezelfde vroolijke kerel!’ antwoordt Hafter, zich tot Taptoe wendende, die zoo ernstig is als een schilderhuis voor het paleis van den koning.
‘Toujours vingt ans’ antwoordt Portunaculus, en meteen stoot hij zijne twee vrienden naar een open rijtuig, waarin Hafter zich eenigszins verlegen, Taptoe met militaire statigheid en Portunaculus gedruischmakend met blijkbaar welgevallen neêrzet.
Mijnheer Peters klopt Hafter nu onstuimig op de knie, en herhaalt lachend:
‘Ik ben gelukkig u hier te zien, ouwe jongen! Dat is hier een ander leven dan bij u, niet waar? Drommels, hier leeft men ten minste, terwijl men in het dorp niets ontmoet dan domme en kwaadwillige boeren. A propos, hoe gaat het daar ginder met dat nieuwe volk op het kasteel?’
‘Om de waarheid te zeggen,’ mompelt Hafter, ‘er is daar eene kolossale verandering gekomen.’
‘Zoo, zoo!’ zegt Portunaculus. ‘Laat eens hooren.’
‘Ja, eene kolossale zwenking in den algemeenen marsch!’ laat er kapitein Taptoe op volgen, zonder echter veel aandacht te geven op het gesprek; want de man, die in twintig jaren niet meer in de hoofdstad geweest is, heeft zich wel met belangrijker dingen bezig te houden dan met Hafter's mededeeling.
‘Het gansche kasteel,’ zeide deze, ‘is geverfd, geborsteld en op dezelfde wijze geschikt gelijk het was toen de oude Plos van Peelland daar woonde; het park is weêr in den ouden vorm hersteld, en gedurende gansch den winter heeft Dreuzel over al de werkzaamheden het bevel gevoerd.’
‘Een door en door gemeene kerel, die Dreuzel!’ mompelt Portunaculus.
‘Nu een maand geleden is het jonge paar uit Italië gekomen en heeft zijne intreê in het dorp gedaan.’
‘En die gemeene hondentroep van boeren was gewis uitgelaten van vreugde?’ valt Portunaculus barsch en nijdig in.
‘Dat laat zich begrijpen! Nu om de waarheid te zeggen, 't was een prachtig feest. Gansch het dorp was versierd met bloemen en groen. Er stonden eerebogen....’

{==67==} {>>pagina-aanduiding<<}

‘Nu ja, dat weten we!’ onderbreekt Portunaculus berstend van nijd en spijt, ofschoon hij niets van al die bijzonderheden kent.
‘Dreuzel opende den stoet, en zeide dat hij nu gelukkig genoeg was, nu hij het oude kasteelvolk weêr in het bezit van het huis achter het hekken zag.’
‘Wat ondankbare rakker!’
‘Kaat Dreuzel bood een prachtigen bloemtuil aan.’....
‘Dat schandaal!’
‘De burgemeester.’.....
‘Die moet gekropen hebben als een slak; wij zien dit van hier. En de pastoor?’
‘Ja, die was blinkend van geluk, dat laat zich begrijpen. Die heeft nooit iets vuriger verlangd dan die terugkeer. In het dorp heeft men drie dagen lang geteerd en gesmeerd, en 's avonds was er geen huis waar geen lichtje voor het venster pinkte.’
‘En bij mijne vrienden?’
‘Ja, beste Portunaculus, uit het oog uit het hart; iedereen huilde met den wolf...’ zegt Hafter min of meer verlegen.
‘En van het werk der beschaving? ...’
‘Och, dat alles is verdwenen; men danst en woelt niet meer; men leest de door u ingevoerde dagbladen niet meer; de politieke voordrachten zullen door wetenschappelijke, zedelijke en godsdienstige vervangen worden. De door u gestichte volksbibliotheek is gezuiverd, sommige boeken daarvan verbrand en de moderniseerende ambtenaars houden zich doodstil. Sommigen zijn zoo gelukkig als de engelen in het paradijs, als zij eene uitnoodiging ten eten op het kasteel bekomen.’
‘Wat lafaards!’ dondert Portunaculus.
‘Nu, om de waarheid te zeggen, de baron en zijne vrouw zijn allerliefste menschen....’
‘Het zijn schurken, die mij op eene eerlooze wijze hebben bedrogen. Ik zal u dat eens uitleggen later....’
‘Heeft hij u misschien niet betaald?’ vraagt Hafter eenigszins onthutst over de hevigheid van zijn vriend Portunaculus.
‘Ja, betaald heeft hij mij; maar... Doch neen, laat ons van thema veranderen. Het bloed kookt me, als ik er aan denk. Zoo'n prachtige eigendom.... Ik had hem driemaal zooveel moeten vragen... Gemeen boeltje en anders niet! ...’
Mijnheer Portunaculus doormengt dien stroom van woorden, met de noodige krachtige bewijzen; hij stampt met zijn rotting op den bodem van het rijtuig; hij zwaait met zijne armen, hij verzet, verschuift, verdraait zijn hoed; rood, vuurrood is hij als een kalkoensche haan.
Hafter gevoelt dat hij te ver gegaan is; Taptoe zwijgt: - de man dacht: ‘Wie weet of die dikzak ons onmiddellijk niet uit het rijtuig werpt en ons hier, op het brusselsche gaanpad, aan ons

{==68==} {>>pagina-aanduiding<<}
droevig lot overlaat - en ik heb honger, en zelfs verbazend lekkeren honger....’
De twee vrienden hebben schuld - want beiden hebben onlangs bij den baron Plos van Peelland gemiddagmaald en er duivelsch lekker gegeten!
Indien Portunaculus dat eens wist!
Wat Judassen! niet waar mijnheer Peters, hunne overtuiging verkoopen voor een schotel snijboonen!
‘Hoort eens,’ zegt mijnheer Portunaculus na een oogenblik; ‘laat ons over dit alles niet meer spreken, vooral niet aan tafel.’
‘Dat is het beste,’ mompelt Hafter.
‘Ja, ja, ingerukt, marsch!’ zegt Taptoe, en het rijtuig snelt over de druk bezochte boulevards en verdwijnt eindelijk in de wemelende menigte voor ons oog.

1872.




