



Vaderlandsche Letteroefeningen 
Jaargang 1814


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1814.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, 731, deel 2 p. II, IV) zijn niet opgenomen in de lopende tekst.

[deel 1, pagina I]

{== afbeelding 	==} {>>afbeelding<<}
    

LETTER-OEFENINGEN,

VOOR

1814.

[deel 1, pagina III]
VADERLANDSCHE
LETTER-OEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK,
VOOR
1814.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1814.

[deel 1, pagina 715]
REGISTER

VAN DE

BOEKBESCHOUWING.

Voorrede.	Bl. 1
A.

Aa, (C. van der) Verslag van de oproerige bewegingen te Amsterdam. Amst. bij J. Ruys.	31
- Echt Verslag van de Gebeurtenissen binnen Amsterdam, enz. No II. Amst. bij J. Ruys	133
- De Tirannijen der Franschen. Amst. bij W. Brave.	311
Aanspraak aan het herstelde Volk van Nederland. Amst. bij P. den Hengst en Zoon.	518
- (Tweede) aan hetzelve. Bij dezelfden.	518
Almanak voor Vrouwen door Vrouwen, voor 1814. Amst. bij de Wed. J. Dóll.	47
- voor 1815. Amst. bij dezelfde.	714
- van Vernuft en Smaak, voor 1814. Amst. bij dezelfde.	47
- voor 1815. Amst bij dezelfde.	714
Aneedoten, Karaktertrekken, enz. No I. Amst. bij E. Maaskamp.	92
Ange, (J.T. l') Actes religieux du Culte solemnel, &c. Leyde, chez D. du Mortier et Fils.	373
- Leerrede, vertaald door M. Siegenbeek; gevolgd van eene Aanspraak, Gebed en Lierzang, door laatstgenoemden. Leyd. bij D. du Mortier en Zoon.	373


[deel 1, pagina 716]

Arntzenius, (R.H.) De Hollander zoo als er wel meer zijn. Haarl. bij A. Loosjes, Pz.	266
- Alexander, Lierzang. Haarl. bij A. Loosjes, Pz.	679
Art (L') de juger du Caractère des Hommes sur leur Ecriture. Paris, chez Saintin.	155

B.

Bakker, (G.) Bijdragen tot het Magnetismus. Iste St. Gron. bij Schierboek en van Boekeren.	464
Barbaz, (A.L.) Nieuwe Tooneelpoëzij. IIde D. Amst. bij H. van Munster en Zoon.	160
Batthyani, (Von) Reize door Hongarijen, enz. Leeuw. bij de Wed. J.P. de Boy.	340
Baur, (S.) Levens van Mannen en Vrouwen uit de XVIIIde Eeuw. Vde D. 's Hag. bij J. Allart.	244
Beeler, (A.) Het Dierlijk Magnetismus beknopt voorgesteld. 's Hag. bij J. Allart.	383
Beilanus, (T.C.K.) Geschiedenis van Ruth. Een Schoolboekje. Leeuw. bij J.W. Brouwer.	180
Berigten, (Echte) officieele Stukken en Bulletins, enz. No. I en II. Amst. bij E. Maaskamp.	112
Berkhey, (J. le Francq van) Nagelaten Gedichten. Haarl. bij A. Loosjes, Pz.	482
Bertrand, (G.) De Sarkophaag. II Deelen. Leeuw. bij de Wed. J.P. de Boy.	271
Beschrijving van het Eiland Elba. Haarl. bij F. Bohn.	348
Bezoek (Afgelegd) van Napoleon in eene Herberg. Tooneelspel. Amst. bij E. Maaskamp	93
Bilderbeck, (C.F. van) Ludolf's Leerjaren. II Deelen-Leeuw. bij Steenbergen van Goor.	711
Bilderdijk, (Vrouwe K.W.) De Moord van Woerden. Amst. bij J. Ruys.	217
- (Vrouwe K.W.) Gedichten voor Kinderen. Haarl. bij F. Bohn.	359
- (Mr. en Vrouwe) Hollands Verlossing. Haarl. bij F. Bohn.	384


[deel 1, pagina 717]

Blik in de Toekomst. Amst. bij E. Maaskamp.	92
Borger, (E.A.) Leerredenen. 's Hag. bij J. Allart.	279
Bosch, (M. van der Meersch) Handleiding tot de Geregtelijke Geneeskunde. Amst. bij W. van Vliet.	694
Besveld, (P.) Verklaring van Paulus Isten Brief aan de Korinthers IIde D. Dordr. bij P. van Braam.	137
Bouilly, (J.N.) Vertellingen aan mijne Dochter. IIde D. Amst. bij Schalekamp en van de Grampel.	633
Bouman, (K.H.) Nieuw Gedicht op de Nationale Garde van Groningen. Gron. bij W. Wouters.	585
- Bij het vertrek van het Fransch Garnizoen uit Delfzijl. Gron. bij W. Wouters.	585
Brief van C. aan X., over de Brieven van A aan Z. Amst. bij J. ten Brink, Gz.	220
- over het vernietigen der Partijschappen. Amst. bij C. Timmer.	221
Briefwisseling van eenige Regtsgeleerden, over de Nederlandsche Wetgeving. Leyd. bij D. du Saar.	516
Brieven, (Historische) over den staat der zaken in Utrecht, enz. Amst. bij H. Molenijzer, jun.	31
- van A. aan Z. Leyd. bij L. Herdingh en Zoon.	35
- van B. aan IJ., over den Brief van A. aan Z. Leyd. bij A. en J. Honkoop.	87
Brink, (J. ten) Xenophon's Cyropedie. II Deelen. Amst. bij J. ten Brink, Gz.	255
- Nieuwe Fransche Tirannij. Amst. bij J. van der Hey.	311
Broes, (W.) Leerredenen, over Bijbelsch-historische onderwerpen. Amst. bij de Wed. A. Bakker en Zoon.	292
Brouwer, (J.) Vreugdelied, bij het wederkeeren der Vriesche Jongelingen. Leeuw.	585
Brun, (P. le) Tableaux de Société, &c. IV Tomes. Paris, chez Barba.	682
Buonaparte, (J.) Moïna, ou la Villageoise du Mont Cenis. Paris, chez Pélicier.	630
Bydragen tot theoretische en practische Geneeskunde, enz. IIIden D. 1, 2 en 3de St. Amst. bij L. van Es.	58


[deel 1, pagina 718]

C.

Cevallos, (P.) De listen en feitelijkheden, ter usurpatie van de Spaansche Kroon. Amst. bij H. Gartman.	309
Chateaubriant, (F.A. de) De Buonaparte et des Bourbons, etc. Paris.	429
Chevallier, (P.) Scrmons relatifs aux circonstances de la Patrie. à la Haye, chez J. Allart.	373
Clarisse, (J) Viertal Leerredenen over de heugelijke Omwenteling. Rott. bij J. van Baalen.	553

D.

Dagverhaal (Beknopt) van het gebeurde te Deventer, gedurende het Beleg. Dev. bij J.W. Robijns.	673
Dermout (I.J.) en I. Sluiter, Leerredenen op de Verlossing des Vaderlands. 's Hag. bij J. Allart.	234
Deventer, (Het belegerd) of Dagverhaal. Dev. bij L.A. Karsenbergh, enz.	425
- in staat van Beleg, in zes Zangen. Dev. bij A.J. van den Sigtenhorst.	673
Dichtoefeningen van het Genootschap: Kunstliefde spaart geen Vlijt. Iste D. 's Hag. bij G. Vosmaer en de Gebr. van Cleef.	601
Dictionnaire (Zak-) voor Hollanders in de Russische Taal. Amst. bij E. Maaskamp.	93
Donker Curtius, (H.H.) Leerrede ter gelegenheid van Nederlands bevrijding. Arnh. bij P. Nijhoff.	101

E.

Eck, (C.F. van) Leerrede bij het plegtig Dankuur, 26 Apr. 1814. Dev. bij L.A. Karsenbergh.	425
Elsevier, (J.J.) De Oppermagt van den Prinse van Oranje het eenigste redmiddel. Arnh. bij J.H. Moeleman.	676
Eskes, (H.G.) Philaagje en Melaantje, een Volksboekje. Dev. bij J.W. Robijns.	415
Ewald, (J.L.) Christelijk Huis- en Handboek. Isten D. 1ste St. (Tweede Druk.) Rott. bij N. Cornel en Amst. bij W. Brave.	188


[deel 1, pagina 719]

Ewald, (J.L.) De Geest van het Christelijk Gebed, in Leerredenen. Amst. bij J. van der Hey.	413
Eyk, (J. van) Cantate. 's Hag. bij de Erve J. Thierrij en C. Mensing en Zoon.	447
Eysinga, (S.R. van) Godsdienstige Beschouwing van den Krijgsman. Amst. bij J.H. Duisduiker.	235

F.

Fallee, (B.A.) Mijne Verantwoording aan het Volk van Nederland. Amst. bij C. Timmer.	133
Fokke, Sz. (A.) Het Leven is een Droom, enz. Amst. bij A.B. Saakes.	157

G.

Gedachten bij de redding des Vaderlands. Utr. bij J.G. van Terveen.	458
Gedenkrolle (Dichterlijke) van Nederlands Verlossing. Iste St. Amst. bij P.G. en N. Geysbeek.	36
- II, III en IVde St.	401
Gelder, (A.H. van) Redevoeringen over de Natuurlijke Historie. Iste St. Leyd. en Amst. bij D. du Mortier en Zoon en J. ten Brink, Gz.	598
Geologie, of Verhandeling over de vorming en vervorming der Aarde. Gron. bij W. Wouters.	63
Geysboek, (P.G. Witsen) Bonaparte, Ode. Amst. bij P.G. en N. Geysboek.	176
Ghert, (P.G. van) Dagboek eener magnetische behandeling. Amst. bij J. van der Hey.	654
Godsdienst, Vrijheid en, enz. Hoorn, bij J. Vermande.	221
Goede, (W.) Galerij van merkwaardige Menschen, enz. Dordr. bij P. van Braam en A. Blussé en Zoon.	259
Gräffe, (J.F.C.) Philosophische Vertheidigung der Wunder Jesu und seiner Apostel. Gött. bei H Dieterich.	140
Gravenweert, (J. van 's) Regulus, in vier Zangen. Amst. bij J. Ruys.	610
Groeneveld, (J.) Overzigt bij den aanvang van 1814. 's Hag. bij A. van Hoogstraten en Zoon.	314


[deel 1, pagina 720]

Grondlegging (De) van Neêrlands Onaf hankelijkheid. Amst. bij J.H. Duisdeiker.	479

H.

Haack, (P.) Godsdienstige Redevoering. Amst. bij J. Brandt en Zoon.	381
Hakbijl, (L.) Herinneringen.	447
Hartog, (P.) De Val der Heerschzucht. Hoorn, bij J. Vermande.	447
Hempel, (A.F.) Grondbeginselen der Ontleedkunde. III Stukken. Haarl. bij A. Loosjes, Pz.	294
Hengel, (W.A. van) Bij de aanvankelijke Verlossing van mijn Vaderland. Amst. bij W. Brave.	176
Hermite (L'') de la Chaussée d'Antin, &c. Tom. III. Paris, chez Pilet.	85
Hiebink, (J.J.) Opwekking tot Dankbaarheid. Zwolle, bij J.L. Zeehuisen.	266
Hildebrand, (M.S.) Tweetal Leerredenen, op den Bededag, 13 Jan. 1814. Leyd. bij D. du Saar.	507
Hoekstra, (F.) De heillooze gevolgen van partijschap, enz. Harl. bij M. van der Plaats.	52
Hogendorp, (Van) Memorie als Gouverneur van Hamburg. Amst. en 's Hag. bij de Gebr. van Clcef.	669
Huët, (P.D.) Sermons. Amst. chez J.A. Sluyter.	49
Hulde aan Napoleon, door een Hollandsch Meisje. Alom.	179
Hulpboekje om de Russen en Kozakken goed te verstaan. Amst. bij E. Maaskamp.	93

J. en I.

Jaarboeken der Genees-, Heel- en Natuurkunde. IIden D. 1ste en 2de St. Amst. bij L. van Es.	192
- Tweede Verslag.	240
Jalousie (La) de l'Eternel des armées sera cela. Sermon, &c. Zwolle, chez J. de Vri.	374
Jauffret, (L.F.) Reizen van Rolando rondom de Wereld. Iste D. Amst. bij J. Tiel.	451
Iets (Allergewigtigst) over den Kroonprins van Zweden, enz. Amst. bij A. Vink en N. Budde.	479


[deel 1, pagina 721]

Iets over de Kerkelijke Inzegening van het Huwelijk. Gron. bij R.J. Schierbeek.	676
Immerzeel, Jun. (J.) Voor Opgeruimden van Geest. Rott. bij J. Immerzeel, Jun.	213
- Balthazar Knoopius. Rott. bij J. Immerzeel, Jun.	630
- Koenraad Rozendal. Rott. bij van der Bol en van Conijnenburg.	713
Jordens, (J.) Nachtgepeinzen. Amst. bij J. ten Brink, Gz.	447
K.
Kampen, (N.G. van) Geschiedkundig Overzigt der Gebeurtenissen in Europa. Iste St. Leyd. bij L. Herdingh en Zoon.	474
Kemper, (J.M.) Redevoeringen. Amst. bij J. van der Hey.	261
Kesteloot, (J.L.) De Koepokinenting getoetst aan het gezond verstand. Amst. en 's Hag. bij de Gebr. van Clees.	106
Kist, (E.) Het veranderd gelaat des Aardrijks, enz, in twee Leerredenen. Dordr. bij A. Blussé en Zoon.	593
Kluizenaar (De) van de Chaussée-d'Antin, enz. Dordr. bij A. Blussé en Zoon.	116
Koning, (A. de) Twee Leerredenen. Dordr. bij A. Blussé en Zoon.	101
- Berigt, aangaande de belegering enz. van Gorinchem. Dordr. bij A. Blussé en Zoon.	304
- Lz. (C. de) Aan Nederland, bij de afschudding van het Fransche Juk. Haarl. bij F. Bohn.	89
Kotzebue, (A. von) Het Raadsel onzes Tijds. Amst. bij E. Maaskamp.	93
- Ode aan Napoleon. Amst. bij E. Maaskamp.	93
- De Stroomgod Niemen, en nog lemand. Vreugdespel. Amst. bij E. Maaskamp.	93
- De twee Duivels. Kluchtspel. Amst. bij E. Maaskamp.	93


[deel 1, pagina 722]

Kotzebue, (A. von) Moskow's Verbranding. Amst. bij E. Maaskamp.	109
Kraijenhoff, (C.R.T.) Verzameling van Hydrographische en Topographische Waarnemingen in Holland. Amst. bij Doorman en Comp.	124
Krijgsliederen voor de Verdedigers des Vaderlands. Amst. bij E. Maaskamp.	272
L.

Lafontaine, (A.) De Bekentenis aan het Graf. II Deelen. Haarl. bij F. Bohn.	533
- Albertina, of de Proef der Mannen. Haarl. bij F. Bohn.	535
- De Gevaren der Groote Wereld. II Deelen. Haarl. bij F. Bohn.	621
Langbein, (A.F.E.) De Kramertwist, of het Steedje Kijfhoek. Amst. bij C. Timmer.	96
- De Ridder der Waarheid. II Deelen. Leeuw. bij Steenbergen van Goor.	223
- De Bruidegom zonder Bruid. Amst. bij C. Timmer.	494
Langenbeck, (C.J.M.) Bewerking van den Hoornvliessteek, enz. Amst. bij C.G. Sulpke.	105
Lavater, (J.C.) Brief aan het Uitvoerend Bewind der Fransche Republiek. Rott. bij J Immerzeel, Jun.	480
Lemon, (H. de H.) Iets over de nooit plaats gehad hebbende Zamenzwering te Amsterdam. Amst. bij J ten Brink, Gz.	583
Letteroefenaars (De Vaderlandsche) aan den Recensent ook der Recensenten, opzigtelijk de beöordeeling der Leerredenen van Prof. Borger.	539
Leven (Het) van Willem Vlijtig. IIIde D. Amst bij Schalekamp en van de Grampel.	42
Levensbeschrijving van den Franschen Generaal Van Damme, enz. Amst. bij E. Maaskamp.	92
Lichtenstein, (H.) Reizen in het zuidelijk gedeelte van Afrika. IIde D. Dordr. bij A. Blussè en Zoon.	150
- Tweede Verslag.	195


[deel 1, pagina 723]

Liederenboekje, (Nieuw) tot opwekking van Vaderlandschen moed, enz. Amst. bij H. Gartman.	173
Linden, (J. van der) Tweetal Leerredenen over den Heidelb. Catechismus. Gron. bij W. van Boekeren.	328
Loosjes, Pz. (A.) De Geest der Geschriften van wijlen J. le Francq van Berkhey. Haarl. bij A. Loosjes, Pz.	26
- Delille's Drie Rijken der Natuur. Iste Afd. Haarl. bij A. Loosjes, Pz.	295
- IIde Afd.	420
Loots, (C.) Dichtstuk bij het Tweede Eeuwgetijde der Beurs van Amsterdam. Amst. bij J. Ruys.	117
- De Hollandsche Taal. Amst. bij J. Ruys.	487
- Nederlands Verlossing gevierd 29 Maart l.l. 's Hag. en Amst. bij J. Allart en J. Ruys.	660

M.

Magazijn der Geneeskunde, uitgegeven door Sander, Walop en Wachter. Isten D. 1ste St. Rott. bij J. Hendriksen.	330
- Isten D. 2de St.	560
- van en voor Lijdenden en Rampspoedigen. Isten D. 1ste St. Dordr. bij A. Blussé en Zoon.	453
- Tweede Verslag.	503
Marie, ou les Hollandoises. III Tomes. Paris, chez Arthus-Bertrand.	577
Marle, (C. van) Rijmelarij. Leyd. bij J. van Thoir.	447
Meerman, (A.C.) geb. Mollerus, Gedichten. IIde D. Amst. en 's Hag bij de Gebr. van Cleef.	527
Meerten, (H. van) Bijbelsche Geschiedenissen. Gouda, bij W. Verblaauw.	536
Meijer, (A.) Kerk. Redevoering, bij gelegenheid der Omwentelinge, enz. 's Bosch, bij H. Palier en Zoon.	596
Mikker, (W.P.T. de) Vloek en Schande, enz. Lierzang. Amst. bij Doorman en Comp.	89


[deel 1, pagina 724]

Mirza Abu Taleb Khan, Reizen in Azië, Afrika en Europa. II Deelen. Leeuw. bij de Wed. J.P. de Boy.	696
Moens, (P.) Karel van Rozenburg. II Deelen. Dordr. bij A. Blussé en Zoon.	268
- De kleine Willem, of het Huisgezin van den Heer Lausbach. Amst. bij J. ten Brink, Gz.	634
- Carolina van Eldenberg. II en IIIde D. Haarl. bij F. Bohn.	680
Monsjou, (D.J. van) Buonaparte's Aanspraak in zijnen geheimen Raad. Utr. bij O.J. van Paddenburg.	586
Montolieu, (Mevr. de) Falkenberg, of de Oom. Dordr. bij A. Blussé en Zoon.	622
Mühlen, (C.J.P. von) Eerste Schoolboek der Wiskunde. Iste en IIde D. Nijm. bij J.C. Vieweg, enz. enz.	208
- Tweede Verslag.	344
Munting, (W.N.) Wanneer kan het Nederland welgaan? Leyd. bij D. du Saar.	458
Muntinghe, (H.) Leerrede over 2 Chron. XIII:18b. Gron. bij J. Oomkens.	593
N.
Napoleon Buonaparte sprekende ingevoerd. Hoorn, bij J. Vermande.	586
Nederland. (Het juichend) Amst. bij J. Ruys.	36
Netten, (C.A.G. van der) Handboek der Paardenkennis. Amst. en 's Hag. bij de Gebr. van Cleef.	418
O.

Oproeping tot Landstorm en Landweer. Amst. bij E. Maaskamp.	92
Oranjeliederen. (Vaderlandsche)	314
Owenson, (Miss) Ida, of het Meisje van Athene. IIde D. Amst. bij C. Timmer.	625
P.
Pabst tot Bingerden, (R.W.J. van) Verhandeling over den invloed der Kruisvaarten, enz. Utr. bij J. Altheer.	563


[deel 1, pagina 725]

Palm, (J.H. van der) Tweede zestal Leerredenen. Leyd. bij D. du Mortier en Zoon.	13
- Vaderlandsche Uitboezeming. Leyd. bij D. du Mortier en Zoon.	36
- Nederlands blijde vooruitzigten godsdienstig gevierd. Leyd. bij D. du Mortier en Zoon.	53
- Salomo. Vde D. V-IXde Aflev. Leyd. bij D. du Mortier en Zoon.	97
- De Vrede van Europa. Leyd. bij D. du Mortier en Zoon.	396
Pareau, (J.H.) Sermons sur quelques textes de l'Ecriture Sainte. Utr. chez J. Altheer.	497
Paulaerts, (A.F.) Dichtmatige Karakterschets van sommige R.K. Geestelijken. Amst. bij Geysbeek en Comp.	648
Perponcher, (W.E. de) Spreuken, enz. Vde D. Utr. bij J. van Schoonhoven.	666
Ploeg, (H.W. van der) Christelijke Leerredenen Haarl. bij A. Loosjes, Pz.	317
- Tweede Verslag.	365
Plotho, (K. van) Geschiedenis der Kozakken. Haarl. bij F. Bohn.	304
Progrès (Des) de la Puissance Russe, depuis son origine jusqu'an KIXe. Sièele. Paris, chez Fantin.	106

R.

Reddingins, (G.B.) Geschiedenis van 's Heilands Lijden. IIde D. Gron. bij W. Zuidema.	233
- Kort Begrip der Kerkelijke Geschiedenissen. Gron. bij W. Zuidema.	556
- (W.G.) Homiliën over verschillende onderwerpen. Gron. bij W. Zuidema.	409
Regenbogen, (J.H.) Antwoord aan het Tijdschrift van Kunsten en Wetenschappen. Leyd. bij L. Herdingh en Zoon.	225
- Tweede Verslag.	273


[deel 1, pagina 726]

Roemer, (J.) Leerrede over het Bijbelgenootschap. Leyd. bij J. van Thoir.	690
- Redevoering over het Beleg van Leyden. Leyd. bij J.W. van Leeuwen.	690
Roest, (J. van der) Leerrede, ter opwekking tot eene Christelijke opvoeding, enz. Haarl. bij J.L. Augustini.	325
Rohlwes, (J.N.) Handboek der algemeene Vee-Artsenijkunde. Gron. bij R.J. Schierbeek.	19
S.

Scheltema, (J.) Vergelijking van de afschudding van het Spaansche Juk met die van het Fransche. Amst. bij H. Gartman.	73
- Peter de Groote, Keizer van Rusland, in Holland. Iste D. Amst. bij H. Gartman.	510
Schenk, (A.C.) Bij het opsteken der Hollandsche Vlag. Lierzang. Rott. bij J. Immerzeel, Jun.	176
Schets van den Invloed der Franschen op Nederland, enz. Amst. en 's Hag. bij de Gebr. van Cleef.	704
Schlegel, (F.) Ueber die neuere Geschichte, Vorlesungen. Wien, bey K Schaumburg und Comp.	391
Schlosser, (F.C.) Leven van Vermili. Amst. bij W. Brave.	181
Scholten, (J.J.) Twee Leerredenen op den Dank- Vast- en Bededag. Amst. bij W. Brave.	234
- (W.) Leerrede op den Bededag van 13 Jan. 1814. Utr. bij J. Altheer.	458
Schrant, (J.M.) De Verlossing van Pius VII gevierd, in eene Leerrede. 's Hag. en Amst. bij H.S.J. de Groot en B.J. Crajenschot.	648
Schutters, (C.) Bijdrage ter opwekking bij de Gebeurtenissen onzer dagen. Middelb. bij S van Benthem.	586
Scott, (J.) Leerrede voor het Bijbelgenootschap, enz. Haarl bij J.L. Augustini.	643
Siegenbeek, (M.) Museum, ter bevordering van fraaije	


[deel 1, pagina 727]

Kunsten en Wetenschappen. IIde D. Haarl. bij A. Loosjes, Pz.	200
Simons, (A.) De Waarde van den Mensch, in drie Zangen. Amst bij J. ten Brink, Gz.	565
Smeekschrift aan de vereenigde Mogendheden, enz. Leyd. bij D. du Mortier en Zoon.	518
Snell, (L.J.) Geschiedenissen voor de Jeugd. Dordr. bij A. Blussé en Zoon.	271
Spandaw, (H.A.) Nederlands Verlossing. Gron. bij W. Wouters.	447
Speelman, (R.) Gelukwensch en Raad aan Neêrlands Jongelingschap. Amst. bij W. Brave.	235
Stierling, (G.S.) Redevoering over de liefde voor het Vaderland, enz. Haarl. bij A. Loosjes, Pz.	221
- Aan de Hollandsche Natie.	266
Suinine, (P. de) Bijzonderheden, betreffende den Generaal Morean. Dordr. bij A. Blussé en Zoon.	304
Swaan, (J.S.) Teregtwijzing aan Do. R. Speelman. Hoorn, bij J. Vermande.	676
Swinderen, (T. van) Almanak der Akademie van Groningen, voor 1814. Gron. bij J. Oomkens.	136

T.

Taferel, (Geschiedkundig) van den Aftogt der Franschen uit Rusland. Amst. bij E. Maaskamp.	109
- (Kort) der nieuwe Fransche Tirannij. Amst. bij H. Gartman.	173
- Geschiedkundig) van den waren toestand van Hamburg, enz. Amst. bij C. Timmer.	522
Temminck, (C.J.) Histoire Naturelle générale des Pigeons et des Gallinacés. Tom I. Amst. chez Sepp et Fils.	470
Teutem, (F. van) Leerrede op den Dank- Vast- en Bededag. Utr. bij J.G. van Terveen.	190
Tinga (E) Vaderlijke raad van David aan zijnen Zoon Salomo, enz. Gron. bij J. Oomkens.	189
- De vrucht- en onvruchtbaarheid van Gods	


[deel 1, pagina 728]

kastijdingen, in twee Leerredenen. Gron. bij J. Oomkens.	458
Tollens, Cz. (H.) Gedichten, IIde D. Rott. bij J. Immerzeel, Jun.	76
Triomfzang. Amst. bij G. van Dijk.	447
Twent, (A.C.) Zeemans Woordenboek. Amst. bij P. den Hengst en Zoon.	171

V.

Vaderlander. (De) Leyd. bij L. Herdingh en Zoon.	447
Vereeniging (De) van Belgie met Holland; zou dezelve voor- of nadeelig voor Belgie zijn? Utr. bij F.D. Zimmerman.	521
Verhandelingen (Nieuwe) van het Haagsche Genootschap, voor 1812. IIIde D. 's Hag. bij de Erve J. Thierrij en C. Mensing en Zoon.	3
- van Teyler's Godgeleerd Genootschap. XXVste D. (zijnde het Onderzoek over de Mythen, door J.H. Pareau.) Haarl. bij J. van Walré en Comp.	545
- Tweede Verslag.	637
- Derde Verslag.	685
Verlossing (Staatkundige) van de Vereenigde Nederlanden, in 1813. In Gesprekken. 's Hag. bij J. Allart.	620
Verlossings-Danklied, en Opdragt aan van der Palm. Utr. bij J. van Schoonhoven.	355
Verslag (Beknopt) van de Belegering van Gorinchem. Rott. bij J. Immerzeel, Jun.	479
Verwey, (B.) Plegtige Dank- en Bidstond. 's Hag. bij J. Allart.	52
Verzameling van echte Stukken, enz. Amst. bij E. Maaskamp.	92
Vinkeles, (H.) Camillus, Dichtstuk. Amst. bij H. van Kesteren.	706
Visser, (H.W.C.A.) Herinnering aan J.H. Nieuwold. Sneek, bij F.W.V.B. Smallenburg.	508


[deel 1, pagina 729]

Volksliedjes, (Hollandsche) voor Oranje en het Vaderland. Amst. bij J.G. Rohloff.	176
Voorbeelden van deugdzame Bedrijven. Iste St. Amst. bij de Vries, van Munster en Zoon en van der Hey.	408
Vreede, (P.) Karel en Louise, of de Beöordeelingen der Wereld. Haarl. bij A. Loosjes, Pz.	492
Vyver, (C. van der) Kenau Simons Hasselaer. Tooneelspel. Amst. bij A. Mars.	443

W.

Waenen, (J.A. van) Leerrede, ter dankzegging voor verschoonde plundering, enz. Utr. bij O.J. van Paddenburg.	235
Wal, (G. de) Vernedering en Verlossing des Vaderlands. Leeuw. bij J.W. Brouwer.	585
Walcheren's Dank- en Juichtoon, bij Verlossing en Algemeenen Vrede. Middelb. bij S. van Benthem.	586
Wandelingen van een' Ledigganger door de straten van St. Petersburg. Amst. bij C. Timmer.	114
Wapenkreet voor Neêrlands Volk. Amst. bij G. van Dijk.	89
Weezelenburg, (J.J. van) Lierzang, bij de Herstelling van Nederland. Amst. bij J.A. Meyboom.	89
Wenk (Een waarschuwende) aan alle Roomsch-Catholieken, enz. Schiedam, bij G.W. van Hemsdaal.	648
Wester, (H.) Nieuw Schriftuurlijk Schoolboek. Gron. bij J. Oomkens.	408
- Bijzonderheden uit de Gebeurtenissen van ons Vaderland. Gron. bij J. Oomkens.	676
Westerman, (M.) Lierzang, bij de komst van den Erfprins Amst. bij J.G. Rohloff.	89
- Lierzang aan de Amsterdamsche Schutterij. Amst bij J.G. Rohloff.	586
Weytingh, (H.) Ode an Alexander I. Zutph. bei H.C.A. Thieme.	617


[deel 1, pagina 730]

Wiselius, (S.I.Z.) Berijmde Vertaling van Jesaia XIV. Amst. bij H. Gartman.	173
- Polydorus. Treurspel. Amst. bij H. Gartman.	435
Woordenboekje. (Hollandsch en Hoogduitsch) Amst. bij E. Maaskamp	93
Wouters, (W.) Welkomstgroet aan de gewapende Groningers. Gron. bij W. Wouters.	585
Wyngaerden, (C.J. de Lange van) Geschiedenis en Beschrijving van der Goude. Iste D. Amst. en 's Hag bij de Gebr. van Cleef.	335
Wysz, (J.R.) De Zwitsersche Robinson Crusoë. Haarl. bij F. Bohn.	538
Y.

Ypey (A.) en W.C. Ackersdijck, Taalk. Aanmerkingen over verouderde woorden in den Staten-Bijbel. Utr. bij G.T. van Paddenburg en Zoon.	144
- Bedestondsrede op 13 Jan. l.l. Gron. bij J. Oomkens.	593
Z.

Zangwijzen der Psalmen, enz. voor de Scholen. Gron. bij J. Oomkens.	714
Zimmerman, (J.D.) Leerrede ter gelegenheid van Nederlands bevrijding. Utr bij F.D. Zimmerman en Amst. bij J.C. van Selm.	52
- Bonaparte. Dichtstuk. Utr. bij F.D. Zimmerman.	586
- Alexander. Dichtstuk. Utr bij F.D. Zimmerman.	617
Zubli, (A.J.) De Lancival's Hector. Treurspel. Dordr. bij P. van Braam, enz.	570
Zuylekom, (M van) Lierzang aan mijne Landgenooten. Amst. bij H. Moolenijzer, Jun.	36


[deel 1, pagina 732]
VADERLANDSCHE
LETTER-OEFENINGEN,
voor
1814.
I.

VADERLANDSCHE
LETTER-OEFENINGEN,
voor
1814.
II.

[deel 2, pagina I]
MENGELWERK,

VOOR

1814.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTER-OEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1814.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1814.

[deel 2, pagina V]
INHOUD

VAN HET

MENGELWERK.

Francesco petrarca geschetst in eene Redevoering, door g.j. meijer.	1
Over de luchtigheid in Ziekenvertrekken.	26
Over het aanwezen van een Noordelijk Vastland. Door malte-brun.	31
Hartelijke Uitboezeming bij het begin des Jaars 1814.	35
De herstelde Vrijheid van de Drukpers. Door m. westerman. Dichtstuk.	39
De moderne Spartanen.	44
De bijeenroeping der Notabelen in Frankrijk.	45
Zonderling Accoord.	46
Het Mierennest. Dichtstukje.	46
Redevoering over den Winter, ten betooge van Gods wijsheid, magt en goedheid in denzelven. Door a.h. van gelder.	49
Over de Gezondheidsbron van Cleef. Door e.j. thomassen a thuessink, Hoogleeraar aan de Akademie te Groningen.	73
Iets, over de Russische Krijgslieden, en de Kozakken, Tartaren en Kalmukken.	81
Brief van den beroemden rabener aan zijnen Vriend ferber te Warschau, betreffende de belegering van Dresden enz. ten jare 1760.	87
Over den Naam en de Gedaante van de Cocquarde.	92
Aan mijne Zoontjes. Door m. westerman. Dichtstukje.	93


[deel 2, pagina VI]

De gestrafte IJdelheid.	95
Naïve Trek van de Marquisin de fleury.	96
Bedenkingen, over den zedelijken invloed der Geschiedenisse. Door g. walker, F.R.S.	97
Vierde Brief van Philalethes aan Euleptos, over het Dierlijk Magnetismus.	102
Over het Lied: Wilhelmus van Nassouwen. Door Mr. j. scheltema, Lid van het Hollandsch Instituut, enz.	109
Brief van een' Huisvader, over de ongemakken, welke de invoering van de zenuwen ten gevolge heeft gehad.	123
De Landstorm Door m. westerman. Dichtstuk.	130
Het Vliegen-proces. Uit eene oude Kronijk. Eene Vertelling van langbein.	142
Fransche Historiekennis.	155
Schill. Eene Geesten-stem. Door Mr. h.a. spandaw. Dichtstukje.	156
Bedestond, gehouden op den 2den van Sprokkelmaand 1814, door m. stuart, Leeraar bij de Remonstrantsch-Gereformeerde Gemeente te Amsterdam.	157
Vervolg van den vierden Brief van Philalethes aan Euleptos, over het Dierlijk Magnetismus. (Zie bl. 109.)	164
Merkwaardige Bijzonderheden wegens Groenland.	172
Verslag wegens het nog zeer schaars bekende Koningrijk Nepaul. Door Kolonel kirkpatrick.	179
Eenvoudig doch treffend Verhaal van de Vroedvrouw, welke hendrik den IV zijn eerste Kind bragt.	186
De Geldverloochening, of de schoonste Vrouw van Berlijn. Door Mevr de montolieu. Zedelijk Verhaal.	193
Iets, over den oorsprong der Tafelconditie: Dokter Snel!	198
Een zalig Nieuwjaar. Door Mr. a.s. van reesema, Advocaat te Rotterdam. Dichtstukje.	200
Aardige Gezegden van den Engelschen Schouwspeler foote.	204
Redevoering, over den invloed, welken de heerschende denkbeelden des Volks omtrent het Staatsbelang hebben op het lot van den Staat. Door Mr. a. siewertsz van reesema, Advocaat te Rotterdam.	205


[deel 2, pagina VII]

Vijfde en laatste Brief van Philalethes aan Euleptos, over het Dierlijk Magnetismus.	224
Merkwaardige Bijzonderheden wegens Groenland. (Vervolg en slot van bl. 179.)	228
Volksoproer in Engeland, ten Jare 1381.	234
De Geldverloochening, of de schoonste Vrouw van Berlijn. (Vervolg en slot van bl. 198.)	23
Ter Nagedachtenisse van jan fredrik helmers. Door j.w. ijntema. Dichtstukje.	245
Iets, rakende de Fedra van racine.	248
Opmerkelijk Geval, rakende twee Schapen. Door w. krook.	249
Aan de Nederlandsche Vrouwen. Dichtstukje.	250
Een paar Anecdoten.	252
Verhandeling, over het gebruik en misbruik der Romans. Door n. swart.	253
Over het Slaapwandelen en het Dierlijk Magnetismus. Naar het Latijn van Prof. k. sprengel, door a. numan, Med. Doct. op het Hoogezand.	272
Berigten, Noorwegen betreffende.	284
De Krooning van lodewijk den XVI, Koning van Frankrijk.	289
Jan bertrand.	294
Lentezang voor 1814. Dichtstukje.	298
De Landjonker en zijn Poedel. Naar langbein. Door j.w. ijntema. Dichtstukje.	300
Bonaparte's regtmatige afkeer van den zelfmoord.	304
Grafschrift voor een' oorlogzuchtigen Dwingeland.	304
Leerrede, ter opwekking tot eene dankbare hulde aan God voor Neêrlands verlossing van het Fransche juk, en ten aandrang van die pligten, welke het verloste Vaderland van zijne Burgers, thans inzonderheid, afvordert. Door c.w. westerbaen, Leeraar bij de Remonstrantsch-Gereformeerde Gemeente te Amsterdam.	305
Over het Slaapwandelen en het Dierlijk Magnetismus. (Vervolg van bl. 283.)	318


[deel 2, pagina VIII]

Redevoering, over het belang, hetwelk de Staat heeft bij de zedelijkheid der Burgers. Door Mr. a. siewertsz van reesema, Advocaat te Rotterdam.	327
Het Leven van den Marquis wellington.	339
De verwoesting van Moscow door de Franschen. Door Sir r.k. porter.	352
Ons Wenschen. Door b. klijn, bz. Dichtstukje.	365
De Slaaf geworden Schilder. Dichtstukje.	367
Bijvoegsel tot het vorenstaand Leven van den Marquis wellington.	368
Naif Gezegde.	368
Redevoering, over het belang, hetwelk de Staat heeft bij de zedelijkheid der Burgers. (Vervolg en slot van bl. 339.)	369
Over het Slaapwandelen en het Dierlijk Magnetimus. (Vervolg en slot van bl. 327.)	378
Verslag wegens het nog zeer schaars bekende Koningrijk Nepaul. (Vervolg en slot van bl. 185.)	386
De terugtogt des Franschen Legers van Moscow. Een Tegenhanger van De verwoesting van Moscow door de Franschen.	394
Bij de eerste tijding van den intogt der Bondgenooten in Parijs. Door b.h. lulofs. Dichtstuk.	404
Beschrijving van het Kremlin, en Iets over Wilna. Door Dr. clarke.	407
Gewaand bovennatuurlijk Verschijnsel, in Gloucestershire voorgevallen.	410
Aan mijne Kinderen, bij het zingen van het Wilhelmuslied. Door w.h. warnsinck, bernsz. Dichtstukje.	413
Oorsprong van Six Bruggetje, een, bij de lief hebbers van Prentkunst, bekend Prentje van rembrandt van rhijn.	415
Jeugdige Geestigheid van den Prins Regent van Engeland.	416
Alva.	416
Verhandeling, over het vierde Boek der Georgica, of Landgedichten, van virgilius. Door p. chevallier, Predikant bij de Walsche Gemeente te Amsterdam.	417


[deel 2, pagina IX]

Waarneming van eene zeer zeldzame Ziekte, (Morbus maculosus haemorrhagicus Werlhofii.) Door n. paradijs, Med. Doct. te Leyden.	432
Levensberigt van alexander, Keizer aller Russen.	436
De Val van napoleon. Door h. van loghem. Dichtstuk.	443
Brief eens Franschen Officiers aan den Heer B. te Amsterdam, geschreven uit Parijs, 22 Mei 1814, over zijne doorgestane rampen in den laatsten Russischen Veldtogt.	449
Verslag van het Graf van den Profeet ali. Door Mr. griffiths.	456
Bedenkingen omtrent het woord Coquarde.	460
Aanmerkingen, over de afleiding der Tafelconditie, het drinken van een zoogenaamd Dokter Snelletje.	461
Een Maaltijd in Ierland. Door Miss edgeworth.	462
Levenswijze van eene Madrasse Dame. Door Mrs. graham.	464
Proeve, over het Naïve.	465
Over het bezoeken van Zieken.	477
Levensberigt van alexander, Keizer aller Russen. (Vervolg en slot van bl. 443.)	484
Het Beleg van Aubigny. Een Tafereel uit het Leven van hendrik den IV, Koning van Frankrijk. Door f. röchlitz.	490
De standvastige Liefde van Alexis en Aline. Naar moncrif. Door h. tollens, cz. Romance.	499
Zeldzaam Regtsgeding in Engeland. Eene ware Gebeurtenis.	506
Opmerkelijke Bijzonderheden, wegens twee befaamde Engelsche Gierigaards.	507
Russisch Patriotisme.	511
Maarschalk Voorwaarts!	511
Gruwel der Verwoesting.	512
Napoleon's Politiek.	512
Proeve, over de Georgica, of Landgedichten, van virgilius. Door p. chevallier, Predikant bij de Walsche Gemeente te Amsterdam.	513


[deel 2, pagina X]

Verhaal van eene merkwaardige Genezing der Hydrophobie (Watervrees) door Aderlating.	527
De Zwavel in den Kinkhoest aangeprezen.	533
De Rabarber en de Marmot. Door j.a. oostkamp.	534
Over den moed om te sterven. Of Proeve, ter oplossing der vrage: waarom buonaparte, bij zijnen val, zichzelven niet hebbe omgebragt.	536
Het Beleg van Aubigny. (Vervolg van bl. 499.)	542
Iets, over Grafschriften.	551
Bij de aankomst van den eersten Haring, onder herstelde Hollandsche Vlag, te Vlaardingen, op den 11 Julij 1814. Door p.r. feith. Dichtstukje.	554
Karakter van het Spaansche Landvolk. Door jacob.	556
Het Baniaansche Hospitaal te Suratte. Door Mr. forbes.	558
Keizerlijke Broederliefde.	559
Russische Geestdrift.	559
Frederik willem.	560
Over Natuur en Ideaal in de Gewijde Bladeren.	561
Verhaal van eene merkwaardige Genezing der Watervrees door Aderlating. (Vervolg en slot van bl. 533.)	581
Iets, over de Vaccine en Kinderpokken. Door r. landskroon, Stads Med. Doct. te Purmerend.	589
Het Beleg van Aubigny. (Vervolg en slot van bl. 551.)	592
Gruwzaamheden der Inquisitie te Goa. Door M. dellon.	601
Waarom klagen de Geleerden, dat zij zoo weinig genoegen smaken in de wereld?	604
Sophia, of de schoone Blinde. Door Mevr. de montolieu. Zedelijk Verhaal.	607
Op een' regenachtigen Zomerdag. Door w.h. warnsinck, bernsz. Dichtstukje.	616
Nederlandsch Volkslied. Door Mr. h.a. spandaw.	619
Verhandeling, over den Schijndood.	621
Geneeswijze der verharde klieren en knoestgezwellen in de borsten der Vrouwen, door het afwisselend gebruik van Braakmiddelen en Belladonna. Door l.f.b. lentin.	637


[deel 2, pagina XI]

Natuurlijke Historie van den Rinoceros, of het Neushoorndier.	641
De Gevangenneming en Dood van den Hertog van enghien.	646
Sophia, of de schoone Blinde. (Vervolg en slot van bl. 616.)	653
De Taal der Oogen. Door Mr. h.a. spandaw. Dichtstuk.	661
Puntdicht.	664
Dankrede, wegens den Vrede. Door jan brouwer, Leeraar der Doopsgezinden te Leeuwarden.	665
Merkwaardige verplaatsing van de afscheiding der Pis naar de Long, en genezing der daardoor ontstane verzwering door Loodsuiker. Door ms. ijpma, Med. Doct. en Vroedmeester te Nijmegen.	674
Levensschets van den Generaal moreau.	681
Het Dolhuis. Een Vertoog.	695
De waarde eener Oud-Hollandsche Spreuk. Dichtstukje. Door m. westerman.	708
Lavater en cagliostro.	712
Turksch Regt en Regtsgeleerdheid Door Mr. clarke.	713
De Jeugd van lodewijk den XVI.	714
Keizer alexander en Mevrouw van stael.	715
De Deugd van Prinses pauline.	715
De kwalijk geplaatste Eereboog.	715
Zeldzaam Voorbeeld van ondoofbaren Haat.	716
Naïf Antwoord.	716
Op de Tentoonstelling. Dichtstukje.	716
De Verjaring van het Herstel van Nederland en van den Geboortedag van frederika louiza wilhelmina, Gemalinne van willem I, souvereinen Vorst, godsdienstig gevierd, op den 18 November 1814, door m. stuart, Leeraar bij de Remonstrantsch-Gereformeerde Gemeente te Amsterdam.	717
Aanmerkingen, betreffende de Waterzucht, en de werkzaamheid der daar tegen aangewende Middelen.	726
Verslag van de Redding eens Drenkelings door Z.K.M.	


[deel 2, pagina XII]

den Keizer van Rusland, openbaar gemaakt door de Koninklijke Maatschappij ter bijbrenging van Schijndooden, te Londen.	733
De Eerdienst der Moravische Broeders. Door Mevr. van stael.	739
De Verjaring van den Slag bij Leipzig, October 1813. Door c. de koning, lz. Dichtstukje.	743
Op de Tentoonstelling der Kunstwerken van nog in leven zijnde Nederlandsche Meesters, te Amsterdam, 1814. Door m. westerman. Dichtstuk.	745
Eene Leeuwenjagt, bij Kaira, in Bombay.	748
Iets, over de eerste lettergreep van het woord Weerwolf.	751
De Taal der Handen. Door h. van loghem. Dichtstuk.	754
Aan mijn jonggeboren Neefje johannes martinus. Dichtstukje.	758
Anecdote.	760
Belangrijke Schets van Lady joänna grey. Door Mevr. van stael.	761
Beschrijving van de ontzettende Verwoestingen der Zwarte Pest in de XIVde Eeuwe.	775
De Vlugt van karel II, Koning van Engeland, na den Slag van Worcester.	782
Kerkelijke Aanspraak op den Dankstond van den 18 November 1814. Door f. hoekstra, Leeraar der Doopsgezinde Gemeente te Harlingen.	790
Het jongste Gerigt. Naar gilbert. Zangstuk.	795
Vader willem. Door w.h. warnsinck, bernsz. Dichtstukje.	798
Turksche Spreuken.	801
Een gelukkig Huwelijk, door eene verkeerd bestelde boodschap veroorzaakt.	802
Anecdote van den Vader van buonaparte, door laatstgemelden zelf verhaald.	803
Georg roux de corse.	804

Het Portret van wellington tegen over bl. 352.



2009 dbnl


_vad003181401_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1814




DBNL-TEI 1



2009-09-04

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1814
 
Zie: https://www.dbnl.org/tekst/_vad003181401_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 








{==1==} {>>pagina-aanduiding<<}

Waarde landgenooten!

Buiten twijfel trok het uwe aandacht, dat ook ons Maandwerk den ouden titel, den ouden vorm heeft hernomen. Wie kan nalaten te schuwen, wat ons, hoe onschuldig in zichzelve ook, aan den laatstverloopen tijd herinnert? Het toeval wilde, dat wij bij een gedeelte van ons natuurlijk regt gehandhaafd werden, om door nuttige werkzaamheid ons bestaan te blijven zoeken. Doch, zouden wij de algemeene onderdrukking daarom minder gevoeld, minder gewraakt hebben? Zouden wij, bij onze verleende vrijheid zelve, (want naauwelijks mogt men in deze dagen zijn wettigst en natuurlijkst eigendom als een ter leen ontvangen goed beschouwen!) de kluisters min, wat zeggen wij? niet veel meer hebben ontwaard, die vooral den geest, der vrije penne al mede waren aangelegd? Neen! Zwakheid ware het, als door een slaapmiddel gesust, de duizendvoudige grieven, elken Nederlander toegebragt, niet gevoeld te hebben. Zwakheid ware het, den woedenden orkaan erkentelijkheid te willen betuigen, omdat hij ons, na de algemeene schipbreuk, op eene rots wierp, waar wij het kommerlijke leven konden blijven rekken. Zwakheid ware het, eenig nutteloos gedenkteeken van de gunst eens Overheerschers over te laten, waarmede men toch het denkbeeld van de ketenen onwillekeurig zou verbinden.
Dit denkbeeld, intusschen, mag hier niet meer plaats grijpen. Gelijk de Schrijver, zoo is de Beöordeelaar en Uitgever voortaan wederom een vrij man. Geen gevaar, geene hatelijke censure zal zijn vernuft

{==2==} {>>pagina-aanduiding<<}
meer boeijen. Gelijk het verstand ziet en het hart gevoelt, zoo spreekt de mond; zoo vloeit hij over van waarheid, van ongekunstelde aandoening, van vrije en zuivere zucht voor Godsdienst en Vaderland, voor eigen Vorst en Landaard, voor alles, waarop wij boven of met anderen mogen roemen. ô Goudentijd, om met lust te schrijven, om den lang gekeerden vloed rijk en weldadig te zien stroomen, en met even veel lust te lezen, met even onbekrompen hand zijne, dan weer onuitputtelijke, schatten te openen, ten einde wijsheid te koopen! Ja, snel gij der geheele vervulling tegen, beste, eeniglijk gevoelde onzer wenschen! Snel ze tegen op vleugelen der geestdrift van een gered en dankbaar, van een vrij en moedig Volk! Snel ze tegen, beschermd door den Allerhoogsten, wien Vader willem's laatste bede gewis nog tegenwoordig was: ô God, wees dit arme Volk genadig! Ja, daarbij gedachtig aan zijn andermaal verdrukte Volk van Nederland, rigtte Hij voor ons op nieuw den standaard van willem den I op; en onder dien standaard zullen wij zegevieren!
Wij hebben, Landgenooten! bij deze uitboezemingen en hartelijke wenschen voorts weinig te voegen. Tijden en omstandigheden uitgezonderd, zullen deze letteroefeningen meestal blijven, wat het Tijdschrift was, en zij in vroeger dagen ten naastenbij mede geweest zijn. Wij bevelen ons der gunste aan, die wij zoo lang hebben mogen genieten, en durven even gerust beloven, dat de weldadige invloed der straks geschetste verandering doorgaans merkbaar zal zijn in ons werk, als wij, om die zelfde reden, op meerdere en meerdere aanmoediging staat maken.
de uitgevers.


{==3==} {>>pagina-aanduiding<<}

Boekbeschouwing.

Nieuwe Verhandelingen van het Genootschap ter verdediging van den Christelijken Godsdienst tegen deszelfs hedendaagsche bestrijderen. Voor het jaar 1812. IIIde Deel. In den Haag, bij de Erve J. Thierry en C. Mensing en Zoon. 1813. In gr. 8vo. X en 272 Bl. f 2-4-:

Dit Deel bevat ééne Verhandeling, dienende ter aanwijzing, Dat al het goede, betrekkelijk eene Godsdienstleer, welke een genoegzaam onderrigt tot 's menschen geluk bevat, in de Stelsels der Wijsgeeren, zoo voor als na jezus tijd, te vinden, op eene meer volkomene wijze, en zonder de minste dwaling, door christus en de Apostelen geleerd is, door l. valk, Predikant te Hoogvliet, met den gouden eereprijs bekroond.
Het onderwerp dezer Verhandelinge is, hoewel op eene andere wijze, te meermalen meer of min opzettelijk behandeld. Men herinnere zich slechts de Prijsverhandelingen van het Stolpiaansche Legaat, Iste Deel, (1757) over de Zedekunde der Heidenen, waaronder voornamelijk die van wijlen den Heer van oosten de bruyn door bondigheid en onpartijdigheid uitmunt. Dit laatste, nogtans, is bij vele andere Schrijvers over deze stoffe het geval niet. Sommigen, onder de Duitschers vooral, hechten aan de oude Wijsgeeren een gelijk gewigt met de Christelijke Openbaring, en sommigen (schoon weinigen) vermeten zich die nog hooger te stellen. Aan den anderen kant heeft men gemeend, het Christendom grooten dienst te doen, wanneer men het licht der Natuur zoo flaauw en duister trachtte voor te stellen als immer mogelijk, en niet alleen de stelsels, maar ook de personen van Griekenland's en Rome's Wijzen uit een ongunstig oogpunt te beschouwen: -
{==4==} {>>pagina-aanduiding<<}
even alsof het goud iets verliezen kon, wanneer men de waarde en echte gehalte van het zilver erkende! Eenige Verhandelingen, ter beäntwoording der bovengenoemde prijsstoffe van het Stolpiaansche Legaat, dragen daarvan onmiskenbare sporen (*), en men kent de beöordeeling van
marmontel's Belisarius door wijlen Prof. hofstede. Juist zulk eene partijdigheid, echter, moest lieden van de eerstgenoemde soort in de hand werken, die nu met reden zeggen konden, dat men, de eene zijde der vergelijking verkeerdelijk voorstellende, onmogelijk tot voldoende resultaten kon komen. Met zeer veel oordeel hebben dus Bestuurderen van het loffelijke Haagsche Genootschap de vrage dus voorgesteld, dat men als van zelve gedrongen werd, bepaaldelijk het goede in de schriften der Wijsgeeren op te zoeken, en met het betere in de Evangeliën en Brieven der Apostelen te vergelijken; iets, 't welk voor de veelal ongerijmde beschuldigingen, waarmede men de nagedachtenis van eenigen der eerbiedwaardigste mannen uit de Heidensche oudheid poogde te bezwalken, geene ruimte liet, en het ware punt van geschil in dezen, of de Christelijke leer zelfs het voortreffelijkste (niet het berispelijke) der Grieksche en Romeinsche wijsheid te boven gaat, eigenlijk en bepaaldelijk vermag op te lossen.
Aan den Eerw. valk, den eenigen, die deze vraag, doch ook tot volkomen genoegen der beöordeelaren, beäntwoord heeft, is deze bedenking niet ontsnapt. ‘Er moet, zegt hij, worden aangetoond, dat jezus en de Apostelen, hetgeen de Heidensche Wijsgeeren goeds hadden, nog beter, volkomener, zoo wel als zuiver of zonder dwaling, geleerd hebben, opdat hieruit de voorkeur blijke,

{==5==} {>>pagina-aanduiding<<}
welke aan het Christendom toekomt.’ Na voorts, gelijk bij elke geregelde Verhandeling vereischt wordt, de vraag behoorlijk uiteengezet te hebben, (waarbij echter het woord, Wijsgeeren zoo voor als na Christus, niet behoorlijk opgehelderd wordt, alzoo de Schrijver alleen zegt, daarin van geene Christenen te zullen spreken, en niet, waarom hij met geen woord van zoroaster, confucius en de Indianen gewaagt) gaat de Heer valk over tot de wijze van behandeling. Hij zegt, volgens zijn bestek, noch eene methodieke verdeeling gelijk brücker, noch een stelsel van eigen maaksel gelijk pfanner, noch eene oppervlakkige bloemlezing gelijk olivet en la beaunielle te kunnen volgen, maar liever de hoofdpunten der leere van ware gelukzaligheid, volgens de eigene bekentenis van Lord herbert en eberhard, (mannen, althans niet partijdig voor de zaak des Christendoms) zoo volgens de leere der Wijsgeeren als van het Evangelie, te willen doorloopen. Deze punten zijn ten getale van vijf: 1) over God, 2) over de Voorzienigheid, 3) over Godsdienst en deugd, 4) over berouw en beterschap, 5) over toekomstig bestaan en vergelding. Tot 's menschen geluk behooren deze stukken althans zekerlijk; of zij eene volkomene gelukzaligheidsleere vervatten, doet hier niet ter zake.
De Schrijver laat daarop hier, nopens elke dezer hoofdzaken, treffende plaatsen uit de Oudheid volgen, wier keuze zijne belezenheid, kunde en smaak eere aandoet, en waarvan hij doorgaans eene vrij naauwkeurige vertaling in den tekst, en het oorspronkelijke (in zoo verre het Latijnsche Schrijvers betreft) aan den voet der bladzijden plaatst. De leer der Wijsgeeren van Gods bestaan en volmaaktheden wordt eerst op zichzelve met de leere van jezus over dat onderwerp vergeleken, en daarna over de zekerheid van Gods Eenheid, welke deze ons boven gene verschaft, gehandeld. In beide deze hoofdstukken ontmoetten wij schoone plaatsen, en wij gelooven gaarne, dat het bestek van den Schrijver hem verbood, er meer bij te brengen; maar

{==6==} {>>pagina-aanduiding<<}
toch hadden wij, bij de hier bijgebragte proeven van zuivere begrippen der Wijsgeeren, vooral omtrent Gods wijsheid en geestelijkheid, gaarne ook eenigen van zijne goedheid aangehaald gevonden, die van zoo veel praktischen invloed op ons geluk en zedelijkheid is. Het gezegde van juvenalis, hoewel een' Dichter, had men hier niet moeten voorbijgaan, daar het gewis uit eene of andere wijsgeerige Schole ontleend is: De mensch is der Godheid dierbaarder dan zichzelven. (Satir. X.v. 350.) Plato schrijft de schepping der wereld aan Gods goedheid toe, die alles zoo veel mogelijk naar zijne gelijkenis voortbrengen wilde (*). Men mag geene Godgeleerdheid toelaten, die Gods goedheid zou te kort doen, en Hem tot oorzaak van het kwade maken (†). Niet alleen in den Timaeus, maar ook in den Sophistes, erkent plato letterlijk de schepping der wereld door de Godheid (§), en elders hare waarachtigheid, die noch omgezet wordt, noch anderen misleidt (**). (Zie jac. I:13.) Omtrent
de vraag, of de betere Wijsgeeren Theïsten of Polytheïsten waren, kiest de Schrijver den middelweg, die ook ons als hunne ware bedoeling voorkomt, dat zij namelijk één' hoogeren, ongeschapenen en geheel volmaakten God en vele mindere Ondergoden stelden. Plato leert zulks in den Timaeus uitdrukkelijk, en op die wijze laat zich het Polytheïsmus van dezen grooten man in zijne Wetten zeer goed, en in een' meer of min gezonden zin verklaren. De laatste woorden van sokrates zouden wij liefst als eene ironische leenspreuk opvatten, alsof hij zeide: Thans eerst word ik van ongemak ontslagen; offer daarvoor den God der gezondheid een' haan! Na dit alles zal de verhevene en vlekkelooze leer des Verlossers en zijner Gezanten

{==7==} {>>pagina-aanduiding<<}
nog genoeg bij die der Grieken en Romeinen afsteken.
Over de Voorzienigheid en haren invloed zijn vooral uitnemende plaatsen uit de Ouden hier bijgebragt, en tevens zeer schrander en met de onzijdigste waarheidsliefde aangetoond, hoe zeer dezelve bij het Christelijk leerstuk der Voorzienigheid te kort schieten, vooral in het dadelijk gebruik, bovenal in het knellen van rampen.
Het derde gedeelte der Verhandelinge loopt over Godsdienst en deugd; over Godsdienst namelijk, in zoo verre die niet in uiterlijkheden, maar in de waarachtige gezindheid des harten bestaat, om God te dienen. Ook hier vinden wij eene reeks van welgekozene plaatsen uit de Ouden, die echter in de schaduw staan bij de nog zuiverder, nog stelliger leere der Heilige Schrift, om niet slechts al het mogelijke goede te doen, maar ook uit beginsel deugdzaam te zijn, en zelfs den schijn des kwaads te vermijden. Deze heiligheid, of afkeer van het kwade, is zulk eene kenschetsende eigenschap der Christelijke leere, dat zelfs eberhard, die (werkende) deugd voor het beginsel der Grieksche beschaving houdt, aan het Christendom de eere toekent, van die met heiligheid, een uit het Oosten herkomstig beginsel, verrijkt te hebben. Met regt merkt de Heer valk op, dat de Grieksche en Romeinsche Wijsgeeren menige ondeugd oogluikend gedoogden; en had hij hier kunnen bijvoegen, dat zelfs de besten, een sokrates, plato, xenophon, schoon van de grove Pederastie geheel afkeerig, dezelve echter niet zoo zeer als een zedelijken gruwel, dan als eene dwaasheid, eene onberadenheid, afkeurden, of slechts zijdelings door voorstelling eener verhevener liefde bestreden. (Zie xenoph. Memorab. L.I.C. 3. en plato in Sympos.) De overeenstemming dier hooge eischen van het Christendom met de wetten der menschelijke natuur, boven die der Stoïcijnen, (wier stelsel echter het volkomenste der Oudheid is) wordt verder aangetoond. Dat er echter (zie bladz. 98 in de noot) ‘niet alleen geen een der oude Wijsgeeren is, die een volledig zamenstel van Zedekun-
{==8==} {>>pagina-aanduiding<<}
de geleverd heeft, gelijk zelfs
aristoteles en cicero de eenigsten zijn, die stelselmatig geschreven hebben, maar ook, dat men uit allen bij elkander niet één volledig geheel zou kunnen opmaken,’ kunnen wij onmogelijk toestemmen. Leveren de Officia van cicero dan geen vrij goed zamenstel van dien aard op? En wat het tweede betreft, beroepen wij ons op lactantius, gewis geen partijdig regter ten voordeele der Heidensche Wijsgeeren, die zegt: Si extitisset aliquis, qui veritatem sparsam, per singulos per sectasque diffusam, colligeret in unum ac redigeret in corpus, is profecto non dissentiret a nobis, en dus de mogelijkheid van zulk een zamenstel niet in twijfel schijnt te trekken.
Na vervolgens de zedelijke grondbeginselen der Wijsgeeren te hebben aangestipt, waarinechter alleen die van plato en der Stoïcijnen vermeld, en die van aristoteles en epicurus voorbijgegaan worden, (schoon beiden, goed verklaard, wel eenig gewag verdienden) en met reden aan het Christelijk grondbeginsel, gehoorzaam God, bemin Hem, en, om zijnentwil, uwen naasten, als algemeen geldig en bruikbaar, de voorkeur gegeven te hebben, gaat de Schrijver tot de vergelijking van sommige bijzondere pligten over. Over de leere des gebeds wordt te regt de locus classicus uit plato's tweeden Alcibiades niet vergeten; doch hadden wij wel gewenscht, tot stichting, zelfs voor Christenen, het schoone gebed van den dáár aangehaalden Dichter te lezen: ô Koning Jupiter! geef ons het goede, het zij wij u daarom bidden of niet, en weer van ons het kwade, al mogten wij zulks van u bidden! Voorts wordt de trotschheid der Stoïcijnen, die God om geene deugd wilden bidden, met zeer veel grond berispt, en aangewezen, dat de oude Wijsgeeren geene verhooring des gebeds beloven konden. Vervolgens gaat men over tot de dankbaarheid omtrent God, tot de heiligheid van den eed, en daarna tot de pligten omtrent onszelven, achting voor ons wezen, zelfstrijd, vooral tegen hebzucht, wellust, overdrevene liefde

{==9==} {>>pagina-aanduiding<<}
tot, maar ook afkeer van het leven, (zeer goed worden hier kortelijk de hoofddenkbeelden der Ouden omtrent den zelfmoord aangestipt) en daarin telkens het voortreffelijkste der Ouden tegenover het nog voortreffelijkere der Christelijke leere geplaatst. Het beviel ons bovenal, dat de kundige Schrijver heeft aangetoond, dat het Christendom de onzuivere bronnen van den zelfmoord tracht op te droogen; iets, 't welk zoo waar is, dat dit misdrijf, schoon niet letterlijk verboden, schaars door menschen gepleegd wordt, die innig van de waarheid des Christendoms overtuigd zijn, en slechts met de ongodsdienstigheid zich zoo algemeen over Europa verspreid heeft, terwijl men in vroegere tijden zelfs de lijken der zelfmoordenaars met overdrevenen afschuw behandelde.
De pligten omtrent den naasten, en vooreerst de algemeene menschenliefde, worden daarna in aanmerking genomen. Het in 't oog loopend onderscheid tusschen de leere der Wijsgeeren en van onzen Zaligmaker op dat stuk wordt hier in het licht gesteld. Cicero en de latere Stoïcijnen hebben wel veel goeds daaromtrent; doch hoe verschilt het nog van de zalving, (om dit godgeleerde kunstwoord te gebruiken) waarmede de liefderijke Insteller van onzen Godsdienst en zijne leerlingen de hoogste welwillendheid omtrent alle menschen en de vurigste onderlinge liefde der Christenen hebben voorgeschreven! Seneca's heerlijke voorschriften op dit stuk verliezen veel van hunne kracht, wanneer men bedenkt, dat hij het medelijden voor eene zwakheid erkent. Om toch uit louter pligtbesef, zonder diep gevoel voor den hulpbehoevenden, zóó te handelen als de Wijsgeeren voorschrijven, - of het doenlijk zij, weten wij niet. Van het bedoelde onderscheid wordt ook nog iets gezegd, waar de Schrijver nu verder over gramschap en de verwante ondeugden handelt, en het onderscheid tusschen de wijsgeerige verachting van beleedigingen en de Christelijke verzoenlijkheid jegens vijanden aantoont. Eene juiste aanmerking kunnen wij niet voorbij hier over te nemen, waar de Schrijver van de

{==10==} {>>pagina-aanduiding<<}
reeds dikwerf beantwoorde tegenwerping, dat het Christendom de vriendschap niet aanbeveelt, gewaagt: ‘Ik geef hier in bedenking, of zij, die zulke lessen geven en opvolgen, als wij zoo even uit jezus en der Apostelen mond van het behartigen van anderer welzijn gehoord hebben, dan of zij, die doen gelijk de Stoïcijnen leerden, betere vrienden worden en blijven zullen.’
Het vierde der behandelde stukken, over berouw en beterschap, levert bij de Ouden op verre na zulk een' rijken oogst niet op als het vorige. De bedorvenheid van het Menschdom, nogtans, erkenden de Ouden gereedelijk. Eene hoofdplaats uit plato, daartoe betrekkelijk, hebben wij hier niet gevonden; waar de Wijsgeer, na een zwart tafereel van het bederf, althans zijner Landgenooten, te hebben opgehangen, de vruchteloosheid van de pogingen der Wijsgeeren erkent, om deze algemeene bedorvenheid te heelen (*). Ook is plato het stelligst in het geloof aan bepaalde toekomende straffen, door de anderen veelal verworpen. - Nog schraler zijn zij ten aanzien van de leer der verbetering en vergeving van zonden. Hier moet de meerdere volkomenheid van het Christelijk stelsel ook den meest bevooroordeelden in de oogen schitteren. Nogtans zijn ook de hulpmiddelen, door de Ouden tot bekeering aangewezen, met veel onzijdigheid opgenoemd. Treffend, onder andere, is het gezegde: De kennis der overtreding is het begin van ons heil. Wie zou dit, volgens de gewone voorstelling, aan epicurus toeschrijven? En echter haalt seneca het van hem aan. Zelfkennis, zelfonderzoek, en gedachte aan Gods Alwetendheid, komen hier in 't bijzonder voor, die de Christelijke leer met nog veel meer kracht aangedrongen heeft, en die bovendien met belofte van verhooring des gebeds, van ondersteuning door den H. Geest, en door het volmaakte voorbeeld des Zaligmakers versterkt worden. Onder de drangredenen tot deugd stelden de oude Wijzen het be-
{==11==} {>>pagina-aanduiding<<}
sef van de schoonheid der deugd bovenaan, 't welk, hoe edel ook, door de ondervinding blijkt ongenoegzaam te zijn, wanneer het geheel op zichzelve staat. Ook hier heeft het Christendom, door den edelen aard der toegezegde
belooning, die in opklimmende volmaking bestaat, eene besliste meerderheid.
Dit laatste werd bij de Ouden zeer spaarzaam en twijfelachtig geleerd, gelijk in het vijfde gedeelte nader betoogd wordt. In het onderzoek naar de meer of min zuivere begrippen op dit stuk, is de Heer valk zeer onpartijdig; eene loffelijke eigenschap vooral hier, waar men veeltijds, om het Christendom, zoo men waande, te bevoordeelen, de denkbeelden der Heidenen geheelenal in het duister plaatste. Onze Schrijver erkent, dat de leere der toekomst bij de Volken algemeen was aangenomen, en dat de Wijsgeeren daaruit zelfs een bewijs voor haar ontleenden. Van sokrates, plato, cicero en plutarchus bewijst hij, volgens aanhalingen uit hunne werken, dat zij de Onsterfelijkheid erkenden, althans zeker voor waarschijnlijkst hielden. Eene treurige vlaag des Romeinschen Redenaars, in welke hij zich eene dubbelzinnige uitdrukking liet ontvallen, kan hiertegen niet in aanmerking komen, daar wij immers ook wel zeggen: als ik dood ben, zal ik er geen gevoel meer van hebben (*). Eene andere plaats in de Tusculanae Quaestiones (L.I.C. 49) bewijst meer twijfeling, dan ongeloof aan die leere. Eene enkele plaats van plutarchus kan men tegen verscheidene stellige betuigingen van zijn geloof niet overstellen. Seneca, daarentegen, weifelt geheelenal; nu schijnt hij overtuigd, dan noemt hij de toekomst een' schoonen droom. Hoe veel stelliger en duidelijker, hoe geheel zonder eenige twijfeling is daarentegen het onderwijs van jezus en zijne Apostelen nopens deze troostrijke leer, vooral ook doordien zij met een Goddelijk gezag bekrachtigde, hetgeen de Ouden op zeer onzekere gronden beweerden, en de droomen der zielsverhui-
{==12==} {>>pagina-aanduiding<<}
zing, die in het grootste deel der oude wereld, van China
tot Italië, door Volk en Wijzen geloofd werden, geheelenal verbande. (Merkwaardig is het, dat deze leer bij de Wijsgeeren na christus tijden veel zeldzamer voorkomt, en doorgaans met veel zuiverder begrippen verwisseld wordt.) Ook belooningen en straffen geloofden de besten der oude Wijsgeeren. Menige voortreffelijke plaats wordt hier ten bewijze aangevoerd. Wij zijn het echter met den Schrijver niet eens, wanneer hij zegt: ‘Plato spreekt dikwijls van toekomstige straffen, maar meermalen spreekt hij weder verachtelijk van het geloof aan dezelve.’ De ten bewijze hierop aangehaalde plaats toch laakt volstrekt niet het geloof aan straffen der boozen, maar wel het tegendeel, de eenvormige treurigheid van den Hades, zelfs ten aanzien der edelste mannen en helden, gelijk uit de daarop volgende verzen van homerus blijkt. Omtrent de straffen der toekomende Eeuwe spreekt plato stellig, zoo wel in den Phedon, als in den Gorgias, (waar hij een' drievoudigen staat erkent; belooning voor deugdzamen, eindige straffen ter verbetering, en volstrekt eeuwige voor onverbeterlijken ten voorbeelde voor anderen) en niet minder bepaald in zijne Republiek en Wetten. Latere Wijsgeeren spraken, gelijk de Schrijver met reden beweert, daaromtrent veel twijfelachtiger, of ontzeiden dier leere liever allen geloof, terwijl zij echter het geluk der deugdzamen na dit leven zonder bedenking aannamen. Dit alles, echter, wordt door het Christendom veel consequenter niet alleen geleerd, maar ook vermeerderd met de leere van de opstanding der ligchamen en van een toekomend oordeel; terwijl de onzuivere wanbegrippen der Wijsgeeren hier wegvallen, en de eeuwige zaligheid, volgens het Christendom, voor de behoeften van een zedelijk wezen allergeschiktst is. Plato, wien
men, waar van dit leerstuk gesproken wordt, onder de Grieken altijd de eerste plaats moet geven, erkent met vuur den gewigtigen invloed dezer leere op deugd en ondeugd, dien anderen, met name cicero, genoegzaam ter zijde stellen

{==13==} {>>pagina-aanduiding<<}
Hiermede vergelijke men nu de bijna ontelbare vermaningen tot geloof, bekeering, deugd, lijdzaamheid, en moed in 't sterven, uit aanmerking van 's menschen hooge bestemming, in de gewijde bladeren te vinden.
Ten slotte toont de Eerw. Schrijver, dat de voortreffelijkheid der Christelijke leere nog veel ruimer zou gebleken zijn, wanneer men, of het Volksgeloof, of de vele gebreken in de wijsgeerige Stelsels, opzettelijk had willen doen zien; waaruit dan met regt de verkeerdheid blijkt dier laauwheid of onverschilligheid, welke alle godsdienstige Stelsels voor even goed verklaart. En hiermede eindigt deze schoone, welgeschrevene Verhandeling, die in den Schrijver eene niet zeer gewone mate van kennis, ook aan de ongewijde Oudheid, en van bezadigde, gematigde oordeelkunde vooronderstelt. Zulke Verhandelingen strekken, zoo het Genootschap, als den Schrijver, tot eere.




Tweede zestal Leerredenen; door J.H. van der Palm. Te Leyden, bij D. du Mortier en Zoon. 1812. In gr. 8vo. f 1-12-:

Openlijke beöordeelingen kunnen in tweederlei opzigt belangrijk zijn: of als het gevoelen van eenen enkelen bevoegden en geäccrediteerden regter of regtbank; en in dit geval heeft men ze hoe eerder hoe liever, sommigen zelfs liefst vóór het werk zelve; - of als de slotsom van het algemeene oordeel; en dan zouden zij eerder te vroeg, dan te laat kunnen komen, maar ook, althans voor den Schrijver, welligt de meeste waarde hebben. Bij werken als dit, echter, kan het eene zoo wel als het andere overtollig schijnen, omdat over dezelve slechts ééne stem is. Zij worden minder beoordeeld, dan genoten. Men ontvangt ze als een' Vriend, die ons op gezette tijden bezoekt en wiens onderhoud, naar bijzondere stemming of gelegenheid, wel kan verschillen, maar die toch altijd even welkom is.

{==14==} {>>pagina-aanduiding<<}

De onderscheidene deelen van zoodanige werken onderling te vergelijken, zou dus niet eenmaal te pas komen. Intusschen, men doet het bijna onwillekeurig; even als wij over alles, wat wij lezen of hooren, bijkans zonder het te willen, een oordeel vellen. Zoo is er b.v., die dit tweede zestal boven alle de vorige bundels stellen. Trouwens, het zou voor den grootsten Redenaar, althans den Christelijken, geene schande, maar veeleer de grootste eer zijn, zoo zijne werken gedurig volmaakter wierden, omdat zij het zekerste bewijs zouden opleveren van zijne eigene volmaking.
‘Bij het eindigen van elke Leerrede,’ zoo schreef ons een Vriend, ‘kon ik mij niet onthouden te betuigen: ja! dit is de ware preektrant, - of liever uit te roepen: hoe Goddelijk, hoe troostrijk is het Evangelie! Wanneer Leerredenen den Lezer reeds in deze biddende stemming kunnen brengen, wat moeten zij dan niet bij het hooren doen, waar de vergadering, de spreker, het gezang, het gebed, kortom alles bijdraagt, om deze heilige roering te bevorderen en te versterken? - 't Is alsof het licht uit den Bijbel, of liever uit de behandelde stoffen, van zelve oprijst, alsof zij leven ontvangen.
Alle deze opstellen hadden deze eigenaardige uitwerking op mijn gemoed, hoewel het eene meer, het andere minder, en ik moet betuigen, dat het laatste, over de Christelijke onbezorgdheid, mij het levendigst trof. Diep was ik, na de lezing, geroerd; ik zeide bij mijzelven: Ja, dat is waarheid, eeuwige waarheid! begon met den Redenaar in den geest te bidden, en het Opperwezen te danken voor de stichting, die ik had mogen genieten, mijzelven heiliglijk voornemende, om in geen ding bezorgd te zijn, maar voortaan den raad van Paulus te volgen. En deze opgewektheid was geene opwelling of verhitting van het gevoel, maar op rede en overtuiging gegrond, en voor mij derhalve een zekere toets van de hooge waarde der preek.
Over 't geheel komt mij deze bundel niet minder

{==15==} {>>pagina-aanduiding<<}
schoon, ja nog schooner voor, dan de vorigen, nog meer naderende aan het ideaal van Christelijke Leerredenen. Zij hebben, dunkt mij, meer, dan de vorigen, van dat stille en eenvoudige, dat preken moeten hebben; men bemerkt zoo nergens den toeleg om te willen schitteren of behagen, of door eenige kunstgrepen, die voor ieder' anderen, dan den Leeraar des Christendoms, geoorloofd mogen zijn, in te nemen. Men zou den Schrijver onregt doen, wanneer men wilde beweren, dat dit te voren zijne bedoeling geweest ware; en echter houde ik mij verzekerd, dat van der palm zelf zal toestemmen, dat men, bij gedurige vordering in Christelijke gezindheden, steeds meer voor soortgelijke verzoekingen beveiligd wordt, alsmede om de Goddelijke waarheid te wringen naar eenig opgevat of heerschend stelsel van een Genootschap, zelfs datgene, waarvan hij een waardig lid uitmaakt. Ten bewijze hiervan strekt de tweede Leerrede (over Joan. VI:44.) Hoe geheel vrij, en daarom hoe waar en overtuigend voor elk Christelijk gevoel! Niets, inderdaad, is moeijelijker, dan de menschelijke vrijheid met den hoogeren invloed van Gods geest overeen te brengen, zoo dat men geen van beiden te kort doe, noch zich aan eene of andere zijde in tegenstrijdigheid wikkele; en nogtans hoe voorzigtig zijn hier beide klippen vermijd! In plaats van elkander onderling te stooten en in den weg te staan, vloeijen hier beide deze grondwaarheden van den Godsdienst in één punt, 's menschen zedelijke volmaking, zamen. Men gevoelt bij het lezen zoo duidelijk: Ja, ik heb de Goddelijke genade en medewerking noodig, om rein van hart en den kinderen gelijk te worden.
Uitmuntend vind ik ook in de eerste (over Openb. XIV:13.) de waarheid en den troost der zalige onsterfelijkheid betoogd en aangedrongen, en inzonderheid behaagde en trof mij, zoo om hare nieuwheid - althans voor mij - als duidelijke uiteenzetting, de verklaring van vs. 4, 5 en 6 des behandelden hoofdstuks. Daar noch de zin der woorden, noch de zamenhang verhinderen, om dezelve van jonge kinderen te verstaan, bevatten zij de heerlijkste opbeuring

{==16==} {>>pagina-aanduiding<<}
voor geprangde ouderharten, het verlies hunner dierbare panden beweenende.
Onder alle deze buitengewone schoonheden,’ aldus gaat onze Vriend voort, ‘heb ik toch ook niet kunnen nalaten eene en andere aanmerking te maken. De eerste, en wel de voornaamste, betreft de derde Leerrede, over Paulus, Agrippa en Festus, welke Gij, dezen enkelen trek uitgezonderd, met mij meesterlijk vinden zult. Ik bedoel, gelijk Gij reeds denken kunt, de woorden van Agrippa: Gij beweegt mij, bijna, een Christen te worden. Waarlijk, om dezelve, gelijk van der palm wil, op zijn best als uiterlijke klanken, ja zelfs als een bitter en spottend gezegde op te vatten, verbiedt mij het geheele verband, de achtbaarheid der vergaderinge, en vooral het antwoord van Paulus; welk alles, behoudens de vernuftige wending des Hoogleeraars, mij geene ironie schijnt toe te laten. Ik wil gaarne toestemmen, dat Christen in die tijden een spotnaam voor de meestal verachte sekte der belijders van Jezus geweest zij; maar kon men dan van Agrippa verwachten, dat hij, ook in den heiligsten ernst, een' anderen naam zou bezigen, dan dien men aan het Hof gewoon was van hen te gebruiken, b.v. dien van broeder, of vriend, of discipel, of geloovige? Het komt mij zoo eigenaardig voor, dat een wellustig hoveling, gelijk Agrippa, door 's Apostels vrijmoedigheid, gezond verstand, de edelheid van zijn voorkomen, en vooral door zijn eigen knagend geweten getroffen, zich hier eene oogenblikkelijke opwelling van zijn gemoed onwillekeurig laat ontvallen. Vooral komt mij dan het antwoord des Apostels veel klemmender en gepaster voor. Zou Paulus, zulk een scherpziende menschenkenner, en die zelf, waar het pas gaf, zich van de ironie in eenen heiligen zin zoo uitstekend wist te bedienen, hem, die hier nog durfde spotten, waar alles tot ernst en waarheid riep, niet door een diepen blik in zijn
hart hebben beschaamd? Vooronderstellen wij, daarentegen, dat menschenvrees en te groote verkleefdheid aan de begeerlijkheden en grootschheid des levens Agrippa weêrhielden, om de in-
{==17==} {>>pagina-aanduiding<<}
spraak van zijn geweten op dat tijdstip te volgen, dan verdiende hij juist het medelijden van den Apostel, en niets kon gepaster zijn, dan het antwoord, dat hij hem geeft. Had, daarenboven, Agrippa hem zoo honend behandeld, hij zou niet zoo gereedelijk hebben betuigd, als voor hem ingenomen: Deze mensch konworden losgelaten, indien hij zich niet op den Keizer had beroepen.
Nog eene vraag betrekkelijk de vierde Leerrede, (de ontmoeting van Jezus met Zacheus.) Zou aldaar de vooronderstelling, dat Zacheus door de prediking van Joannes den Dooper tot andere gevoelens ware gekomen, niet wat al te sterk gedrukt, te zeer als eene bewezene waarheid aangenomen worden, zoo zelfs dat er de toepassing gedeeltelijk op gebouwd is? “Toen de prediking van Joannes, den boetgezant,” heet het bl. 158, “indruk op hem gemaakt en de begeerte naar Jezus in hem opgewekt had; toen werd hij naauwgezet, eerlijk” enz. Waren er dan buitendien geene gelegenheden genoeg, dat Zacheus tot inkeer en bekeering kon komen? En is het wel te denken, dat Jezus zelf toenmaals, tegen het einde zijns levens, te Jericho nog onbekend zal zijn geweest, zoo hij er al niet in persoon moge zijn verschenen, waarvan wij zeker geen uitdrukkelijk berigt vinden? - Intusschen wil ik, dat weet Gij, mijn Vriend! door deze kleine bedenkingen geenszins mijnen dankbaar toegezwaaiden lof verkleinen. Nogtans kan ik voor mij den wensch niet onderdrukken, dat de Heer van der palm goedvinden moge, ons nog verder met zijne schoone en leerzame tafereelen uit het Oude Verbond te vergasten en op te bouwen.’
Zie daar eene recensie in eene recensie! Niemand onzer Lezers, des houden wij ons verzekerd, zal hetwons verwijten. Niemand althans zal hier den waren geest miskennen, waarmede men over werken van dien aard moet oordeelen. Wij zelven willen gaarne bekennen, dat onze Vriend bijna alles uit ons hart heeft geschreven. Ook ons had hetzelfde, wat hem bijzonder smaakte, bovenal getroffen; ook wij hadden bij onszelven juist dezelfde aanmer-
{==18==} {>>pagina-aanduiding<<}
kingen gemaakt, en durven ze met te meer vrijmoedigheids in het midden brengen, daar ook het gevoelen van anderen, zoo ver het ons ter ooren gekomen is, ons in het een en ander bevestigde. Zoo zij dan het oordeel van onzen Vriend onze recenste, en deze, indien men het wil aannemen, de tolk van het algemeen gevoelen! Dit toch zal ook op den duur altoos daarop neêrkomen, dat alles alleen in zijne soort goed kan zijn, en dat de beste Leerredenen niet zoo zeer de welsprekendste redevoeringen of grondigste verhandelingen, maar diegene zijn, die het leerende met het vermanende zoodanig vereenigen, dat alles tot stichting en verbetering zamenwerke, en daartoe als ineenvloeije; waar, gelijk onze Vriend zegt, het licht uit de behandelde stoffe als van zelve oprijst, en zoo eene levende kracht Gods tot zaligheid wordt. De ware kunst is hier voorzeker die, welke alles uit den Bijbel en uit ons eigen hart ontwikkelt, en den toehoorder, mogen wij zoo zeggen, zelf aan het preken brengt. Deze schijnt ons ook hoe langer zoo meer het eigenaardig talent van den Hoogleeraar van der palm te zijn, gelijk een natuurlijke tact ze hem ook al aanstonds, als de ware preekmethode, deed vinden en voorstellen.
Schooner voorbeelden van deze heilige kunst, dan de beide hier genoemde en geroemde, t.w. de tweede en zesde, zijn ons ook waarlijk zelden voorgekomen. Bij de laatste vooral weet men niet, of de Leeraar, of de Apostel, of wij zelven spreken. Zonder hierdoor aan de eigenaardige voortreffelijkheid der anderen, met name der vijfde, over Hand. II:23, Jezus lijden een spiegel van Gods Voorzienigheid, deze heerlijke, grootsche Theodicee, iets te willen onttrekken, willen wij dan ook met deze betuiging besluiten; te meer, daar eene breedere opgave van den inhoud, of eenig uittreksel, thans weinig meer zou te pas komen, en wij ons bij voorraad reeds met den Lezer op het onthaal verheugen, 't welk ons een volgend bezoek van dezen geachten Vriend belooft.





{==19==} {>>pagina-aanduiding<<}

Handboek der algemeene Vee-Artsenijkunde; of Onderrigt, hoe de Landman zijne Paarden, zijn Rundvee, zijne Schapen, Zwijnen, Geiten en Honden aankweeken, oppassen en voederen, alsmede derzelver Ziekten onderkennen en genezen kan; benevens een Aanhangsel Door Joh. Nic. Rohlwes, Koninklijk-Pruissische Vee-Arts, enz. Naar den derden druk uit het Hoogduitsch, door A. Numan, op het Hoogezand. Te Groningen, bij R.J. Schierbeek. 1812. In 8vo. Behalve de Voorredenen, 416 Bl. f 2-:-:

Wie, die op den toestand van den Nederlandschen Landbouw eenige aandacht heeft geslagen, is onkundig, dat de Vee-artsenijkunde in ons Vaderland nog weinig beöefend wordt, en dat de Landman den weldadigen invloed dezer wetenschap nog schaars ondervindt? Voor zijn zieke vee kan hij zelden eenige andere raadgeving ontvangen dan van zoogenoemde Vee-doctors, die zichzelven hiertoe hebben opgeworpen; alle gronden van deze wetenschap ontberen; uit eenige weinige ondervinding, die zij hebben opgedaan, zich vermeten alle ziekten van het onderscheiden vee te kunnen beöordeelen, en veelal een recepte-boekje, hun door hunne voorouders overgeleverd, slechts nagaan, om daaruit iets ter gewaande genezing op te geven! - De Paarden treffen hieromtrent doorgaans nog een gunstiger lot dan het overige vee. Deze dieren, vooral die tot vermaak gehouden worden, van de grootste waarde zijnde, heeft men reeds lang ook hier te lande derzelver ziekten gadegeslagen, en zijn hiertoe onderscheidene Hulpboekjes, die hunne waarde hebben, in het licht gekomen; maar ten aanzien van het Rundvee, dat den belangrijksten tak van Neêrlands Landbouw uitmaakt, even als van de overige dieren, zijn in onze taal bijna geene werkjes voorhanden, die men bij hunne ziekten met vrucht kan raadplegen: althans ontbreekt

{==20==} {>>pagina-aanduiding<<}
ons geheel, 't zij oorspronkelijk, 't zij uit eenige andere taal overgezet, een goed en eenvoudig Handboek, dat den Landman den aard der ziekten van het onderscheiden vee doet kennen, en voldoende middelen ter genezing aan de hand geeft.
Terstond moest dus onder eene bijzondere opmerking vallen de uitgave van het Handboek, dat wij thans aankondigen, en 't geen door zijnen breeden titel dadelijk de behandeling van den geheelen omvang dezer wetenschap doet verwachten. De wezenlijke behoefte van zulk een Handboek kan reeds worden opgemaakt uit den grooten aftrek van dit werk, 't geen, eerst uitgekomen zijnde te Weener bij j. thiel in den verleden jare, thans het eigendom is geworden van den Groningschen Boekhandelaar r.j. schierbeek, welke, zoo als ons berigt is, op een tweeden druk bedacht moet zijn.
Het werk beveelt zich reeds terstond aan, als zijnde eene Prijsverhandeling, door het Marksch oekonomisch Gezelschap te Potsdam bekroond, en waarvan reeds de derde Hoogduitsche druk het licht ziet. Men zal zich in zijne verwachting niet bedrogen vinden, daar het over het geheel alle de vereischten bezit, welke in zulk een Handboek verlangd worden. De Landman zal het gemis van een kundigen Vee-arts daarin grootelijks vergoed vinden, en zijn vee eene hulpe kunnen bieden, welke hij te vergeefs bij den onkundigen Vee-doctor zocht. Dit werk prijst zich zoo zeer aan door klaarheid en beknoptheid tevens, dat het moeijelijk zoude zijn, om zoo vele nuttige zaken in een kleiner bestek te bevatten, zonder minder verstaanbaar te worden voor de klasse van menschen, voor welke het inzonderheid geschreven is.
De teekenen der ziekten, waarop het ter behoorlijke bepaling van eene ziekte zoo zeer aankomt, zijn wel onderscheiden en uiteengezet; zoodat elk, die slechts een weinig verstand en oplettendheid gebruikt, daaruit de ziekte gemakkelijk zal kennen, 't geen bij de dieren, wegens het veel minder zamengestelde van hunne ziekten, dan van die

{==21==} {>>pagina-aanduiding<<}
der menschen, niet zeer moeijelijk is. ‘De raadgevingen en geneesmiddelen, (zegt de Vertaler in zijne Voorrede met regt) welke in dit werk worden aangeprezen, zijn weinig omslagtig en schier alle zeer goedkoop, zoo dat alles met gemak en zonder groote onkosten kan in het werk gesteld worden.’ Sommige geneesmiddelen kunnen misschien nog vereenvoudigd worden. Zoo, bij voorbeeld, kon in het recept op bl. 37 van mastik en wierook een van beiden gemist worden, dewijl de dubbele dosis van één dezer middelen voldoende is. Dit is ook het geval van de daarbij opgegevene laurier- en terpentijnolie. - In het recept, bl. 40, tegen het boeglam der Paarden, zullen de lijn-olie 4 lood, terpentijn-olie en spijk-olie van ieder 3 lood, genoegzaam zijn. Indien echter door het laatst bij het recept aangeprezen ingrediënt, namelijk de vitriool-olie, 2 drachmen, (zie de lijst van drukfeilen) gelijk gemeenlijk, het geconcentreerd zwavelzuur verstaan wordt, en dit tot 2 drachmen bij de drie genoemde ingrediënten gevoegd wordt, zoo zal 't het geneesmiddel niet aan kracht ontbreken.
De Schrijver treedt in eene volledige behandeling der Vee-artsenijkunde, door niet allen den ziekelijken, maar ook den gezonden staat van het vee in opmerking te nemen, en aan te wijzen, hoedanig Paarden, Runderen, Schapen, Zwijnen, Geiten en Honden behooren aangefokt, opgekweekt, verzorgden gevoederd te worden. De Schrijver toont dit aan in zoo vele bijzonderheden, als de aard van zijn bestek en plan toeliet. Het lijdt geene tegenspraak, dat die opkweeking en verzorging van het vee, welke regtstreeks tot den Land- en Veebouw behoort, niet in alle gewesten dezelfde kan zijn, en dat het verschil van luchtstreek, gronden, voedsel, en de onderscheidene huishouding der landlieden en wijze van landbouw, hierop een aanmerkelijken invloed hebben. Men vindt dus in dit gedeelte des werks eenige bedenkingen en raadgevingen, die van bijzondere toepassing zijn op Duitschland, doch minder voor den Nederlandschen Landbouwer geschikt zijn.

{==22==} {>>pagina-aanduiding<<}
Het Rundvee, dat in de meeste streken van Duitschland gevonden wordt, kan in kracht, sterkte en opbrengst niet vergeleken worden bij hetgeen de vruchtbare gedeelten van ons Vaderland opleveren; hetwelk vooral is toe te schrijven aan de overvloedige en voortreffelijke graslanden, welke in het midden van Duitschland zeer schaars zijn. Alzoo wil de Schrijver den Stier en de Koe niet tot de voortteling hebben toegelaten vóór het derde jaar, en maakt hier geene uitzondering op. Dit is een heilzame raad voor een zwak ras, en 't geen van een mageren grond het schrale voeder bekomt; maar in ons Vaderland heeft de ondervinding geleerd, dat het Rundvee met het tweede jaar volkomen tot de voortteling geschikt is, en er dus geen derde jaar behoeft verloren te gaan, waarin de Landbouwer geen het minste voordeel van zijn vee zou trekken. Geen Nederlandsche Landman, vooral in de voorname vee-streken, zal ook zijne toestemming hechten aan het beweerde van den Schrijver, dat men zich aan geen tijd behoeft te bepalen van de Koe te doen kalven, omdat men dan dikmaals genoodzaakt zou zijn, Kalveren van slechte Koeijen aan te fokken. Deze tijd is integendeel voor het Kalf van groot belang, opdat het, drie of vier maanden oud zijnde, goed groen voeder zou vinden: het mogelijk verkrijgen van slechte Kalven kan hiertegen ruim opwegen; doch waar men ruim gras ontbeert, en voornamelijk ander voeder op den stal moet geven, gelijk in Duitschland, is de tijd van kalven meer onverschillig.
Over het geheel zullen de schrale streken van het Vaderland meer toepasselijke aanmerkingen vinden, dan de vruchtbare oorden. Het ware te wenschen, dat de Vertaler door eenige bijgevoegde aanmerkingen hierin had voorzien: maar hij zal dit mogelijk minder noodig gekeurd hebben, omdat onze Natie hierin minder voorlichting behoefde, dan in de behandeling der ziekten, nadat in de Verhandelingen van de Maatschappij van Landbouw, D. XV, St. 2, en vooral in het Leerboek over den Landbouw door h. ponse, 2de Stukje, uitgegeven op last van het

{==23==} {>>pagina-aanduiding<<}
Hollandsch Gouvernement, hieromtrent de beste raadgevingen voorkomen.
Ondanks onze bijgebragte aanmerkingen, kunnen wij in het algemeen onzen Landman des Schrijvers opgave van de behandeling van het gezonde vee zeer aanprijzen: ook omtrent de voedering zal hij misbruiken zien aangewezen, waarvoor hij den Schrijver mag dank weten. Aldus zegt hij naar waarheid: ‘Niets is nadeeliger voor het vee, dan dat het hooi op schollen of rikken boven den koestal ligt; want deels trekt de uitwaseming des mests in hetzelve, deels ook de uitwaseming van het vee, en hierdoor kunnen gevaarlijke en onherstelbare ziekten te weeg gebragt worden.’
Het is van belang, ook iets wegens de Vertaling bij te brengen. Wij zijn onderrigt, dat de Vertaler, de Heer numan. een Medicinae Doctor is, en wij hadden gewenscht, dat dezelve zijne waardigheid op den titel had uitgedrukt, daar zulks terstond gezag aan zijne vertaling zou hebben bijgezet, welke aan geene betere handen dan van een Geneeskundigen was toe te betrouwen, en waarvoor de Heer numan getoond heeft zeer berekend te zijn. Wij hebben geene gelegenheid gehad, om deze vertaling met het oorspronkelijke te vergelijken; doch taal en stijl zijn zuiver en eenvoudig, en men ontdekt bijkans geene sporen, dat het werk uit het Hoogduitsch vertolkt is. De geneesmiddelen zijn mede in het Nederlandsch opgegeven; doch daar deze namen, vooral van geneesmiddelen uit het Plantenrijk, niet in alle gewesten van ons Vaderland dezelfde zijn, en vele lieden in het onzekere laten, welk geneesmiddel bedoeld zij, zoo ware het te wenschen, dat de Latijnsche benamingen uit de Pharmacopoea Batava door den Vertaler hierbij gevoegd waren, wanneer de Landman bij het aanschaffen der geneesmiddelen niet verlegen zou behoeven te zijn, of men hem het voorgeschrevene middel had gegeven. Zoo wordt, bij voorbeeld, door luiszaad niet overal in ons Vaderland Staphisagria, noch door reinevaren, Tanacetum vulgare verstaan; zoodat er verkeerde middelen zouden kunnen aangewend worden.

{==24==} {>>pagina-aanduiding<<}

Het was bezwaarlijk, de juiste benamingen der ziekter in het Nederlandsch over te brengen, daar onze benamingen hieromtrent nog dikwijls onzeker zijn. De Vertaler is over het geheel hierin mede niet ongelukkig geslaagd. Sommige ziekten zijn echter onder eenen anderen naam, dan welke hier voorkomt, meer algemeen bekend. Het roode water van Runderen en Schapen, alhier onder dezen naam opgegeven, heet algemeen in ons Vaderland het bloedpissen; en wie spreekt niet van het ongans, de leverziekte der Schapen? welk woord hier echter nergens gevonden, maar zeer kortelijk iets gemeld wordt van de egelwormen, die zich in hunne ingewanden en in de lever verbreiden.
De Vertaler heeft op enkele plaatsen breede noten gegeven, inzonderheid bl. 204-206 wegens de behandeling der Koeijen, bij het achterblijven der nageboorte en de ongesteldheid der baarmoeder in zoodanig geval, en bl. 278-280 en 392 wegens de middelen tegen den dollenhondsbeet; en deze aanmerkingen van Doctor numan, indien de geheele wijze van vertaling ons hiervoor niet reeds waarborgde, toonen zijne geschiktheid, om de bedenkingen van den Duitschen Schrijver op onderscheidene plaatsen meer op ons Vaderland toe te passen. Alzoo zouden wij ter plaatse, waar de Schrijver handelt over de kwaadaardige longeziekte of het longevuur der Runderen, en er bijvoegt, dat hier niet gehandeld wordt over de zoogenaamde Veepest, omdat nog geen middel tot genezing van dezelve bekend is, althans gewenscht hebben, dat de Vertaler eenige melding had gemaakt van de belangrijke inenting tegen de Runderpest, welke, inzonderheid door de onvermoeide pogingen van den nog levenden Grijsaard g. reinders, zulk een grooten opgang in Nederland heeft gemaakt (*); terwijl de maatregelen van ons Gouvernement, om door het dooden van het besmette vee, onder behoorlijke schavergoeding, den voortgang des kwaads

{==25==} {>>pagina-aanduiding<<}
te stuiten, hier inzonderheid verdiend hadden te worden opgegeven. Ook wegens het ongans der Schapen had de Nederlandsche Landman bijzondere raadgevingen kunnen verwachten; gelijk ook het rotkreupel dezer dieren, dat thans de geesel van onderscheidene Schaapskudden is geworden, bij de ziekte der klaauwen, mede in bijzondere opmerking had mogen genomen worden.
Wij wenschen den kundigen Vertaler genoegzamen tijd en lust toe, om bij eene tweede uitgave van dit werk, dat reeds zoo hoogst nuttig voor onze Landlieden is, en dat wij allen Veehouders ten sterkste kunnen aanbevelen, door noodige bijvoegsels voor hen nog belangrijker te maken. De Heer numan verklaart wel, in zijne Voorrede, hiervan terug te zijn gehouden door de overweging, dat het werkje daardoor te zeer zou uitdijgen, en de prijs te veel zou verhoogd worden; maar deze overweging moet, onzes oordeels, zwichten voor het meerdere nut, dat hiervan zou getrokken worden.
Op de bijgevoegde Plaat is afgebeeld een Trokaar, zijnde een priem, om bij de opgeblazenheid van het Rundvee in het dunne van het lijf te steken, en dien wij ook bezigtigd hebben in het belangrijk Kabinet van Landbouwkundige Werktuigen te Amsterdam. Op dezelfde Plaat vindt men ook de afbeelding van eene Klisteerspuit voor het Vee.
De Schrijver belooft in zijne Voorrede, in het tweede gedeelte van zijn Handboek eene aanwijzing te zullen geven omtrent de voortteling, het oppassen en voederen van Zijde-hazen, Konijnen, Katten en de gevoederde (dit is waarschijnlijk eene drukfeil, en zal moeten zijn gevederde) dieren; alsmede eene handleiding tot het onderkennen en genezen van derzelver ziekten. Hoe naauwkeurig en volledig dit ook moge behandeld worden, gelooven wij echter, dat de vertaling daarvan minder aftrek bij onze Natie zou vinden, dan die van het eerste gedeelte.






{==26==} {>>pagina-aanduiding<<}

De Geest der Geschriften van wijlen Joannes Le Francq van Berkhey, in huisselijke Zamenspraken van Dichtlief en Gloorroos met hunne Kinderen, door A. Loosjes, Pz. Te Haarlem, bij A. Loosjes, Pz. 1813. VIII en 151 Bl. In gr. 8vo. f 2-6-:

Zonder twijfel verdiende de, in den voorledenen jare gestorvene, waarlijk oorspronkelijke Hollandsche Dichter en Natuurkenner le francq van berkhey de hulde, die de Heer loosjes hier aan zijne nagedachtenis brengt. Gloeijende van eene zeldzame mate van liefde voor zijn Vaderland en zijne geboortestad, werd hij daardoor, gelijk de Schrijver zeer te regt aanmerkt, in een' tijd dat de Vaderlandsche Poëzij nog onder het juk van taalzifters en rijmelaars gebukt ging, ten minste tot echt dichterlijke, tot eigenaardige voortbrengselen bezield, onder welken het verheerlijkt Leyden uitmunt. Zoo wij tijdgenooten gelooven, moet het uitspreken van dit dichtstuk in de Gasthuiskerk te Leyden, op den 200sten verjaardag van het ontzet, eene uitwerking gedaan hebben, die ons een' zweem geeft van hetgeen de Redenaars in de vrije Staten der Oudheid vermogten, wanneer het Vaderlandsche onderwerpen gold. Ook sommige andere van 's mans dichtwerken, bovenal zijn Vaderlijk Afscheid en Proeve van het vermogen der Nederduitsche Dichtkunst, verdienen vermelding. Zijne verdiensten als Natuurkenner zijn mede niet gering, en de Natuurlijke Historie van Holland draagt de algemeene goedkeuring weg van bevoegde regters.
Tot dusverre zijn wij het met den Heer loosjes volkomen eens, doch niet zoo zeer over den vorm, welken hij aan zijne hulde verkiest te geven. In de Voorrede zegt hij, geen groot vriend te zijn van zoogenaamde geesten, bloemen, ana's, die maar al te dikwerf verschaald en versletst zijn. Nogtans tot het geven van den geest van berkhey's werken aangezocht, beproefde hij eenen anderen

{==27==} {>>pagina-aanduiding<<}
weg in te slaan. Hij koos dichtlief en gloorroos, de helden van berkhey's Eerbare Proefkusjes of Arkadische Vrijerijen, tot hoofdpersonen, welken hij, tijdens de laatste dagen der ziekte van den ouden man, zich over dezen laat onderhouden, en vervolgens in huisselijke zamenspraken het fraaiste uit 's Dichters werken aan elkander voorlezen. Deze vorm is meer of min nieuw: de vraag is, of hij goed is. Voor een' roman is hij te eentoonig, en zelfs voor zamenspraken wekken zij weinig belang, daar de Schrijver de hoofdpersonen niet anders invoert, dan sprekende over berkhey, en uit zijne werken het een of ander lezende of aanhoorende. Men ziet duidelijk, dat deze vorm met opzet gekozen is, om er den geest van berkhey in te brengen; de geheele illusie verdwijnt dus, en men zou het, althans naar ons oordeel, den Heere loosjes niet ten kwade geduid hebben, zoo hij alleen het schoone uit de gedichten zelve, met eene korte aanwijzing der gelegenheid, waarbij dezelve vervaardigd werden, of iets dergelijks, aan ons had medegedeeld, zonder die waarlijk niet zeer gewigtige gesprekken van berkhey's vrienden met hunne kinderen, welke of slechts de individuéle gewaarwordingen dier menschen moeten uitdrukken, welke, als vrienden des Dichters, gewis niet van alle eenzijdigheid vrij zijn, of vrij onbeduidende huisselijke gesprekken voeren! Het dramatische, dit bekennen wij, is wel uitlokkend in zeer vele gevallen; doch er zijn er ook, waarin dit minder te pas komt, en van dezen aard beschouwen wij eene uitgelezene verzameling van stukken uit eenigen Dichter. De vader des huisgezins kan toch niet wel veel anders zeggen, dan: ‘Hoort, kinderen! De overledene was een braaf en kundig man, was mijn vriend, en een zeer goed Dichter. Wilt gij er
bewijzen van? hoort dan!....’ en daarop zijn gestelde met proeven staven. Één van beiden: of de medegedeelde stukken behoeven slechts aan het Publiek herinnerd en in een kleiner bestek te worden bijeengebragt, om zich terstond als voortreffelijk voor te doen; en dan zien wij niet, dat de vorm, door den Heer loos-
{==28==} {>>pagina-aanduiding<<}
jes gekozen, daartoe een vereischte zij; - of zij verdienen geene aanprijzing, en dan....? Maar goede waar heeft geen uithangbord noodig. - Het beste, dat deze manier, onzes inziens, zou kunnen hebben, moest daarin bestaan, dat dichtlief, bij voorbeeld, de bijzondere verdiensten en gebreken van ieder stuk aantoonde. Dit is echter zeer spaarzaam geschied, en het meeste komt op algemeenen lof, verontschuldiging, of ook (hoewel zeer zelden) berisping neder.
Maar, wanneer nu de man, waarover men spreekt, meer dan Dichter, wanneer hij tevens Natuurkundige was, hoe zal men hem dan naar behooren in die zoo veel omvattende hoedanigheid leeren kennen uit zamenspraken tusschen huisgenooten, welke niet geschikt zijn om de eigenaardige en bijzondere verdiensten des mans in dat vak te doen opmerken, zonder geheel haar doel - meerdere bevalligheid in de voordragt - te missen? Het éénige, 't welk men daarvan, in een gezelschap van dien aard, zeggen kon, zou de meer of min onderhoudende stijl zijn. Dan, hier heeft de Heer loosjes zijne eigene keuze geene eer aangedaan. Na eene zekerlijk ongemeen lange aanhaling uit de Natuurlijke Historie van het Rundvee, (een verslag van het gebruik der ossenhoornen) bl. 97-113, zegt hageroos, dichtlief's dochter, in weerwil van haars vaders lofspraak, zeer naïf: ‘Met dat alles, vader! moet ik u dan maar zeggen, dat ik toch veel liever, dan uit dat Koeijenwerk, het een of ander gedichtje hooren zou.’ En toen de vader aan dien wensch voldaan heeft, zegt zij: (bl. 119.) ‘Dat lijkt mij beter als al die horenen.’ En wij zijn het volkomen met het goede meisje eens, wat den stijl betreft; schoon wij gelooven, dat zij over de zaken zelve geen oordeel kon, noch ook wilde vellen. Deze moet men daartoe in haar verband lezen. Maar reeds uit de medegedeelde proeve ziet men, dat berkhey, wanneer hij op eenig onderwerp kwam, volstrekt niet van uitscheiden wist, en dus zijne uitweidingen wel eens langdradig en vervelend wer-
{==29==} {>>pagina-aanduiding<<}
den. Ook aan het verslag van de harddraverij (bl. 67-77) kunnen wij juist die breede lofspraak van stijl niet toekennen, welke de Heer loosjes het waardig acht; schoon zekerlijk meer bij de zaak blijvende, dan het voorheen gemelde. Voor liefhebbers van paarden, ja, is het belangrijk en onderhoudend; doch minder voor den
algemeenen Lezer, en ook, naar 't ons voorkomt, te lang voor een' uitstap bij de Natuurlijke Historie van dat dier.
De stukken, daarentegen, door den Verzamelaar uit het dichterlijke gedeelte van 's mans werken gekozen, zijn doorgaans uitmuntend, en zullen, naar ons gevoel te oordeelen, meestal de algemeene goedkeuring wegdragen. De reeds boven genoemde, verreweg uitmuntendste stukken van le francq, benevens enkele staaltjes uit zijne Gedichten en Zeetriumf der Bataafsche Vrijheid, worden aangenaam onderling afgewisseld. (Uit de prozaïsche vinding, Eerbare Proefkusjes enz. van dichtlief en gloorroos, eenige meer uitgebreide proeven te geven, belette gewis den Uitgever de gekozen vorm, daar de sprekende personen elkander niet wel opvijzelen konden.) Minder bevielen ons de herderskouten uit het Bataafsch Athene, waarin te veel heterogene denkbeelden in een zonderling verband geseld worden, zoo als het land, Athene, de Alpen, en Prof. van roijen. Het luidt toch vrij kluchtig, als titir zingt:

Houde Rijnstroom, die Athene's boord en muren 
Door uwe golfjes steeds besproeijen laat en schuren, 

(en onmiddellijk daarop:)

Gij gouden Rijnbaars, die met troepen digt bijeen 
Naast Waterkruiken speelt door Rijn- en Vlietstroom heen, 
Zwemt met Athene's roem dan tot aan de Alpen voort. 

En dat stroom-op! Wat zou die baars moeten zwemmen!
Het dichtstuk over de Dankbaarheid, schoon het een gouden eereprijs behaald hebbe bij het Dichtgenootschap:

{==30==} {>>pagina-aanduiding<<}
Kunstliefde spaart geen Vlijt, komt ons, naar de medegedeelde proeve te oordeelen, mede vrij onbepaald voor, en verheft zich naauwelijks boven het middelmatige. In het eerste couplet roept de Dichter het uitspansel, in het tweede het menschelijk ligchaam, in het derde het koopmanskantoor, in het vierde de zee, in het vijfde het veld enz. als getuigen der dankbaarheid op. (Trouwens, de Verzamelaar mist er zelf het gewone krachtige van zijnen Dichter in.) De Lof der Vriendschap en der Vrouwen, uit 's mans Oud-Hollandsche Vriendschap, (bl. 119) is beneden de kritiek, en meermalen wartaal. Wat wil het, bij voorbeeld, zeggen:

Gij zijt de lachjes der gelaatkunst van lavater 
Bij Hollands tafellied, de geest van lukas pater. 

Wij maken deze aanmerkingen, omdat het onsspijt, zoe veel goeds als men hier bijeen vindt, vooral de schilderingen van den aanvang van Leyden's beleg, de forsche Zeeuwsche zeebonken, de hongersnood, het ontzet, Leyden's toestand tijdens den bloei der fabrijken, de lof dier geboortestad van den Dichter, de bakker en tinnegieter uit de Proeve enz., het oogenblik der scheiding uit het Vaderlijk Afscheid, en zelfs enkele brokken uit den Zeetriumf, enz. door enkele andere, zoo geheel daarbij afstekende, meer of min ontsierd te zien. Voorts keuren wij het zeer goed, dat er niets uit de zee van staatkundige twistschriften en dichtstukken, die berkhey's naam waarlijk niet tot de nakomelingschap zullen overbrengen, in dezen geest zijner geschriften is opgenomen.
Wij kunnen dit verslag niet eindigen, zonder den Lezer een gedeelte der uitmuntende beschrijving van het Zeeuwsche scheepsvolk onder boisot mede te deelen.

- - - De golven, gram en dol, 
Zag men van allen kant de blaauwe kronkels zwieren, 
Gegeeseld door den wind, langs meren en rivieren. 

{==31==} {>>pagina-aanduiding<<}

Op hare deiningen zworf eene heldenvlugt 
Van Zeeuwsche hagjes, die, als zwanen aan de lucht, 
De witte zeilen aan de kimmen deden blinken, 
En klaatrend langs den stroom hun donders lieten klinken: 
Taangeel van opslag, met een stuursch en forsch gezigt, 
Van schoudren breed en vast, van voeten rap en ligt, 
Gehard door teer en pik, en taai van spier en knuisten, 
Met Zeelands moed in 't hart, en daden in de vuisten: 
Een volk, dat, tuk op wraak, in 't hart zijns vijands beet, 
Het, walgend, bitter noemde, en, vloekend, van zich smeet. 

Waren alle verzen van le francq van berkhey van dien stempel, hij verdiende gewis eene uitstekende plaats onder onze grootste Dichters.





Beknopt en echt Verslag van de oproerige bewegingen en gepleegde geweldenarijen, binnen de Stad Amsterdam, op den 15 en 16den Nov. 1813, vervat in twee Missives, geschreven door Cornelis van der Aa, aan een zijner Vrienden, ter logenstraffing van de allezins allarmerende en vergrootende geruchten, allerwegen verspreid. Te Amsterdam, bij J. Ruys. In gr. 8vo. 44 Bl. f :-8-:

Historische Brieven, over den staat der zaken in Utrecht, gedurende het verblijf van den beruchten Franschen Generaal Molitor aldaar en deszelfs vertrek. Te Amsterdam, bij H. Molenijzer, Jun. In gr. 8vo. 16 Bl. f :-4-:

Het oogmerk, dat zich de Heer van der aa, volgens den titel, voorstelde met de uitgave dezer twee brieven, is buiten twijfel loffelijk. En al ware het ook niet, dat ginds en elders veel te schrikbarende geruchten omtrent het gebeurde in Amsterdam waren verspreid geworden, zoo zou toch dit gebeurde op zichzelve wel waardig zijn tot kennis van den geheelen lande gebragt te worden. Voor zoo verre als de dadelijke behoefte, inzonderheid van den meer of min verwijderden landgenoot, betreft, is ook het genoemde oogmerk, naar ons in-
{==32==} {>>pagina-aanduiding<<}
zien, bereikt. Het berigt is tamelijk volledig, voor zoo veel het algemeen bekende aangaat; en, een of ander gedeelte moge ons al eens in een daarvan afwijkend licht zijn voorgesteld: hoe is het mogelijk, in zulk eene zee van gebeurtenissen, en nog veel meer vermenigvuldigde geruchten, nooit mis te tasten en altijd gelijk te zien? Als een eigenlijk gedenkstuk, daarentegen, en waardige historie van het voorgevallene, kunnen deze twee missives niet gelden; en wij, die ons in de stad zelve bevonden hebben, zochten er te vergeefs die natuurlijke ontwikkeling, klare ontvouwing en volledige schetse der gezamenlijke bewegingen, welke ons en den nakomeling behoefte is. De eerste brief bleef zelfs vrij verre beneden hetgeen wij algemeen bekend achteden, inzonderheid ten aanzien van de orde en het verband van het voorgevallene; en de tweede moet grootendeels als eene verzameling van teregtwijzende noten op genen worden aangemerkt. Hieruit reeds is op te maken, dat de spoed grootelijks heeft medegewerkt tot het afgebrokene, min ordelijke en klare in het eerste berigt; gelijk een brief, in de eerste oogenblikken na eene belangrijke gebeurtenis, en vooral zulk eene uit eigen aard verwarde en verwarrende gebeurtenis, geschreven, altijd dit aanzien zal hebben. Doch, kan men ook de andere vlekken, dit geschrift ontsierende, aan deze oorzaak toeschrijven, en alzoo verschoonlijk achten? Bij voorbeeld, dat de gezamenlijke
muitelingen zoo maar in eens af geboefte worden genoemd, zonder dat, noch in de opvolging der gebeurtenissen, noch in de gesteldheid der zaken, eenige aanleiding tot de plundering, eenige verschooning der maar al te gegronde, schoon kwalijk bestuurde, woede wordt aangewezen, of het minste onderscheid gemaakt. En van den anderen kant, dat eene, zeer ongepast aangebragte, lofrede op den weer aangestelden Heer Schout j. papegaai, - eene soort van verwondering over het besluit van onzen Vorst, om de roepstem van zijne, in vroeger tijd ten deele misleide, maar ten aanzienlijker deele slechts overweldigde, landgenooten te volgen, ter aanvaarding zijner oude, ja hoogere waardigheid, - des mans betuigd verlangen, om slechts eigendunkelijke wraakbetooningen over vroeger gebeurde zaken vermijd te zien, enz. de duidelijkste sporen van eenen ouden partijgeest doen kennen. Ja, misschien was het de overhaasting, die hem, ten aanzien van het eerste, het wel onderscheiden, om juist te onderrigten,

{==33==} {>>pagina-aanduiding<<}
deed uit het oog verliezen. Misschien was het slechts de eerste warmte van de zegepraal der zake, door den Schrijver steeds zoo ijverig aangekleefd, die hem meer dan ooit de grenzen der welvoegelijkheid enz. drong te overschrijden? Misschien is het den man, onder deze omstandigheid, niet zoo volkomen ten kwade te duiden, dat hij geenszins tot die hoogte der vergevensgezindheid, tot die zuiverheid van alle partijschap, tot die volkomene, alles vergetende, alles achterstellende zucht voor het eenige behoud des gemeenen Vaderlands zij gekomen, welke in de stukken van den zoo zeer gewenschten, en nu reeds door allen geliefden Vorst, weldadig pralen. Het blijven daarom echter wezenlijke, in onzen tijd nimmer geheel verschoonlijke, gebreken. En wij roepen daartegen, met den Vorst zelven, uit: Weg met allen denkbeeld van wraak, die altijd den Christen onteert! Weg met alle herinnering aan oude partijschappen, die, als de bron van zoo vele rampen, door iedereen vervloekt, en, door de verheffing van Oranje tot de Souvereiniteit, in de wellen zelve verstopt, nu nog maar alleen door deze herinnering en wraak zouden kunnen verlevendigd en staande gehouden worden! Dat de schelmachtige verrader en dief met den tijd worde gestraft of ten toon gesteld! maar regt vorstelijke, regt staatkundige, den grooten naam van Isten willem waardige liefde het jammertooneel onzer oneenigheden, voor eeuwig, als met eenen mantel bedekke! Zoo sta Nederland, als een eenig man, tegen het uitwendig geweld! Zoo vinde overal bekwaamheid en deugd gelegenheid deszelfs heil te bevorderen! Zoo volge het algemeen gevoel en gevoelen den schoonen, den hemelschen geest, die in de eerste toespraken en gedragingen van onzen Vorst ademt!
Doch, wij zouden, door onzen ijver vervoerd, welhaast vergeten eenig kort begrip van het berigtte te geven:
Het inloopen eerst der belangrijke oorlogstijdingen, het verzenden daarna van bagaadje en vrouwen der Fransche beämbten, het aankomen van de laatsten zelven uit noordelijker provinciën, het vertrek eindelijk van het garnizoen en der douaniers, enz. enz. bragt de eerste beweging en vreugde in de stad. Eerst met den avond, echter, van Maandag 15 begon het gemeen baldadigheden, bestaande meest in het verbranden der opgeslagene huisjes voor de douanerie, het octrooi, en eindelijk ook policie, benevens wegnemen en der vlamme offeren

{==34==} {>>pagina-aanduiding<<}
van allerlei uithangbord, met den gehaten adelaar pronkende. Vervolgens sloeg men de hand aan de gewezene verblijven en pakhuizen der douanes, en zou ook de tabaksfabrijken op Kattenburg enz. niet gespaard hebben, ten zij de goede geest der inwoners van deze streken, benevens de ijver en cordaatheid der gewapende burgers het werk voor ditmaal hadden gestuit.
Dan, des anderen daags ging het er terstond weer op los. Inzonderheid de Jan Roodenpoorts-toren, thans eene soort van militaire gevangenis, werd ingebroken, uitgeplunderd, en de klok daarin geluid. Ook het Spinhuis werd opengezet, en sommige gevangenen in triomf rondgevoerd. Bureaux, hotels en huizen van ambtenaren werden bedreigd; zijnde, zoo men zegt, op eene lijst aangeteekend als gedoemd ter plundering. Deze begon met den avond dadelijk op de oude Turfmarkt; terwijl, onder andere, het huis van den ontvanger jones, op de Prinsengracht, aan de uiterste woede ter prooije was. Ondertusschen was van wege de schutterij een provisioneel bestuur aangesteld; hiervan werd den volke kennis gegeven, en vertoonden zich de Heeren zelven bij fakkellicht op de straat; tevens was eene wacht te paard gevormd, grootendeels uit voorname inwoners, om, met sabels gewapend, door de stad te patrouilleren; en dit een en ander, gevoegd bij de klem, den moed en ijver, waarmede de schutters, voorheen nationale gardes, nu der woedende menigte tegengingen, bragt het oproer welhaast tot bedaren. De inwoners in de onderscheidene wijken voorts mede zijnde geroepen, om des nachts voor de rust te helpen waken, is er alleen nog des Woensdags middags een aanval op het Hospitaal gedaan, doch spoedig gestuit, en voorts de rust geen oogenblik gestoord geweest. De zaak is dus zoo geheel erg niet. Het strekt der zachtheid van het volkskarakter tot eere, dat zelfs geen enkele Franschman der welgegronde woede is geöfferd geworden. En het is intusschen aan de Fransche auctoriteiten, die, de stad verlatende, haar ontbloot lieten van alle middelen ter defensie, alleen toe te kennen, dat er de minste ongeregeldheid heeft bestaan. Nu volgden meer en meer blijde dagen. De Kozakken kwamen. De Prins was geland. De Hollandsche vlag waaide van het Raadhuis. In één woord: het licht is aangebroken. God zegene den heugelijken dag!
De twee brieven, No. 2, zijn zeer wel geschreven, en ademen den geest van eensgezindheid onderling, maar woedenden

{==35==} {>>pagina-aanduiding<<}
afkeer tegen de Franschen (*). Veel bijzonders vonden wij in dezelven niet, of het is meer algemeen bekend. De achterdochtige gestrengheid van Kommandant en troepen, hunne ongemakkelijkheid en geweldige eischen, hunne bespotting van de Hollandsche edelmoedigheid, die hen te Amsterdam beschermde en van hunne wapens weer voorzag, hunne lafheid, die ten getale van tweehonderd voor twintig Kozakken van Soestdijk kwamen vlugten, en daarentegen de voorzigtigheid, de verschrikkelijke angst en vervolgens verrassende vreugde bij de burgerij, het geluk van den Heer van westreenen, die, tot gijzelaar bestemd, niet was te vinden, en de ramp van den Heer de perponcher, die, om dezelfde reden, in eene beroerte verviel, - dit alles en nog meer wordt met treffende en opwekkende kleuren gemaald.

Brieven van A. aan Z. Te Leyden, bij L. Herdingh en Zoon. 1813. In gr. 8vo. 20 Bl. f :-5-8

Deze zeer wel gestelde, schoon eenigzins omslagtige brief (het is slechts de eerste) heeft ten oogmerk, als het ware de tolk der Natie bij den Vorst en het hooge Bestuur te zijn, om eenige personen, deels met name, deels met eene letter, of ook niet bijzonder aangeduid, als allen vertrouwen en bewind onwaardig, uit te monsteren, uit hoofde hunner verkleefdheid aan den Keizer, en deelneming in zijne dwingelandij.
Er is geen twijfel aan, of dit stuk zal algemeen opzien baren, inzonderheid daar de aangeklaagden mannen van den eersten rang, en deels van hoog aanzien en invloed onder het voormalig Stadhouderlijk bewind zijn. Doch, van welken aard zal dit opzien wezen? In hoe verre heeft het Publiek inderdaad grond, met dezen ongeroepen en ongenoemden tolk te vrede te zijn? Wij willen ons het oordeel hierover niet aanmatigen. Doch ons bijzonder gevoelen zou hierop neêrkomen: dat wij juichen in deze eerstelingen eener volkomene, eener Engelsche vrijheid

{==36==} {>>pagina-aanduiding<<}
van drukpers; dat wij altijd de cordaatheid zullen prijzen van den man, die, zonder aanzien van rang of partij, den onwaardigen en gevaarlijken voor den dienst des Vaderlands openlijk durft ten toon stellen; - dan, van de andere zijde, dat het misschien niet zonder gevaar is, in deze eerste dagen der herkregen vrijheid, met verwijten en nieuwe zaden van oneenigheid voor den dag te komen, die, dunkt ons, zonder zoo groote publiciteit, bij den Vorst zelven aangebragt, even zeer hadden kunnen de gewenschte, en maar alleen de gewenschte, vrucht dragen; en, daar het toch wel mogelijk is, dat het geheele Volk van Nederland over de bewuste personen niet zoo eenstemmig denkt, van hun gedrag en denkwijze niet zoo wel onderrigt is, en tot het magtigen van zulken tolk niet zoo genegen, als de Schrijver schijnt te vooronderstellen, dat het dus, wilde men evenwel beschuldigen, misschien wel noodzakelijk geweest ware, zijne beschuldiging te staven, en, wel verre dat zulks te regt achtergebleven zou zijn, omdat het stuk in veler handen moest komen, gelijk men voorgeeft, zulks daarom juist - naar ons oordeel - had moeten geschieden.
De Hemel verhoede intusschen, dat het een dier kwade gevolgen hebbe, omtrent welken wij niet geheel gerust zijn; en geve, dat in tegendeel de onschuld te beter blijke, en het heil des lieven Vaderlands te volkomener gehandhaafd worde!





Vaderlandsche Uitboezeming. Te Leyden, bij D. du Mortier en Zoon. 1813. In gr. 8vo. 15 Bl. f :-5-8

Dichterlijke Gedenkrolle van Nederlands Verlossing en Herstelling. In November, 1813. I. Te Amsterdam, bij P.G. en N. Geysbeek. In gr. 8vo. 32 Bl. f -:11-:

Het juichend Nederland. Te Amsterdam, bij J. Ruys. 1813. In gr. 8vo. 8 Bl. f :-11-:

Lierzang aan mijne Landgenooten, in Slagtmaand 1813. Door Maria van Zuylekom. Te Amsterdam, bij H. Moolenijzer, Jun. In gr. 8vo. 19 Bl. f :-5-8

Dank zij u, welbespraakte tolk van ons, van het Nederland-
{==37==} {>>pagina-aanduiding<<}
sche hart! Dank zij u, wien vaderlandsmin en wijsheid zoo gaven te spreken; te spreken, dat ieders hart en geest uwe taal beämen, en alzoo tevens die rigting hunner inzigten en hunner gewaarwordingen aannemen, welke zij aan de hand geeft. Ja! één hart en ééne ziel is wederom ons juichend Nederland. Verdeeldheid, zij-alleen, bragt ons op den rand des verderfs, in het verderf. Onze eigen ondervinding, gelijk het voorbeeld van Frankrijk, hebben het hersenschimmige der hope en verwachting doen zien, die zoo velen misleidden. De bron zelve, waaruit onze partijschap opborrelde, is verstopt. Zij verdwijne dan, en late enkel de herinnering achter aan hare ijsselijke gevolgen! Hare herdenking rolle niet over onze lippen, dan om ze te schandmerken, afschuwelijk in elks oog te maken, en, onder wat masker ook, te doen vlieden, met dezelfde kracht, met welke wij den jammer onzer onderdrukking in het harte voelen! - Wij hebben geene andere beöordeeling voor deze regt vaderlandsche uitboezeming van onverwachte en verbaasde vreugde, van deelneming in het lot van nu weêr blijde moeders, echtgenooten en allerlei ontsnapten aan den klaauw van het Roofdier, van alle die gevoelens in één woord, welke het regt gestemde Nederlandsche hart, en de geest, door vele tuchtiging geleerd, overal moet gewaarworden. Wij, voor ons, meenen wel de pen te herkennen, waaruit deze Salomonische wijsheid moet zijn gevloeid. Doch, slechts de toon, niet de inhoud, duidt haar aan. Want, wie onzer denkt anders? Men verlustige zich dus in zijne zachte warmte, zijne wijze gematigdheid en klare overtuiging, als in het eigendom en doorgaand kenmerk onzer Natie!
No. 2. Het oogmerk dezer bij inteekening geöpende Gedenkrolle is, de verzamelde stukken voor eene spoedige verstrooijing en verdwijning te bewaren. Geen ongelukkige inval, zoo de inhoud slechts medewerkt om het oogmerk te bereiken; de stukken doorgaans der verzamelinge en bewaringe waardig zijn. Van de twee, in dit deeltje bevat, mogen wij zulks met ruimte verklaren. Het eerste is een zoogenaamde Dithyrambus van den Heer witsen geysbeek, ten opschrift voerende Jesaia XIV:5, 6, en behelst eene schets van ons lijden en onze verlossing, welke het hart van den Dichter vereert en menig treffend bewijs van zijn talent oplevert. Deze soort van poëzij, intusschen, waarvan wij ons, buiten een paar stukken van hel-
{==38==} {>>pagina-aanduiding<<}
mers, weinig voorbeelden in onze letterkundige geschiedenis berinneren, vereischt eenen geweldigen stroom van dichtvuur, om behoorlijk volgehouden te worden, en noch in bombast te ontaarden, noch tot karrikatuur te vervallen. Wij hebben ons verbeeld, des mans bijzonderen aanleg voor het puntdicht, in dit geheel ongelijksoortig voortbrengsel van zijn vernuft, soms op te merken; en, zoo wel ter snede, ja stout en oorspronkelijk, ons sommige denkbeelden voorkwamen, zoo zeer kunnen wij toch andere van overdrijving en mindere gepastheid niet geheel vrijpleiten.
Zie hier stalen van het een zoo wel, als van het ander, in de orde, die ze in het stuk zelve hebben.

Vergeefs, verlichting! hebt gij nevlen op doen klaren, 
De domheid van ons erf geweerd: 
De drukpers-dwang heeft in drie jaren 
Drie eeuwen ons terug doen varen, 
En licht in duisternis verkeerd. 


ô Amstelaar! hoe diep, hoe diep zijt gij gevallen! 
Gij zonder kapitool, en zonder muur uw wallen, 
Uw eerlijk wapenschild geschandvlekt en verminkt, 
En uwe woningen door puin en stilte omringd! 
 
Wie zijn de schimmen, die hier waren, 
In haveloos gewaad, met losgerukte haren? 
't Zijn moeders. - Groote God! men sleept haar zonen voort, 
En drijft ze als slagtvee weg naar 't eeuwig barre noord', 
Alwaar gebrek of zwaard hunn' leefdraad af zal knotten, 
Opdat in 't zuid' een troon, alreede in 't bloed aan 't vlotten, 
Niet omstort'. - Wee den vorst, wien zulk een troon bekoort, 
Die, waggelende in bloed, door lijken wordt geschoord! - 


Gelijk een hollend ros .......... 
Zoo was Napoleon tot Moskow voortgestoven, 
En holde bergen op van steengeworden ijs: 
De noordewind blaast hem van boven, 
En smakt hem neder in Parijs. 


Wat vreugdekreet stoort onverwacht 
De stilte van den sombren nacht? 

{==39==} {>>pagina-aanduiding<<}

Wat lichtstraal heeft eensslags de duisternis verdreven? 
Wat liedren, vrolijk aangeheven, 
Vervullen markt, en straat, en gracht?... 
 
De dag breekt aan, - durf ik mijn oog gelooven?... 
De knevlaarsholen zijn niet meer; 
Het knettrend wraakvuur sineet ze omveer: 
In assche zijn ze weggestoven. 


Oranje, ô volk! genaakt uw strand: 
Verwelkomd door uw liefde, eenstemmig hem gezworen, 
Ziet hij zich in uw hart den schoonsten troon beschoren, 
Dien immer opperheer verkreeg: 
Geen bloed, uw welvaart zal den zetel onderschragen, 
Dien hij niet met geweld, maar op uw beê besteeg; 
Besteeg?... ô Neen! hem heeft uw liefde er op gedragen. 

Dit zij genoeg. Slechts den wensch voegen wij er bij, dat men in zijnen ijver geen schuld en onschuld vermenge, noch hen, die het ten minste goed meenden, hoe verkeerd zij ook mogen gehandeld hebben, met gruwzamen op ééne lijst plaatse? - De Heer geysbeek houde ons ten goede, dat wij deze algemeene aanmerking min of meer toepasselijk vinden op bl. 5. reg. 9-16 en op bl. 15. reg. 3-17; terwijl wij voorts met genoegen vermelden, hoe ons berigt is, dat de Vorst den Dichter vereerd hebbe met eenen brief, ten blijke van bijzondere voldoening.
Het andere stuk, in deze Gedenkrolle voorkomende, is getiteld: Aan mijn Vaderland, in November 1813, en behoort den Heer h. meijer, Jun. Hetzelve is in eene zeer zoetvloeijende maat gedicht, en heeft ons, over het geheel, veel genoegen gegeven. De tegenwoordige omstandigheden verrassen ons op nieuw met dichterlijke talenten, tot nog toe min bekend gebleven. En inderdaad, zouden wij niet mogen hopen, dat het heil, dat wij wederom verwachten, eene uitwerking op het vernuft zal hebben, niet ongelijk aan den eersten milden regen in het voorjaar? Sedert lang aan alle kanten uitbottende, vertoont zich het geboomte dan eensklaps in vollen schoonen dos, en spreidt zijne afwisselende schaduw langs een even versch en groen tapijt van gras en kruiden. - Intusschen stieten wij hier en daar op eenige donkerheid, onder andere

{==40==} {>>pagina-aanduiding<<}
in de volgende twee coupletten, waaruit onze Lezers overigens den trant mogen leeren kennen.

Bataven, wie geen schaamt' doet blozen, 
Dat vreemde magt u heeft gered! 
Uw bloei zal haast de ellend' verpoozen, 
Die, om het laf verroekeloozen 
Van uwe waarde, u had verplet. 
Dan moogt ge ook weêr het hoofd verheffen, 
Dat, Flevo! u, bij 't schuldbeseffen, 
De Newa onderhalen doet. 
't Zegt weinig 's vijands haav' te plondren, 
Maar 's dwinglands zetel neêr te dondren: 
Ziedaar het voorwerp van uw' moed. 
 
Maar neen! door onweêrspreekbre daden 
Hebt gij die smaad reeds uitgewischt; 
Neen! schandlijke ontrouw te verraden, 
Met aller vloek u te overladen, 
Dit, Amstel! ware uw doel gemist; 
De storm mogt u een wijl vertragen, 
Om 't hulkje een' dollen vloed te wagen, 
Straks greep uw hand de roerpen aan, 
En durfde, 't hart tot God geheven, 
Den vloed in 't dreigend aanzigt streven, 
En keert langs stiller waterbaan. 

Wij verbeelden ons, dat men hier op de kortstondige neutraliteit van Amsterdam doele; schoon Flevo, dat is immers de Zuiderzee, deze hoofdstad niet wel schijnt te kunnen vertegenwoordigen of aanduiden.
Voorts schijnt ons de rijkdom onzer tale zoo wel, als de kieschheid eens gezuiverden smaaks, uitdrukkingen als deze te wraken:

Eer stort' paleis en stulp te pletter, 
Eer stikke al 't volk in bloed en etter, 
Eer weêr die dwingland zegeviert! 

No. 3 is in goede Alexandrijnsche verzen gedicht, en gewis

{==41==} {>>pagina-aanduiding<<}
zeer welmeenend, zonder dat wij er overigens heel veel bijzonder loffelijks, schoon ook het tegendeel niet, van te zeggen weten. Het eerste gedeelte zou ons nog al beter behaagd hebben; maar dat bezingt eigenlijk, althans voornamelijk, den Vrede, die - nog niet bestaat. Ook heeft ons het onophoudelijk: juich! juich! dat in het bestek van 7 bladzijden wel veertigmaal weergalmt, eenigzins vermoeid.
No. 4. Met Dames moet men niet te streng zijn. Wanneer zij het zoo ver brengen als deze, zijn ze althans gewis aan vele, welgegronde, complimenten gewoon. Wij maken haar het onze allernederigst. Intusschen meenen wij toch, dat hier en daar uitdrukkingen voorkomen, op welker mindere gepastheid wij haar mogen opmerkzaam maken. De vrouwen zijn misschien gewoon, het met zulke zaken niet zoo naauw te nemen; en duidt men haar zulks in het dagelijksch leven, in een brief, een gelegenheidsversje, niet ten kwade. Maar, in het rijk der letteren, gedrukte letteren namelijk, maken de mannen (wij zullen het maar bekennen, Dames!) volkomen gebruik van hunne meerderheid in aantal, en doen alles voor strenge wetten buigen. Dit heeft zelfs de Fransche egalité niet kunnen vereffenen, die anders de twee uitersten in de maatschappij, de rijken en de armen, bijna op éénen bodem gebragt had. Zie hier, wat wij zoo al bedoelen:

Hij, (de Gauler) uit den afgrond opgedolven, 
Aasde, als een kudde wreede wolven, 
Op Neêrlands rijke voorraadschuur. 
 
Hij wierp, door zijn gevloekt vermogen, 
De veêrkracht aller kunsten neêr. 
 
Vertradt de Zenuw van den staat. 
Vermagerd en verarmoed tevens, 
Werdt al uw glorie uitgeroeid, 
De Gauler hadt millioenen levens 
Aan zijne Zegenkar geboeidt. 
 
ô, Rotte! ook aan uw grijze boorden 
Heeft stassart vreeslijk rond gewoed! 
Toen hij der burgren stem dorst moorden, 
Die smeekend kroopen aan zijn voet. 

{==42==} {>>pagina-aanduiding<<}

Geen wichtjen zelf, in Moeders armen, 
Kost door zijn klacht den beul ontfermen. 
 
Veréénigt u, gij Schevolussen! 
Gij Fredriks! Karels! Jozephussen! 
 
Geen Vesperfeest, Siciliaanen! 
Nam zoo veel bloed van de onderdaanen, 
Als 't Fransch gebroed, zoo wreed als snood! 

En terstond hierop:

Dan, eindlijk, neemt de God der Vadren - 

Wier vaderen? van de Nederlanders, zien wij vervolgens; doch in den eersten opslag, en volgens het voorafgaande, kan men daaraan niet denken.
Hierbij kunnen wij het laten; er in het algemeen bijvoegende, dat wij van deze dichtstukjes geenen inhoud hebben opgegeven, omdat men dien wel zoo wat gissen kan. De een zweeft wat meer in ruimte en tijd rond, de ander wat minder; maar hun thema verschilt al zoo veel niet, en, God dank! even min hun geest, daar ten minste allen der partijschap den dood zweren. Ook hebben wij de versificatie op geene te strenge proeven willen brengen, daar het gelegenheidsverzen, uitboezemingen zijn, die grooten lof kunnen verdienen, al zijn ze ook niet volkomen gepolijst, noch vruchten van echt en rijp genie.




Het Leven van Willem Vlijtig. Eene Familie-geschiedenis. IIIde Deel. Met Platen. Te Amsterdam, bij Schalekamp en van de Grampel. In gr. 8vo. 476 Bl. f 3-12-:

Wij gaven in No. 9 van ons Tijdschrift, in het vorig jaar, verslag van de vroegere deelen dezes werks, en dit verslag was gunstig; evenzeer mogen wij dit derde en laatste deel nu aanprijzen. Willem gevoelt het drukkende der afhankelijkheid, hoezeer de edelmoedigste vriendschap hem niets van dien vernederenden last doen voelen, maar het als het betalen eener oude schuid rekenen wil, dat hij hem en de zijnen nu zoo zeer verpligt. Hij gevoelt daarenboven, dat hij zelf het eigenlijk is, die voor moeder en zuster zorgen moet. Hij bepaalt zich

{==43==} {>>pagina-aanduiding<<}
tot het handwerk, dat hij uit liefhebberij als student geleerd, en op zijne vlugt als kostwinning geöefend had; hij wordt schrijnwerker. Het gaat hem gezegend, zoodat hij niet alleen voor moeder en zuster eerlijk brood heeft, maar ook het voorgeschoten kapitaal spoedig kan aflossen. Zijne zuster doet vervolgens een gelukkig huwelijk, en kort daarop huwt hij ook een lief meisje, dat regt voor hem berekend was. Zijne rampen waren echter niet voor altijd opgeheven: hij had vijanden; men belaagde hem, zijne vrouw; - de overgeblevene dochter van zijn' vriend en weldoener, zijne pupil, aan wie hij edelmoedig de weldaden hares vaders vergolden had, behandelde hem gruwelijk ondankbaar; - en eindelijk verbrandde zijne woning, en met dezelve al zijne welvaart. Dan, hij herstelde zich, en zette zich elders in denzelfden stand; doch hij moest nu met kommer en zorg aanhoudend kampen, en was zeer nabij aan volslagen gebrek. Eindelijk, evenwel, daagt een onbekende op, die zijnen vader in zekere koopmans-speculatie had ingewikkeld, waartoe deze het geld geschoten had; terwijl de vreemde, bij derzelver ongelukkige uitkomst, zich had te zoek gemaakt. Deze kwam nu schatrijk uit de Indieën terug, en voldoet de schuld met den intrest. Nu kan dan ook zijne moeder aan hare verpligting en haar hart voldoen: willem vlijtig krijgt het hierdoor ruim, en geniet met gade en kinderen het welverdiende loon zijner standvastige braafheid, huisselijk geluk. - Zoo loopt deze Roman af, die aanwijzen zal: ‘dat een deugdzaam mensch, door standvastigheid, ijver, en overleg, ondanks alle lotverwisselingen, zich boven het onheil kan verheffen, en gelukkig worden.’
Wij mogen wel eene kleine proeve geven der schrijfwijze en het doorgaans leerzame van dit produkt eener vaderlandsche pen, en kiezen daartoe een tusschenbedrijfje, een gesprek van den schrijnwerker, vlijtig, met zijnen eerlijken buurman, den heelmeester, een zeer goed mensch, schoon een weinig ruw, - het gebrek van zijne opvoeding, en het gevolg van zijne zeevaart in vroegeren tijd.
Deze kwam eens op zekeren avond, zoo vergramd als vlijtig hem immer gezien had, bij hem inloopen.
‘Wat scheelt er aan? wat scheelt er aan?’ vroeg hij.
‘Wat zou er aan schelen? dat vervloekte wijf kwelt mij den ganschen dag met haar d.....s geboen en gedwijl. - Ik kom t'huis, koud en nat, en er is waarachtig niet eens vuur aan

{==44==} {>>pagina-aanduiding<<}
den haard, omdat ze nu juist in haar kop gekregen had, de binnenkamer te boenen; en nog onthaalde ze mij op een zuur gezigt, omdat ik mijne laarzen niet gaauw genoeg naar haar zin uitdeed - en jantje zat in de keuken bij den aschpot te huilen, omdat hij, de Satan weet wat, vuilgemaakt had. - Is dat een vervloekt huishouden! men zou zich aan zoo'n wijf vergrijpen, dat zou men -’
‘Sus, bedaar - ga zitten, en blijf een pijp met mij rooken. Uw vrouw meent het zoo kwaad niet - zij is eene Noordhollandsche; gij moet haar wat inschikken, - zij zal misschien niet geweten hebben dat gij al te huis zoudt komen.’
‘Het mogt de duivel! - (zijn pijp opstekende) dat kan haar niet schelen, als zij maar werken mag. - Dat duurt zoo het godgansche jaar door, en nooit is het werk aan kant, nooit haast kan ik met rust in de kamer zitten, of er wordt geveegd. - Zit ik eens wat te lezen of te schrijven, dan is het: o wat maakt gij weer een boel! - zij gaat dan, zoo zij het noemt, aan het redderen, en maakt dan soms, zoo als laatst nog, papieren van mij zoek. Ik word driftig, en dan volgt het eene woord uit het andere - o ik heb tegenwoordig een regt verdrietig leven.’
‘Uwe vrouw doet waarlijk niet wel, dat zij zoo afgodisch met haar huis is. Ik beken u, dat is lastig; maar maakt gij haar nog niet erger, en hebt gij niet wel wat schuld aan uw eigen ongemak?’
‘Ik?’
‘Ja, mijn Vriend! indien gij het mij niet kwalijk neemt.’
‘Gansch niet. - Maar waar is uwe vrouw en moeder?’
‘Bij eene arme vrouw in de buurt, of mogelijk bij u.’
‘Dat doet mij vermaak. - Ga voort!’ -
‘Hoor eens, mijn Vriend! - wij mannen moeten in zulke beuzelingen onze vrouwen wat toegeven, willen zij ook toegeeslijk omtrent onze kleine nukken zijn. Uwe vrouw overdrijft de deugd der zindelijkheid. - Alle hare kamers brandschoon en in orde te houden, is de lust hares levens, en gij, mijn Vriend! zijt daaraan niet gewoon, - gij loopt uit en in, zonder u te storen, of het buiten wat morsig en in huis zindelijk is - gaat zitten lezen en schrijven, of in een aantal boeken, die rondom u liggen, studeren, en noodzaakt haar, door uwe ontoegeeflijke onoplettendheid, van nieuws af aan te beginnen. - Uw vrouw geraakt dan uit haar humeur, beknort u wat scherp, gij wordt driftig, en zie daar, gij beiden, die zoo gerust en gelukkig,

{==45==} {>>pagina-aanduiding<<}
als mogelijk was, kondet zijn, verbittert elkander het leven, en vernietigt de schoonste genoegens, die liefde en huisselijke vrede u zouden kunnen schenken.’
‘Gij hebt waarachtig gelijk. - Ik hou veel van mijn wijf, en zij van mij, en echter leven wij als katten en honden. - Maar, wat satan! is dat mijn schuld? - Dat geduiveljaag in het huishouden zou ik misschien nog kunnen overstappen, omdat ik vertrouw, mijn wijf zou van verdriet sterven, als zij niet meer mogt boenen en schrobben. - Maar dat ik er zoo veel ongemak om moet lijden, en nog meer dat zij mijn jongen zoo partijdig behandelt, daar kan ik hagels boos over worden - en dat is wel eigenlijk de grootste reden van onze onaangenaamheid.’
‘Gij komt daar juist tot het punt, waar ik u wilde hebben. - Het is te beklagen, dat zoo vele ouders onderscheid tusschen hunne kinderen maken, en daardoor niet alleen hunne huisselijke rust verstoren, maar tevens de onzalige oorzaken zijn van de ongehoorzaamheid en het ongeluk hunner kinderen. - o Het smart mij zoo, dat gij zoo wel als uwe vrouw u aan deze fout schuldig maakt.’
‘Doe ik dat?’
‘Ja! - Even als uwe vrouw uw dochtertje door malle toegevendheid bederft, even zoo doet gij uw jantje. - Gij kunt geen kwaad in den jongen zien, hij moge doen, wat hij wil, - en van daar dat het knaapje gevaar loopt zeer ondeugend en onverbiedelijk te worden.’
‘Gij waant dan, dat ik even zoo partijdig in mijne genegenheid ben, als mijne vrouw?’
‘Zeer zeker. - En ik geloof, dat gij hiervan zelf wel overtuigd zijt, als gij maar nadenkt.’
‘Mijn jongen is levendig, aardig, en vrolijk. - Hij doet wel eens kattekwaad, maar dat is niet veel in vergelijking van hetgeen die gemelijke stille meid, die er altoos zoo bedeesd uitziet, doet. - En dat wordt bij mijne vrouw niet geteld; maar als er bij jan maar een zikkepitje buiten den haak is, dan maakt zij een leven, alsof de jongen de grootste misdaad van de wereld gepleegd had. - Hij is wild, doch goedaardig; zijn zus bedaard, maar valsch. - Daar zal ik u een staaltje van vertellen. - Jan had een glas gebroken. - Van angst, dat zijne moeder hem zou beknorren en slaan, wilde hij de stukken versteken. - Leentje zag het, en verklikte het oogenblikkelijk aan mijne vrouw, die den jongen daarom vreesselijk

{==46==} {>>pagina-aanduiding<<}
sloeg, en dat om een glas van een dubbeltje. - Juist kwam ik op het mat, en of ik een bek opzette! - waarachtig, het spookte er! - want als ik begin, ben ik niet makkelijk. - Leentje kreeg menige oorvijg - mijn wijf huilde - ik vloekte - jan nam de vlugt - kortom het was een duivel van een huishouden - en sinds dien tijd keffen mijne kinderen den geheelen dag, en ik heb een leven, dat ik wel wenschte weer op een goed schip naar 't peperland te varen; en ware het niet, dat die verduivelde oorlog alles zoo dit en dats in de war stuurde, dan droste zeelof op, zoo waar als hij hier als een zondaar voor je zit!’ (Hij klopte zijn pijp zoo hevig uit, dat de kop er afvloog.)
‘Vlijtig had hem met bedaardheid hooren uitspreken, en zeide vervolgens: “Ik beklaag u, mijn Vriend! zoo wel als uwe vrouw. Door uwe eigene partijdigheid zult gij, het geluk uwer kinderen verwoestende, hen de slagtoffers doen worden uwer dwaasheid, waaruit dezelve dan ook moge voortspruiten.”
De terugkomst van vlijtig's gade en moeder bespaarde zeelof een wederantwoord.’ enz.

De Heer g.g. van paddenburgh, Leeraar bij de Gemeente der Remonstranten te Berkel enz., maakt zich bij dit derde deel als den Schrijver bekend, en wij wenschen hem van harte met het wel slagen van deze zijne eerste proeve in dit vak geluk. Onze onpartijdigheid, intusschen, doet ons hem nogmaals herinneren aan den hem gegevenen wenk, bij de beoordeeling der vroegere stukken, ten aanzien van eene en andere onnaauwkeurigheid van meer- of minder belang; daar het ons weinig moeite kosten zou, ook nu deze en gene bijzonderheid aan te stippen, daar zijn Eerw. b.v. in den afstand der plaatsen wederom heeft misgetast. Ook zal eene mindere omslagtigheid of langwijligheid (hier en daar) van het verhaal sommige lezers, ja verre de meesten, (bij de tegenwoordige schaarschheid van penningen) niet onaangenaam zijn. Deze Roman kon, zonder merkelijk verlies, gemakkelijk tot twee deelen worden ingekort. De Eerw. Schrijver neme deze aanmerkingen ter harte, en zal zich dan van de Levensgeschiedenis van eenen Ouden Vrijer, op welker vervaardiging hij plan heeft, vooral geenen minderen bijval mogen beloven.


{==47==} {>>pagina-aanduiding<<}

Almanak voor Vrouwen door Vrouwen, voor het Jaar 1814. Te Amsterdam, bij de Wed. J. Dóll. f :-18-:

Almanak van Vernuft en Smaak, voor 1814. Bij dezelfde. f :-18-:

Te midden van den weldadigen vloed van Lierzangen, Uitboezemingen, Brieven enz. enz., waarvan hart en mond en pen ter heugelijke gelegenheid overvloeijen, komen zich, als van ouds, deze Jaarboekjes aan ons vertoonen; en ofschoon, gelijk natuurlijk was te denken, de inhoud nog geenen vrijen Vaderlandschen geest mag ademen, blijft ons echter die inhoud zelf, en deze en gene letterteekening, ten aanzien der poëzij, over 't geheel genomen, een stillen waarborg voor menig regt dichterlijk tevens en regt Vaderlandsch stukje bij een volgenden Jaarkring. Intusschen zagen wij met genoegen den Kalender reeds gezuiverd van nuttelooze of onteerende inmengsels, als b.v. van den Sint-Napoleonsdag, die ons altijd onwillekeurig deed gedenken aan die onbeschaafde Volken, welke, een Goed en een Kwaad Beginsel stellende, bij min gezuiverd begrip en slaasschen geest, alleen het laatste vereerden en aanbaden, om, zoo mogelijk, den Onverbiddelijken te vermurwen! - Voorts mogen wij, met genoegen, opmerken, dat deze Jaarboekjes zich nog boven de vorigen aanbevelen in keur van fraaije dichtstukjes; terwijl uitvoering en plaatjes zich volkomen zijn gelijk gebleven. Zie hier een aardig, los gedicht stukje ter proeve:

	De dorpeling.
Een jong, onnoozel Dorpeling, 
Die nooit uit moeders keuken ging, 
Gelijk 't gemeene spreekwoord zegt; 
Dat is: dat onze goede knecht 
Nog nooit zijn dorp verlaten had, 
Moest evenwel ook eens naar stad; 
Zulks was van oudsher al 's lands wijs: 
Hij toog op weg dan naar Parijs. 
't Is waar, hij kende daar geen mensch; 
Doch in zijn hart bestond geen wensch; 
Hij werd door wellust niet gevleid; 
't Was enkel uit nieuwsgierigheid. 
Hij spoedde zich niet weinig voort, 
Om, bij het oopnen van de poort, 

{==48==} {>>pagina-aanduiding<<}

En d'allereersten zonneschijn, 
Regt tijdig in de stad te zijn. 
Hij slenterde den ganschen dag; 
't Was alles vreemd, wat hij daar zag, 
Gebouwen, menschen, kleeding, stem; 
Doch niemand moeide zich met hem. 
't Werd avond: welk een grootsch verschiet 
Van kunstlicht zag hij toen al niet! 
Hij wandelde zoo hier en daar, 
En werd op 't lest een tuin gewaar, 
Verlicht, alsof het zonlicht scheen; 
Hij stapte mede derwaarts heen; 
Het hek was open, en daarbij 
Las m'op een bord: 't entree is vrij. 
Dit stond hem dan regt kostlijk aan; 
Hij ging van de eene in de andre laan; 
Doch wat hij zag of niet en zag, 
Hij vond geen volkje van zijn slag. 
In 't einde, welk een groote vreugd! 
Ziet hij een meisje, frisch van jeugd, 
Geschoeid, gekleed, getooid, gehoed, 
Zoo als hij ze in zijn dorp ontmoet. 
Hij nadert haar - zou zij niet gaan? 
Neen! onbeweeglijk blijft zij staan - 
Nog ééne schreê; hij groet beleefd; 
't Is, of zij niets daar tegen heeft: 
Hij lonkoogt op de lieve meid; 
Zij toont hem geene afkeerigheid: 
Het wordt hem om zijn hart zoo warm; 
Hij vliegt - hij sluit haar in zijn arm.... 
Wat's dit? hoe! welk een kille schrik 
Bevangt hem in een oogenblik?... 
Het voorwerp, dat hij had gestreeld, 
Was... Nu, wat was 't? - Een marmerbeeld. 
 
* 
 
Hoe vaak bedriegt de schijn den mensch! 
Hoe dikwerf koestert hij een wensch 
Om 't een of ander zingenot, 
Hetgeen bij de uitkomst hem bespot! 
Hij, die te veren onderzoekt, 
Wordt zeldzaam door bedrog verkloekt. 






{==49==} {>>pagina-aanduiding<<}

Boekbeschouwing.

Sermons de seu Mr. Pierre Daniel Huet, Pasteur de l'Eglise Wallonne d'Amsterdam. A Amsterdam, chez J.A. Sluyter. 1813. 8vo. f 2-10-:

Het zoude inderdaad eene zeer leerrijke beschouwing zijn, wanneer iemand, des bevoegd, zich verledigde tot het opmaken van een oordeelkundig overzigt van de verandering, welke de predikwijze, ook bijde Waalsche Gemeenten in ons Vaderland, sedert de Hervorming achtereenvolgens heeft ondergaan, en welken invloed die onderscheidene wijziging gehad hebbe op den prediktrant ook in de Nederduitsche Gemeenten dezer Landen. Schaarscher wel, dan bij deze laatstgenoemden, werden er bij de Waalsche Gemeenten kerkelijke Redevoeringen uitgegeven; genoeg echter, om, vooral bij aanvulling door hetgeen men van elders weet, eene zoodanige beschouwing, als wij op het oog hadden, te leveren.
Intusschen willen wij niet langer zuimen, om de kerkelijke Leerredenen van den overledenen Amsterdamschen Waalschen Leeraar p.d. huet aan het publiek nader te doen kennen, en van wege de welverdiende achting, waarmede 's mans nagedachtenis is versierd, en om de wezenlijke verdiensten van zijne nagelatene Leerredenen zelve. Het is toch algemeen bekend, dat de Weleerw. huet, zoo als Proponent te Rotterdam, als in de onderscheidene Gemeenten van Harderwijk, Haarlem en Amsterdam, om zijne begaafdheden en om zijne godsvrucht, met regt hooggeschat wierd, terwijl zijne nagedachtenis daar en elders, waar hij bekend was, in zegening blijft.
Het kon daarom niet anders dan aangenaam wezen, eenige Leerredenen van den zaligen huet in druk te zien verschijnen. Het herders- en leeraarsambt is in dit geslacht

{==50==} {>>pagina-aanduiding<<}
als erfelijk, en de laatst overledene heeft den roem van hetzelve deftig staande gehouden. Immers hij was een man van een zeer gezond en scherp oordeel, van een kloek verstand, en hij paarde bij zijne verkregene kundigheden de uitnemende gave, om dezelve met veel duidelijkheid, bondigheid en nadruk mede te deelen. Zijne uiterlijke voordragt was ongemeen ernstig, gepast en hartelijk. De innigste overtuiging van de waarheid en goddelijkheid der Evangelieleer bezielde zijne redevoeringen. Hij was het leerstelsel zijns Kerkgenootschaps welmeenend toegedaan, doch met alle redelijkheid en verdraagzaamheid. In het openleggen der verkeerdheden onzer eeuwe was hij bijzonder getrouw, en, gelijk hij geen oogendienaar was, stond hij, voor hetgeen hem waar en regt voorkwam, met onbezweken volharding pal; even daardoor misschien somwijlen minder toegeeflijkheid en inschikkelijkheid aan den dag leggende, dan aan een minder ernstig en stevig karakter welligt eigen zouden geweest zijn. Hoe dit zij, hij was een eerlijk man, een regtschapen burger, en een godvruchtig Christen.
Deze hoedanigheden ziet men dan ook overal in de Leerredenen, die wij voor ons hebben, doorstralen. Dezelve maken eenen enkelen bundel uit, en zijn twaalf in getal. Uit de bloote inzage van tekst en thema blijkt reeds, dat de Leerredenen, welke het publiek uit den voorraad, die voorhanden was, ontvangt, meestal ten onderwerp hebben zulke stoffen, die of zijdelings, of meer regtstreeks, het betoog, of de verdediging, of de aanprijzing van den Christelijken Godsdienst bedoelen. Zoo wordt in de eerste Leerrede de Christen-leeraar aanbevolen van wege de voortreffelijkheid der leere, die hij verkondigt; en voor eene Intreêrede, uitgesproken te Amsterdam den 13 December 1795, was deze stof ook uitstekend geschikt. Verder vidt men in de tweede Leerrede, uitgesproken in 's Hage, ter opening van de Waalsche Synode, naar aanleiding van den voorgeschrevenen tekst, (2 Tim. IV:1-5) de verpligting aangedrongen, die op iederen Leeraar van den Godsdienst rust, om met alle mogelijke zorg de afdwalingen der Chris-
{==51==} {>>pagina-aanduiding<<}
tenen te gemoet te komen. Zoo schetst de vierde Leerrede de zegepraal der goddelijke wijsheid over de menschelijke, door de kracht van het Evangelie. Zoo worden in de vijfde en zesde Leerrede de trapswijze voortgangen der goddelijke openbaringen voorgesteld, en derzelver oorzaken ontvouwd. Zoo wordt in de achtste Leerrede de opwekking van Dorkas krachtig bewezen, en mannelijk verdedigd; terwijl in de volgende de hardnekkige tegenstand van hen, die de goddelijke zending van Jezus Christus, in weerwil van zijne wonderdadige werken, miskennen, nadrukkelijk wordt ten toon gesteld, en in de tiende met veel menschenkennis en scherpzinnigheid wordt aangewezen, hoe na ongeloof en bijgeloof aan elkander grenzen, waartoe de merkwaardige aanspraak van den Zaligmaker aan zijne tijdgenooten, vermeld in het Evangelie van Joannes, H. IX:30, wordt ten gronde gelegd. Voorts vindt men twee historische en twee zedekundige onderwerpen in de overige
Leerredenen behandeld; als de wegneming ven Henoch, en de glans van het gelaat van Stephanus: de voordeelen van eene opregte deelneming aan het avondmaal, en de even groote verpligting tot en nuttigheid van gebed en dankzegging, in alle omstandigheden van het leven.
Deze laatste Leerrede ontleent eene bijzondere belangrijkheid uit de omstandigheden, onder welke zij is opgesteld. 's Mans echtgenoote lag te dien tijde zeer gevaarlijk ziek, en het hart van den niet minder getrouwen man als teederminnenden vader was deerlijk beklemd. Onder alle de aandoeningen van zoodanig een tijdstip vond de godvruchtige Leeraar troost en kracht in het overwegen en bewerken dier stof, zoo gepast als nuttig voor hemzelven en voor anderen; doch hij werd in dezen arbeid gestoord door eenen hevigen aanval van de ziekte, die aan zijn nuttig leven, op den 13den Augustus 1810, een einde maakte. De Brielsche Leeraar, des overledenen waardige Broeder, de verzamelaar dezer Leerredenen, vond zich door het ongemeene en aandoenlijke dezer bijzonderheid genoopt, om de onvoltooide Leerrede af te maken, en dezelve, als het laatste

{==52==} {>>pagina-aanduiding<<}
werk des vereeuwigden Broeders, aan zijne Gemeente en Vrienden mede te deelen; en het komt ons voor, dat hij in deze moeijelijke taak, welke zijn hart en verstand evenveel eer aandoet als zijne bekwaamheid, gelukkig is geslaagd.
Wij zouden verlegen zijn, welke Leerrede als eene proeve nader te doen kennen. Zij hebben alle hare wezenlijke verdiensten. Zij zijn schriftmatig, duidelijk, door en door bewerkt, met veel vlijt en naauwkeurigheid opgesteld, bondig en stichtelijk. De stijl is zuiver, beknopt, gekuischt en krachtig: zoodat deze Leerredenen onder de beste, die in onzen tijd bij de Waalsche Gemeenten zijn uitgegeven, mogen worden gerangschikt. Wij wenschen, dat zij veel mogen gelezen worden, en tot uitgebreide stichting verstrekken voor allen, die op Godsdienst en Deugd prijs stellen.







De heillooze gevolgen van partijschap, en rustverstorende volksbewegingen, voorgesteld in eene Kerkelijke Redevoering, over het Oproer te Ephesen. Te Harlingen, bij M. van der Plaats. 1813. In gr. 8vo. 17 Bl. f :-4-:

Plegtige Dank- en Bidstond, na de heugelijke terugkomst van zijne Doorluchtige Hoogheid Willem VI. Prinse van Oranje en Nassau, enz. enz. enz. in Nederland. Gehouden op den 1sten December 1813, door Bernardus Verwey, Predikant in 's Gravenhage. Aldaar, bij J. Allart. 1813. In gr. 8vo. VIII en 38 Bl. f :-11-:

Leerrede ter gelegenheid van Nederlands bevrijding, voorgedragen op den 5den December 1813, door Joannes Decker Zimmerman, Evang. Luth. Predikant. Te Utrecht, bij F.D. Zimmerman en te Amsterdam bij J.C. van Selm. 1813. In gr. 8vo. 26 Bl. f :-6-:

{==53==} {>>pagina-aanduiding<<}


Nederlands blijde vooruitzigten, godsdienstig gevierd, in eene Leerrede over II Koningen XIX:30. door J.H. van der Palm. Te Leyden, bij D. du Mortier en Zoon. 1813. In gr. 8vo. 48 Bl. f :-11-:

Wij plaatsen deze vier kerkelijke redevoeringen in de opgegevene volgorde bijeen, omdat ze, tot dezelfde gezegende omwenteling betrekkelijk, drie of vier onderscheidene tijdperken derzelve alzoo geregeld aanwijzen.
No. 1, naar wij hooren, van den Doopsgezinden Leeraar hoekstra, te Harlingen, teekent reeds door den titel de eerste gevaarlijke oogenblikken; zonder dat wij echter de plaatselijke gebeurtenissen aldaar genoegzaam kennen, om te weten, of de vreeze en mogelijkheid alleen, dan wel het gezigt en de dadelijkheid, zijn Eerw. aanspoorden, tegen het oproer te waarschuwen. Wij hebben het stuk met genoegen gelezen. De tekst is gelukkig gekozen, en met gepastheid, klaarheid en overtuigingskracht behandeld. Het kwam ons, echter, voor, dat er geene genoegzame opklimming en toenemende warmte in hetzelve gevonden werd. Wij hadden het verschrikkelijke, het uiterst misdadige, tot gruwel en grenzenlooze verwoesting voortslepende, van het oproer gaarne mede in de schilderij opgenomen gezien. Of, verkoos de Leeraar dit niet, ten einde bij zijnen tekst te blijven; dan weer meenen wij, dat het groote punt hier had moeten worden, waarop in zekeren zin alles draaide, de kracht van bedaarden en moedigen tegenstand, al is het ook maar van een enkelen; ten einde alzoo de welgezinden, hoedanigen hij toch voor het meerendeel in zijne Christelijke toehoorders mogt vooronderstellen, een regt heldenhart tot tegenstand onder den riem te steken. Dit, echter, zijn niet meer dan onze bijzondere bedenking en meening, op iets onvoldaans bij de lecture eerst gegrond; doch die geenszins als vonnis aangezien, veel min als veroordeeling van dit inderdaad verdienstelijk stuk beschouwd moeten worden. Wij hebben hier en daar nog al op eene drukfout gestooten; b.v. bl.

{==54==} {>>pagina-aanduiding<<}
4. reg. 3. zal honden toch wel handen moeten wezen. Of zinspeelt het op eene bijbelsche uitdrukking? de toehoorder, vreezen wij, zal dit nog minder dan wij begrepen hebben, en het dan welligt een zeer ongepast, onvoorzigtig woord hebben gevonden (*).
No. 2 werd, volgens het voorberigt, den eigen avond der komste van Z.H. voorgedragen; de gewone avondgodsdienstoefening in eene dank- en bidstonde zijnde verkeerd, terwijl de Leeraar eerst zeer kort voor het aangaan zekerheid verkreeg, dat de Vorst zelf den godsdienst zou bijwonen. Waarlijk, wij bewonderen des mans vlugge pen, en de netheid, met welke nog alles voor den dag komt. Om stof, denkbeelden en aandoeningen had hij natuurlijk niet te zoeken; veel min noodig, zich, door opzettelijk nadenken op het onderwerp, te verwarmen en te ontvlammen. Inderdaad, het is feesttoon, die in dit gansche stuk heerscht. Het toeval kon, dunkt ons, geene gelukkiger keus, dan van den Eerw. verwey, voor de vervulling dezer beurte, hebben gedaan. Het hart, het ontboeide, lang smachtende, met blijdschap vervulde hart, spreekt uit elken trek, en spreekt, der vergaderinge en des niet onberoemden Leeraars waardig. Het eenige, wat wij zouden aanmerken, zoo de allereerste oogenblik en de tegenwoordigheid van den Vorst geene redenen waren, om ons ook deze aanmerking te verbieden, zou dit zijn. Men ziet en proeft, tot welke staatkundige partij van voorheen de spreker wil of moet geteld worden. En zelfs dit behoorde eigenlijk zoo niet te zijn. Exempla sunt odiosa. Dan, dat men op bl. 15 de vrienden des Huizes van Oranje (in de laatstverloopene jaren) het geheele weldenkende volk noemt, kunnen wij laten gelden, zoo dit woord in den naauwsten zin genomen worde; maar den gezamenlijken hoop der andersdenkenden te betwisten, dat ook zij het ten deele met den lande wel meenden, dit zou.... Doch de Leeraar verklaart zich openlijk en warm tegen alle par-
{==55==} {>>pagina-aanduiding<<}
tijschap, en wij hebben de natuurlijke verschooning van hetgeen te sterk mogt zijn gesproken reeds aan de hand gegeven. Eene voorafspraak, eene korte rede over Psalm CXXVI:3, een vrij lang nagebed, benevens welgekozen psalmen en gezangen, met eene voorrede aan den
lezer, maken het geheel uit. Het thema der korte leerrede is: 1o. De Heer heeft groote dingen bij ons gedaan. 2o. Dit is eene stof van regtmatige vreugde en dankbaarheid. 3o. Willen wij onze redding volkomen maken en het begonnen werk gelukkig zien voleindigen, dan moeten wij deze vreugde regt besturen, door het vervullen van gewigtige pligten.
No. 3 verplaatst ons op een ander tooneel. Het schetst ook den eersten oogenblik der blijde redding, maar onder verschillende omstandigheden. Utrecht had nog te lijden en alles te vreezen, toen het grootste deel van Nederland reeds juichte. Utrecht ontkwam met regt als een vogel uit den strik. De strik was verbroken, en ook zij waren vrij. Met deze woorden van den 124sten Psalm houdt de Leeraar dan ook zijne Gemeente bezig; ten einde haar, zoo voor het land in het algemeen, als voor de stad in het bijzonder, op het onverwachte en op het heugelijke der gegeven uitkomst oplettend te maken. Eene uitvoerige en naauwkeurige schriftverklaring wordt hier, natuurlijk, niet gevorderd. Ligt kon de Prediker dan ook het opschrift van den Psalm, waarbij hij aan David uitdrukkelijk wordt toegekend, over het hoofd zien; daar het toch waar mag zijn, dat de latere Joden denzelven op hunne verlossing uit de Babelsche ballingschap hebben toegepast, en hun gevoel bij die gelegenheid met ons tegenwoordige zeer natuurlijk strookt. Het stukje is eenvoudig, klaar en hartelijk gesteld, ademt eenen gezonden, loffelijken geest, en bevat alzulke vermaningen, als den Nederlander en nog steeds zoo gedrukten Utrechtenaar bemoedigen en aansporen kunnen tot vaderlandsche deugd. Zie hier, tot een klein staaltje, het begin des nagebeds: ‘Alregeerder! Zoo dikwerf wij U dankten, wegens voordeelen, door onzen voormaligen beheerscher wegge-
{==56==} {>>pagina-aanduiding<<}
dragen, deden wij dit in het geloof, dat de weg van uw ondoorgrondelijk bestier die voordeelen eens ten beste der menschheid zou doen uitloopen. Thans danken wij U in den zelfden geest, in het zelfde geloof, wegens het verbreken onzer banden. Maar wij danken U thans blijder; wijl in dezen de weg van uw bewind meer met de natuurlijke wenschen van ons hart overeenstemt; wijl wij niet meer alleen heil in de gevolgen verwachten, maar dadelijk vreugde genieten.’
No. 4 is wederom eene eigenlijke Leerrede, de eerste, welke de Hoogleeraar uitsprak na de gezegende omwenteling, en daarom aan het opgegeven onderwerp zeer gepastelijk gewijd. Door velen aangezocht om haar in het licht te geven, werd hiertoe te gereeder besloten, omdat ze in geen bundel van 's mans overigen kanselarbeid konde of zal opgenomen worden. Wij mogen - schoon de juiste dag der uitsprake van dit stuk niet gemeld wordt - hier een eenigzins bedaarder overzigt dan bij No. 2 en 3 wachten. Dit vinden wij ook inderdaad. Niet slechts is alles meer uitgewerkt; maar ook de toon verraadt dat hartstogtelijke niet, hetwelk wij daar aantreffen. Doch, dit heeft misschien nog eene andere oorzaak, waarvan straks nader. De tekst is op den titel opgegeven. De Prediker ontvouwt dien met zijne gewone klaarheid en bevalligheid. Treffend zijn vele trekken van gelijkheid der voorafgaande omstandigheden van Juda met de onzen. Men is haast niet te vrede, dat de Leeraar dit niet wat uitvoeriger in het licht stelt. Misschien beschouwt hij zulk eene poging, bij welke de volkomen waarheid en regte gedaante der verhaalde zaken toch ligtelijk iets lijden, als een kunstje, dat beneden hem is, en geenszins gevorderd wordt om de aandacht met zijden koorden aan zijne rede te boeijen. De Steller geeft vervolgens eene andere reden op, zonder dat dit ons vermoeden wegneemt. Intusschen maakt de vergeijking, eerst van onzen dadelijken toestand, en daarna van onze hope en uitzigten, met die van Juda, terstond na de herstelling des rijks, beiden in den tekst bevat, benevens

{==57==} {>>pagina-aanduiding<<}
ons te houden gedrag, om tot de vervulling te geraken, den inhoud der Leerrede uit, die daarenboven van gepaste gebeden en dankzeggingen gaat vergezeld. Met een stil en zacht genoegen hebben wij het eene en andere gelezen. Zoo als de man begint, beämen, of liever beäntwoorden en verzellen hem onze gedachten en gewaarwordingen. Er kon - meent men - niet anders gesproken worden. Even gemakkelijk volgen wij hem door de onderscheidene deelen der rede heen. Geheel eigenaardig, nogtans, is doorgaans, en nu ook weer, ons gevoel bij de lecture der schriften van van der palm. Hetzelve heeft eenige overeenkomst met hetgeen hij moet gewaarworden, die eenen grijsaard van vroegere, belangrijke gebeurtenissen verhalen, en daarbij nu en dan in vermaningen en waarschuwingen hoort uitweiden. Warmte, ja, verheffing en veel medeslepends; maar niet de bandelooze vlam, het geweldig bruisen en wegrukken, dat wij elders wel eens opmerken. Men neme de proef, om een stuk van van der palm en een ander, al ware het bovengemelde van verwey, bij beurten, te lezen. En bedriegen wij ons niet, dan zal het laatste, zonder dat men het wil, den lezer meer spoed doen maken, en in zekere, uitwendig meer voelbare, beweging brengen. Intusschen is dit meer bedaarde welligt enkel deugd, zoodra de openlijke voordragt het stuk bezielt, zonder het door te veel warmte min bevatbaar voor den geest, min volgbaar voor de aandoening van den toehoorder te maken.
Al de stukken te zamen verkondigen groote blijdschap, die heel den volke wezen zal; maar verkondigen tevens orde, vrede, liefde, deugd en kracht, zoo wel als lijdzaamheid, hope en vertrouwen, zal die blijdschap duurzaam worden tot stand gebragt. ô, Dat hunne woorden ingang vinden! Dat men regt bedenke, wat tot onzen vrede dient! en wantrouwen, betweterij, ontevredenheid en lage onwil, om met alle kracht aan het algemeene heil te werken, niet meer bij ons bekend zijn!
Het is op zichzelver vertroostende, dat de geleden

{==58==} {>>pagina-aanduiding<<}
druk den geest der Natie niet gekneusd of te onder gebragt, maar veeleer zulke talenten bewaard en ontwikkeld heeft, als waarvan ook deze Leerredenen, uit onderscheidene Gezindheden afkomstig, getuigenis dragen; en dat inzonderheid die uit het Hervormd Kerkgenootschap, zoo uitgebreid en daarom zoo belangrijk in ons Land, bij de andere vooral niet ongunstig afsteken. Dat het voortaan uw wezenlijk voorregt zij, magtigste der Christelijke Zusters op den herbergzamen, vredelievenden Nederlandschen bodem, in bekwaamheden en gaven zoo verre uit te blinken, als het aantal, de wedijver en prikkel der loffelijke eerzucht van uwe kweekelingen die van alle anderen bij ons te boven gaan!

Bijdragen tot theoretische en practische Geneeskunde, uitgegeven door het Genootschap Arti Salutiferaé te Amsterdam. Te Amsterdam, bij L. van Es. 1811-1813. IIIden Deels 1, 2 en 3de Stuk. In gr. 8vo. 172, 147 en 175 Bl. f 5-8-:

Dit derde Deel der, ook uit onze beöordeelingen, genoeg bekende Bijdragen van het Amsterdamsche Genootschap is, over het algemeen, in denzelfden geest, als de vorige, gesteld. Wij willen er kortelijk den inhoud van doen kennen.
Het eerste Stuk bevat: 1o. Eene waarneming van eene lues venerea; door w.f. buchner, Stads Med. Doct. te Gouda. Dezelve levert een nieuw voorbeeld op van de moeijelijkheid, om eene verouderde Venusziekte behoorlijk van eene kwikziekte te onderscheiden. Ons komt, met den bekwamen Schrijver, dit geval voor tot de laatste te behooren, waarvan althans de onbesmettelijke aard der kwaal, en de verslimmering, zoo van den geheelen toestand des lijders, als, in het bijzonder, van de huidzweren, bij het gebruik der kwik, al vrij duidelijke bewijzen zijn.

{==59==} {>>pagina-aanduiding<<}

2o. Onderzoek omtrent den aard, de werking en de toediening van den Hyoscyamus niger; door Dr. bloemröder. Volgens denzelven, werkt deze verdoovend en deprimerend, en komt hij in ware astheniën niet te pas; dat wij zoo ruimschoots niet kunnen toegeven, dewijl, in een' hoogen graad van asthenia directa van brown, de zoogenaamde deprimerende middelen, dat is, die niet of weinig op het vaatgestel werken, juist te pas komen. Voor het overige begrijpen wij niet, op wat grond het bilsenkruid onder de waterslofhoudende middelen gerangschikt wordt. Wij weten wel, dat men veelal de narcotica daartoe brengt; maar het verdoovend beginsel is nog nimmer scheikundig onderzocht, en ook voor geene scheikundige onderzoeking vatbaar. Ook verwondert het ons, hier niets te vinden opgeteekend aangaande de eigendommelijke werking van dit kruid op de zenuwen van den haarband.
3o. Waarneming van den Heer f. buchner, te Amsterdam, ter bevestiging van het aanwezen der contre-coups.
4o. Eenige waarnemingen, aanmerkelijke hoofdwonden betreffende. Dezelve zijn reeds voor vele jaren gedaan, en getuigen van de schranderheid en bekwaamheid der waarnemers. Dr. nieuwenhuys, die dezelve uit de papieren van zijn' vader mededeelt, heeft er eene inleiding en aanteekeningen bijgevoegd, welke der lezing wel waardig zijn. Hij schijnt ons echter het aderlaten bij sterke hoofdwonden een weinig te sterk te wraken. Er is geen ligchaamsdeel, dat zoo veel van overmaat van bloed te lijden heeft, als de hersenen, en men doet wel, het geweld van den bloedstroom te matigen, wanneer die deelen sterk beleedigd en daardoor meestal zeer verzwakt zijn.
5o. 6o. Hierop volgt een brief van den vermaarden röschlaub aan hufeland, welke den laatsten gelegenheid gaf, om zijne betrekking tot het Brownianisme open te leggen. Beide deze stukken zijn belangrijk voor de geschiedenis onzer kunst, vooral het laatste, hetwelk ons den grooten hufeland doet kennen als een man, die in de algemeene gisting zijne grondbeginselen getrouw bleef, zon-
{==60==} {>>pagina-aanduiding<<}
der halsstarrig het goede voorbij te zien, dat er in het nieuwe was.
7o. Een kort berigt van Dr. van der breggen over de keratonyxis, welke kunstbewerking wij nu ook uit andere geschriften kennen, besluit dit Stukje.
Het tweede Stuk behelst: 1o. Verslag aangaande de kwaadaardige zenuwkoorts, welke in 180 9/10 in Weimar heerschte; door j.c. schluitter; uit het Hoogduitsch, door Dr. van baerle. Een belangrijk stukje, waaruit blijkt, dat ook in die epidemie de ziekte in den aanvang een ontstekingachtig karakter had; dat men de prikkelende geneeswijze niet dan met veel behoedzaamheid moest aanwenden; dat men, zelfs door de werkzaamste middelen, den loop der kwale afbreken noch verhaasten kon. Het doorleggen scheen in deze ziekte eene weldadige scheiding te veroorzaken.
2o. Over de noodzakelijkheid van het afbinden der navelstreng; naar het Hoogduitsch van j.ch.g. joerg, door j.g.f. schneider, toen Med. Stud. te Harderwijk, thans, zoo wij meenen, tot groot verlies voor de kunst, overleden. De Schrijver acht dit afbinden over het algemeen noodzakelijk, daar de menschelijke vrucht bij hare geboorte zwak, en er nog een te sterk leven in de navelvaten is. Hij deelt voorts eenige zonderlinge gedachten over de betrekking tusschen de streng en de vrucht mede; bewerende, onder andere, dat de eerste beginselen der buiksingewanden, benevens derzelver vaten, in de streng bevat zijn, en naderhand in den buik worden opgetrokken. De bewijzen, welke hij bijbrengt, zijn van dien aard, dat zij allezins nadere overweging verdienen.
3o. Physiologische en pathologische aanmerkingen en waarnemingen omtrent de haren; door Prof. wolfart, te Berlijn. - Is ons te hoog.
4o. Over de aanwending van beslissende geneeswijzen, voornamelijk van heroïsche geneesmiddelen; naar het Hoogduitsch van Dr. greiner, door Dr. c.j. nieuwenhuys. De nadeelen beide van eene al te groote voorba-
{==61==} {>>pagina-aanduiding<<}
righeid en onstuimige werkzaamheid, en van eene overdrevene schroomvalligheid, in het behandelen van ziekten, worden hier tegen elkander over gesteld. De Schrijver neigt echter meer tot de dralende methode. Wat eigenlijk heroïsche geneesmiddelen zijn, en wanneer dezelve zijn aangewezen, wordt uit de verhandeling niet zeer duidelijk.
5o. Genees- en heelkundige waarnemingen van Dr. michaëlis, te Haarburg. Dezelve verdienen gelezen en overwogen te worden.
6o. Beschrijving van eene buitengemeene versteening van het hart; uit de Salzburgsche Med. Chir. Zeitung door Dr. bloemröder overgenomen. Bijna het geheele hart was door versteende brokken omgeven. In de vaten waren hier en daar sporen van dezelfde ontaarding. De lijder, 70 jaren oud, leed lang aan maagpijnen, kreeg vier weken vóór zijnen dood eene ontsteking in het hart, waarop waterzucht, en, met een ongeregelden pols, de dood volgde. - Wij begrijpen, waarom in dit geval van eene versteening gesproken wordt, en niet van eene verbeening; daar de stof, hier neêrgezet, toch wel niet anders dan phosphorzure kalk geweest zal zijn: althans men zegt niets van het tegendeel; en, indien er vermoeden ware geweest, dat dezelve van een anderen aard was, zoude een nader scheikundig onderzoek allerbelangrijkst, en het verzuim daarvan onverschoonlijk geweest zijn.
Het derde Stuk bevat de volgende stukken: 1o. Over heete ziekten van belette ademhaling in 't algemeen, en de vliezige keelontsteking in 't bijzonder; naar het Hoogduitsch van j.c. isaac, door Dr. bloemröder; met aanteekeningen van den vertaler. - Weinig meer dan eene oppervlakkige schets. Wij leeren er niets aangaande de croup, dan nieuwe benamingen en onderscheidingen. De onderscheiding, intusschen, van de verschillende borstziekten, naar de deelen en stelsels, waarin zij voornamelijk hare zitplaats hebben, is niet te verwerpen, en verdient althans de aandacht van deskundigen.
2o. De anatomische pathologische waarnemingen van

{==62==} {>>pagina-aanduiding<<}
Dr. de munck gaan over eene aanmerkenswaardige ontaarding (eene soort van vleeschwording) der pisblaas, en eene sectio caesarea na den dood der moeder. De laatste heeft in ons oog weinig regt op gemeenmaking. - Het antwoord van Prof. krauss zal men niet zonder genoegen lezen; maar veel bijzonders bevat het juist niet.
3o. Aanteekeningen uit mijn dagboek, betrekkelijk eenige bijzonderheden, bij gevaccineerden waargenomen; door w.f. buchner. Deze aanteekeningen loopen vooral over de kenmerken der ware koepokken; over de verschillende soorten van valsche; over de ontaarding der pokstof; over de omzigtigheid, noodig bij het vaccineren van ziekelijke voorwerpen, enz. Zij zijn zeer lezenswaardig, en kenmerken een' oplettenden en schranderen waarnemer. Zij, die deze kunstbewerking zonder nadenken of voorzorge in het werk stellen, mogen dezelve wel eens met aandacht lezen en ter harte nemen.
4o. Geschiedenis eener buikzwangerschap van een vijftienjarig meisje, welke door de krachten der natuur een' gelukkigen afloop nam; liever, gelukkig afliep.) - Eene belangrijke bijdrage.
5o. Waarneming eener heilzame werking van den Constantia-wijn in kramp van den onderbuik; door Dr. nieuwenhuys. Na de vergeefsche aanwending der werkzaamste krampstillende middelen, gaf dit middel eene onverwachte uitkomst.
6o. Over het herstel der opwekbaarheid en de werking der zoogenaamde versterkende middelen; naar het Hoogduitsch van Prof. wolfart, door Dr. van baerle. Ook deze verhandeling ligt in eene mystieke duisternis begraven. Hier en daar stralen eenige lichtende punten, die echter elders meer licht van zich geven.
7o. Iets over de operatie der Cataract, door middel der depressie; door f. buchner. De voordeelen dezer handelwijze, door den ervaren buchner reeds vroeger in een ander geschrift, op het voetspoor van den beroemden pott, bekend gemaakt, worden hier nader aangedrongen

{==63==} {>>pagina-aanduiding<<}
door het gezag en de welgestaafde redenering van scarpa. Wij bejammeren met den Schrijver de dwaze vooringenomenheid van sommigen tegen nieuwe gevoelens en kunstgrepen, ofschoon dezelve door deskundigen met genoegzame redenen worden aangeprezen.

Geologie, of Verhandeling over de vorming en vervorming der Aarde. Te Groningen, bij W. Wouters. 1813. In gr. 8vo. XVI en 135 Bl. f 1-4-:

De ongenoemde Schrijver van dit werk ('t welk met een titelvignet van den Heer Mr. w. bilderdijk versierd is) heeft in een klein bestek vele zaken vervat. Het geldt niets minder dan de daarstelling van een (althans onder ons) nog nieuw en weinig bekend Systema van Aardkunde, (Geologie) of liever eener nieuwe, op waarnemingen gegronde, Hypothese van de vorming en groote veranderingen des Aardbols, waardoor die eindelijk zijne tegenwoordige gedaante bekomen heeft. De Schrijver erkent echter, deze hypothese niet uit zichzelven, maar uit de schriften van de la saussure, dolomieu en de luc geschept te hebben; gewigtige namen voorzeker! Hem zou dus eigenlijk alleen de verdienste toekomen, van de ontdekkingen dier mannen, welke hij als de scheppers der Geologie aanmerkt, in een kort bestek gebragt, en onze Natie, bij welke dezelve tot hiertoe nog minder verspreid zijn, daardoor op een' bij haar nog weinig beöefenden tak der Natuurkunde te hebben oplettend gemaakt.
De Schrijver heeft goedgevonden, alles eerst kortelijk voor te dragen, daarna uitvoeriger te ontwikkelen, en ten slotte in den vorm van betoog zamen te dringen. Wij zullen trachten, de hoofdpunten van dit wel vreemd, maar toch zeer wel zamenhangend gevoelen beknoptelijk op te geven.
De wording van het Licht diende niet alleen, om de

{==64==} {>>pagina-aanduiding<<}
duisternis uit den warklomp te verdrijven, maar wel voornamelijk om de chemische werking der neêrploffing, door het ontwikkelen der affiniteiten, te doen ontstaan. Hiertoe immers is vuur, en derhalve licht noodig. De zwaarste stoffen zonken dus het eerst neder, en derhalve moest de graniet de onderste laag uitmaken, gelijk wij zulks inderdaad zien; terwijl het water bovendreef. Daar echter deze neêrploffing (in een' bol) van alle kanten plaats had, ontmoetten zij elkander in den val, en vormden een gewelf. Verharding deed nu scheuren ontstaan, door welke, uit eene kern der Aarde, die nog geene chemische werkingen ondergaan had, dampen oprezen, terwijl aan den anderen kant doorzijgingen der bovenstof ook dieper in de kern gistingen veroorzaakten. Vandaar nieuwe neêrploffingen, verzakkingen, en velerlei veranderingen, tot eindelijk de Aardkorst (nog steeds onder water) eene genoegzame mate van hardheid bekomen had; doch daarom niet effen was, maar zeer groote en diepe kuilen bevatte, die, het zij door drukking van boven of uitzetting en opscheuring van onder, zich eindelijk genoegzaam openden om het water daarin te doen afloopen, waaruit dus het eerste vaste land ontstond, de hoogere plaats namelijk, door dien afloop nu droog geworden. Hetzelve behoeft men niet als zeer hoog boven het water uitstekend, of als zeer uitgebreid, te beschouwen. De ongelijke breking der Aardkorst deed op dezelfde wijze hier en daar eilanden ontstaan. Dat vaste land, zoo wel als deze eilanden, was nog alleen rotsgrond of graniet; want volgens de onderstelling bestonden er nog geene zeedieren, wier overblijfsels tot de vorming der latere lagen zoo veel hebben bijgedragen. Op deze rotslaag nu stelt men, dat de planten voortkwamen, wier tegenwoordige aarde uit de gewassen zelve ontstaan is. - Gelijktijdig met deze neêrploffingen rezen dampen naar boven, en vormden
onzen Dampkring. Dezelve bereikte misschien nog eer dan de vaste bodem zekere mate van ontwikkeling, zoodat die bij mozes de tweede dag of het tweede tijdperk uitmaakt,

{==65==} {>>pagina-aanduiding<<}
gelijk de ontblooting van het drooge en de groei der planten het derde.
De Zon werd in het vierde tijdperk tot eene bron of verzamelplaats van het licht, dat voortaan haren dampkring uitmaakte. De Maan ontstond nu ook, en beider vereenigde werking op aarde en water maakte het bestaan van levende dieren mogelijk; de dampkring en het water (waarin vocht en gelijkmatige warmte, de twee hoofdvoorwaarden van het dierlijke leven, de overhand hadden) werden het eerst bevolkt. (Het vijfde tijdperk volgens mozes).
Nu was ook het land, in overeenstemming met het overige, genoegzaam gevorderd, om bewoners te kunnen onderhouden. De landdieren ontstonden dus; doch (wij volgen telkens de hypothese) er was geen gebergte van eenig belang, geen ijs of sneeuw dus, die rivieren kon telen, misschien alleen bronnen in de hoogste gedeelten, wier water door het zand gezuiverd werd, (bl. 31) terwijl (volgens bl. 27) het eerste vaste land uit den blooten graniet met graauwen rotsgrond bestaan heeft; moeijelijk is het voorzien der rivieren van water te begrijpen; te meer, daar men (uit hoofde mozes vóór den Zondvloed van geen' regen gewaagt) vóór den veertigdaagschen geene regens durft stellen. Te regt zegt dus de Schrijver: 'T is hier alles duisterheid. De planten en dieren verschilden ook gedeeltelijk van die onzer tegenwoordige Wereld, blijkens de afdruksels in de steenkoolmijnen, welke nog overblijfsels dier aloude Wereld zijn. In de zee vormden zich intusschen de lagen, welke wij nog in den grond onzer landen opmerken, eerst kalkaardige, het overblijfsel van zeedieren, daarna krijt en zandsteen. Die Aarde nogtans, zoo min als deze Zee, waren de tegenwoordige. Integendeel heeft eene geweldige omwenteling der Natuur de geheele toenmalige Aarde in het harte der zeeën verplaatst, en alle bewerktuigde wezens doen neêrdalen op den bodem der toenmalige zee. De toppen der hoogste bergen, der Andes, den Murtag en de Alpen, waren slechts eilanden, die even buiten dezelve uitstaken. De oppervlakte der zee

{==66==} {>>pagina-aanduiding<<}
was dus op zijn allerminst 1000 vademen hooger dan thans, en is de omtrek der Aarde door den Zondvloed zoo veel verminderd. Deze vloed, waarvan de overleveringen aller Volken gewagen, werd waarschijnlijk door eene Komeet veroorzaakt, die het water buitengemeen deed opzetten; hierbij voegde zich regen, (de dampen, van de schepping af in den dampkring zwevend, en nu eensklaps verdikt, moesten eene ontzettende watermassa uitstorten) en eindelijk het bezwijken des bodems, hetzij ondermijning door de zee, hetzij uitzetting van dampen, hetzij beide die redenen, hetzij iets anders, dezelve veroorzaakten. Dus werd de zee in deze geweldige holte gestort, en onze tegenwoordige bodem, haar oude grond, ontbloot. Deze onderstelling, het voorname punt waarom het geheele gevoelen zich beweegt, wordt hier vooral aangedrongen door de genoegzaam bewezene daadzaak, dat ons land eenmaal door de zee is bedekt geweest; voorts, dat dezelve het land niet gedeeltelijk overstroomd, of van lieverlede verlaten, maar door eene algemeene omwenteling eensklaps haren boezem ontbloot heeft. De hooge toppen nu, eertijds voor den groei van planten geschikt, (gelijk blijkt uit noach's duif, die een' olijfboom vond op den top des bergs Ararat) werden ontbloot, doordien de zee inzakte, en dus den dampkring anders wijzigde, boven welken deze naakte kruinen, als achtbare gedenkzuilen eener vergane Wereld, het grijze hoofd bleven verheffen. - De zee onderging intusschen, ook in hare nieuwe bedding, nog neêrploffingen, waarvan die van het zand waarschijnlijk de laatste was, die door aanspoeling de voorlanden vormde. Met het ophouden dier precipitatiën werd nu ook de toestand des dampkrings gevestigd, die intusschen, door den Zondvloed aanmerkelijk veranderd, doorgaans kouder geworden was, en door de uitstekende bergtoppen de meeste meteorologische verschijnselen aangenomen had, welke wij nog zien. De zaden der
gewassen, die voorheen op de eilanden te huis waren, (die van het vaste land waren bij de inzakking te zamen in den afgrond gestort) werden nu in de lagere deelen des nieu-
{==67==} {>>pagina-aanduiding<<}
wen aardrijks overgebragt, vergingen daar, en bragten eindelijk onzen plantgrond (humus) voort. De wilde dieren, op de voormalige eilanden, (thans hoogste bergen) wonende, zakten ook allengs, daar de lucht hun te koud werd, naar beneden in de nu ontbloote dalen af. Waarschijnlijk bewoonden zij die voormalige eilanden geheel alleen, afgezonderd van den mensch, die op het vaste land vertoefde, en van wien men geene sporen in versteeningen of dergelijke vindt. Deze opvatting strijdt zoo min tegen eene geheele verdelging des Aardbols, als tegen de vernieling aller gedierten buiten de Ark, in een' gezonden zin begrepen. Ook bewijst de bouwing dier Ark, voor zoo eene bijzondere omstandigheid, geenszins, dat de mensch reeds zijne scheepvaart tot die eilanden had uitgestrekt; welke misschien verre van het oude vaste land verwijderd waren. Dat wijders de Zondvloed geene bloote overstrooming van het oude, nog bestaande, vaste land is, blijkt uit het gemis, althans van menschelijke overblijfselen. De wording der plantäarde, der turfstof, der voorlanden, het ofslijten der voorgebergten, - dit alles levert zoo vele data op, waaruit men de echtheid des Mozaïschen verhaals, zelfs ten aanzien van het zoo vaak bestreden tijdsverloop, kan opmaken.
Intusschen had de inzakking eener zoo geweldige massa rotsgrond, als het oude vaste land uitmaakte, naar het middelpunt der Aarde, gevoegd bij de neêrstorting van al het water, 't welk voorheen onzen nu ontruimden bodem overstroomde, het punt van zwaarte des Aardbols geheel verwrikt, en eene slingering of zweeping in zijne omwending veroorzaakt, waardoor onze tegenwoordige zonneweg 23½ graden te wederzijden van de evennachtslijn afwijkt; vanwaar het verschil der jaargetijden. Verscheidene diersoorten en planten, minder geschikt voor den nu kouderen bodem en de geheel veranderde luchtsgesteldheid, vergingen of ontaardden. Van daar die sporen, welke men nog soms van antediluviaansche bewerktuigde wezens vindt. - Van menschen was dit, zoo als gezegd is, onmogelijk, daar geen

{==68==} {>>pagina-aanduiding<<}
hunner de eilanden, de éénige overblijfselen der aloude Aarde, immer betreden had.
Zie daar in 't kort eene schets van eene (voor ons althans) nieuwe wijze, om de Geschiedenis der Aarde met de waargenomene verschijnselen op dezelve, en tevens met het verhaal van den oudsten Schrijver, in overeenstemming te brengen. De Auteur van dit boekje vergelijkt zijn stelsel (of liever dat zijner beroemde zegsmannen) met vroegere Geologische stelsels, vooral met dat van buffon, en beweert, dat het voorgedragene uitsluitend op daadzaken, niet op losse onderstellingen of hersenschimmen, rust. Gaarne bekennen wij onze onbevoegdheid, om op dit moeijelijk punt eenige uitspraak te doen. Het zij ons alleen vergund, eenige aanmerkingen in het midden te brengen, niet om de waarde dezer hypothese te verzwakken, die op het gezag van al te groote mannen rust, en te zeer een aaneengeschakeld geheel uitmaakt, om haar los weg voor onbestaanbaar te verklaren, maar om toch te doen zien, dat zij, gelijk alle gewrochten van het menschelijk brein, nog verre af is van die zekerheid, welke het bedaarde verstand alleen kan te vrede stellen.
Vooreerst is dit gevoelen bij uitstek dichterlijk, en geeft daaromtrent weinig of niet aan buffon's schitterende Epoques toe. Zoo de verzwijging van den naam des Schrijvers (die zich echter niet geheel heeft kunnen verbergen) het ons niet tot pligt maakte, zijn geheim te ontzien, wij zouden, niet zoo zeer in de voordragt, als wel in de geheele houding, in de grootsche denkbeelden, zwanger aan de rijkste tafereelen, eenen man herkennen, wiens dichterlijke ziel zich zelfs in proza niet verloochent, en die niet vermijden kon, aan de denkbeelden van eenen de luc en anderen althans zekere eenheid, zekeren vorm bij te zetten, die het Genie onweêrstaanbaar aan elk zijner gewrochten indrukt. Onlangs heeft een Fransch Dichter (lemercier) zich vermoeid, in eene zoogenaamde Atlantide, de natuurkrachten van het Newtoniaansche wereldstelsel te verzinnelijken, haar althans door hoogklinkende

{==69==} {>>pagina-aanduiding<<}
Grieksche namen tot personen te verheffen. Doch zijn geheele gedicht is niet zoo dichterlijk, als dit kleine, eenvoudig geschrevene boekje. Welk een denkbeeld toch, als dat eener van alle zijden besprongene Wereld, hier door de opene zee, die een komeet uit hare palen rukt, dáár door verraderlijke mijnen, die, in 't harte der aarde binnengeslopen, zich met vuurstoffen en dampen vereenigen, om hare zuilen te doen waggelen en zwichten! Dan ploft eindelijk, niet een gebouw of eene stad, maar eene Aarde van louter graniet in de diepte, schokt door haren val het evenwigt, rukt den bol uit zijne vaart, en schept den loop der saizoenen! Deze, thans verdelgde, Aarde toch was niet gelijk de onze; eene eeuwige lente deed er bloemen en vruchten uit de rotsen ontluiken; geen regen, slechts de dauw des hemels bevochtigde die; onbekend was de bron der rivieren, niet in ijzige rotsen verscholen, maar door eene onzigtbare hand wonderdadig uit den grond geroepen. De groote schok, intusschen, herschept de groene eilanden in barre klippen, en doet de onweders beneden hare toppen nederdalen. De wilde dieren, eerst door den Oceaan, zoo 't scheen, voor altijd van den mensch gescheiden, ontmoeten hem na deze omwenteling in eene vlakte, waar voorheen schelpdieren leefden; nu eerst worden regenvlagen, onweders en stormwinden geboren; de regenboog schittert voor 't eerst aan den hemel, voor het verbaasde, bevende menschengeslacht; nieuwe rivieren doorkruisen eene nieuwe Aarde, die allengs haren zandgrond op vele plaatsen in een Paradijs ziet herscheppen. Even zeer als zulke grootsche voorstellingen iets uitlokkends hebben voor vele vernuften, en der schranderheid van den uitvinder of de uitvinders der hypothese tot eer strekken, even zeer moeten zij ons op onze hoede doen zijn, om in een stuk, waar het alleen verstandelijk onderzoek en daadzaken geldt, geenen Roman voor Geschiedenis aan te nemen.
Het is waar, vele verschijnselen, die grootendeels in het werkje zijn opgenoemd, kunnen uit deze hypothese zeer goed verklaard worden. Wij mogen er de zandwoestijnen

{==70==} {>>pagina-aanduiding<<}
in Afrika en Azië bijvoegen, die eenmaal, volgens hornemann en anderen, bodem der zee geweest zijn, terwijl hare uitgestrektheid onmogelijk aan eene gedeeltelijke overstrooming kan doen denken; alsmede de olifantstanden, die humboldt (zie zijne Zoölogie et Anatomie comparée) 2,600 meters boven de oppervlakte der zee gezien heeft. Doch hoe vele zwarigheden doen er zich aan den anderen kant niet op! Dat op eenen rotsgrond planten groeijen, is niet onmogelijk; op eilanden, uit den schoot der zee verrezen, groeijen spoedig lichens en mosplanten; en het is zeer mogelijk, dat na den Zondvloed, door de ontzettende daling der zee, de bergtoppen van de plantaarde zijn beroofd geworden, die zich allengs gevormd had. Het is ook merkwaardig, dat de H.S. juist alleen van olijfboomen gewaagt; een gewas, 't welk bij voorkeur in heete, rotsachtige streken groeit, gelijk b.v. Provence, Corfu, Moréa, Palestina, enz. Doch het is volstrekt onbegrijpelijk, hoe rivieren zonder bergen, regen en sneeuw hebben kunnen ontstaan; en deze rivieren is men toch, volgens het verhaal van mozes, waarvan de hypothese niet afwijkt, genoodzaakt aan te nemen. Zelfs de toevlugt, (bl. 31) die men neemt tot bronnen in de hoogste gedeelten, waar het water door het zand gezuiverd werd, is strijdig met de hypothese, volgens welke de aarde vóór den Zondvloed alleen uit rotsgrond bestond, en het zand in de zee gevormd werd. Wil men zeggen, er kunnen andere middelen, ons nu onbekend, geweest zijn, om rivieren te vormen, zoo onderstelt dit eene geheel van de onze verschillende inrigting der Aarde; dus ook andere schepselen, dus ook geene menschen als wij, op dezelve. Reeds
buitendien kan men zich bijna geen denkbeeld maken van eenen dampkring zonder eenige dier verschijnselen, welke daarin voor het onderhoud van ons leven en gezondheid zoo onmisbaar schijnen. Liep die lucht dan nooit gevaar, om door sinetstoffen te vervuilen? Waren er dan geene winden, stormen en onweders noodig? -
Nog meer. Volgens dit gevoelen moeten wij ons geheel

{==71==} {>>pagina-aanduiding<<}
andere eilanden verbeelden, dan de tegenwoordige. Het eene eiland verschilt wel zeer in hoogte van het andere; doch welk onderscheid met de structuur der Aarde vóór den Zondvloed! De tegenwoordige hooge bergtoppen, waarop de primordiale lagen alleen plaats hebben, zijn, volgens het bedoelde stelsel, uitstekende eilanden, gelijk de lagere bergen blinde klippen of banken geweest. De Altaï, de Libanon, de Etna, verscheidene toppen der Alpen, (de Mont-Blanc, Jungfrauhorn, Finsteraarhorn) de Mont-Perdu, in Auvergne, en anderen, waren dan ook gewis uitstekende toppen, daar zij uit graniet of rotsgrond, zonder inmengsel van andere lagen, bestaan. Maar deze zijn nog van zeer onderscheidene hoogte, van 1093, 1491, 1713, 2446, 2148, 2206 en 1763 vademen (toises), en doen nog zeer aanmerkelijk onder bij verscheidene Amerikaansche bergen, b.v. den St. Elias op de N.W. kust, vele bergspitsen der Andes, in Zuid-Amerika, zoo als de Cotopaxi en de Antisana, (volgens humboldt 2952 en 2993 vademen) en vooral de Chimborazo, van 3357 vademen. Nemen wij dus eens 1000 vademen hoogte als het minimum aan, 't welk met de oppervlakte der oude zee gelijk stond, zoo waren er eilanden, die 700, 1100, 1200, 1400, 1700, ja 2300 vademen boven die oppervlakte uitstaken. Van zulke geweldige massa's, onmiddellijk uit zee opgerezen, kunnen wij ons geen denkbeeld maken.
Nog eene zeer eenvoudige vraag. Wanneer eene ondermijning van den ouden vasten wal dien geheel en eensklaps, door wegneming zijner steunpunten, in de zee heeft geworpen, hoe kwamen dan alle die tegenwoordige tallooze eilanden in dezelve? Zijn dit wrakken der oude Wereld? Maar hoe bleven die staan in den algemeenen val? Of min diepe plaatsen der oude zee? Hieromtrent hebben wij geene oplossing gevonden. Ook komt ons het geheele stelsel met den geest des ouden verhaals bij mozes strijdig voor. Geen spoor is daar van eene doorbraak en neêrstorting van het gebouw der vroegere Aarde: de overstrooming der lage landen ware dan toch slechts eene bijzaak geweest;

{==72==} {>>pagina-aanduiding<<}
maar deze komt bij mozes als hoofdzaak voor. De wateren vermeerderden, en hieven de Arke op; de wateren namen de overhand, en vermeerderden zeer; de wateren namen zeer sterk de overhand op Aarde, zoo dat alle hooge bergen, die onder den ganschen hemel zijn, bedekt werden. Vijftien ellen hooger rezen de wateren, en de bergen werden bedekt (*). Dit laatste is volstrekt strijdig met de hypothese, die geene bergen, althans geene hooge bergen, op de oude aardkorst wil aannemen. De kleine oneffenheden toch, waarvan zij het bestaan erkent, hooge bergen te noemen, zou voor den steller van dit aloude Fragment daarom te meer eene ongerijmdheid zijn, vermits hij op de nieuw ontbloote Aarde geheel andere bergen moest leeren kennen, bij de vorige niet te vergelijken. En van de oude eilanden kan men het ook niet verstaan, daar deze blijkbaar, bij de ondermijning en inzakking van het vaste land, door den afloop der wateren niet overstroomd, maar ontbloot moesten worden. - Om op het woord vernieling of verdelging, in de Heilige Schriften van de oude Aarde gebezigd, te drukken, komt ons even ongepast voor, als wanneer men, uit een gezegde des Heilands, wilde opmaken, dat nooit een rijke kon zalig worden. Het is te over bekend, dat men in zulke gevallen niet de letter, maar den geest der gewijde Schrijveren moet raadplegen; en deze, althans die van den oudsten derzelven, schijnt het nieuwe stelsel, zoo als wij gezien hebben, zeer ongunstig.
Andere zwarigheden, welke dit stelsel drukken, - b.v de verzameling der lichtstralen, eerst in het vierde tijdperk, in de Atmospheer der zonne; de mindere uitgestrektheid van het oude vaste land, die dus de zee in evenredigheid moest vergrooten, en daardoor, in plaats van mindere, meerdere dampen verwekken; het zweven dier dampen, gedurende zestien eeuwen, opgelost in den dampkring; de strijdigheid der hypothese met cuvier's opmerkingen, die successive overstroomingen schijnen te vereischen, enz. - gaan wij met stilzwijgen voorbij. Gaarne zagen wij de hier geöpperde twijfelingon door den kundigen

{==73==} {>>pagina-aanduiding<<}
Schrijver in een volgend stukje beäntwoord; want het stelsel verdient wel eene meerdere ontwikkeling en staving.




Vergelijking van de afschudding van het Spaansche Juk in 1572 met die van het Fransche in 1813, door Mr. Jacobus Scheltema, Lid van het Hollandsch Instituut, enz. en van verscheidene Maatschappijen van Wetenschappen. Te Amsterdam, bij H. Gartman. 1813. In gr. 8vo. 38 Bl. f :-8-:

Zwaartillenden te bemoedigen, is het loffelijk doel van dit boeksken. De vergelijking, in hetzelve gemaakt, bepaalt zich nader tot het regt, den aanleg, de krachten en de uitzigten, eertijds onzen vaderen, of nu ons eigen. Ten aanzien van het eerste kan geen twijfel bestaan, bij iemand, met de geschiedenis van het vaderland maar eenigzins bekend. Philips was de wettige, erfelijke vorst dezer landen, en zijne voornaamste onderdrukking, de Inquisitie met den aankleve van dien, trof alleen het kleinste, Protestantsche gedeelte der natie, ja ook dit niet overal even zwaar. Napoleon..... Zijn wij al door de Franschen wettig veroverd, niet min wettig en openlijk zijn wij vrij-verklaard, en hebben daarvoor den gevorderden prijs betaald, enz. enz enz. Het is zeer belangrijk, al deze enzoovoorts bij den Schrijver, kort maar klaar, te zien ontwikkeld, ten einde zich uit eigen herinnering volkomen te overtuigen van het schreeuwend onregt, met de privilegie-schennis van philips niet te vergelijken, dat Frankrijk en napoleon ons, bij herhaling en opeenftapeling, hebben doen ondergaan. - Door den aanleg verstaat de Schrijver de wijze, hoe de omwenteling begonnen en aangelegd wierd, en toont, dat dit bij ons veel ordelijker, veel grondiger dan in 1572 geschiedde, wanneer de beginselen inderdaad zoo gering, zoo wankelend, zoo besmet waren, dat het wél slagen bijna een won-
{==74==} {>>pagina-aanduiding<<}
der, en zeker een kennelijk blijk van Gods hulpe, moet geächt worden. Ook dit zal ieder gaarne erkennen, die de geschiedenis ooit met oplettendheid heeft gelezen. Doch, de Heer scheltema, die deze geschiedenis, tot in de minste kleinigheden toe, als een gemaald tafereel duidelijk voor den geest heeft, wijst de
noodige punten van vergelijking, ook den minst ervarenen, met onweerstaanbare overtuiging, aan. - De krachten, en derzelver vergelijking, kunnen uit het even gestelde ten deele worden opgemaakt. En, wil men beweren, dat de haat destijds meer prikkelde dan thans, de welversneden pen des Schrijvers teekent de hatelijkheid der Fransche geweldenarij met trekken, wier waarheid niet min dan verschrikkelijkheid een ieder zal moeten erkennen; terwijl eene naauwkeurige schets van de Spaansche magt op het bedoelde oogenblik, in tegenstelling met de gefnuikte en deerlijk verlamde almogendheid (?) van den hedendaagschen Dwingeland, deze vergelijking op de bemoedigendste wijze voltooit. - De uitzigten, eindelijk, op hulp van buiten en rust van binnen, op onbelemmerden handel en algemeene welvaart, zijn oneindig helderder dan in die dagen, toen het aanbod der Souvereiniteit zelve geene hulpe koopen, de verbeelding op geen punt van vestiging en orde der zaken mogt rusten, de zee onveilig, en de eenheid van belangen en inzigten nog verre te zoeken was.
In allen deele, derhalve, staan onze zaken thans gunstiger dan die onzer voorouders, bij de afschudding van het Spaansche juk. En zij versaagden geenszins, en zij kwamen alle zwarigheden te boven, ja werden al spoedig dat gezegend volk, hetwelk twee eeuwen lang de bewondering en de ijverzucht der magtigste natiën opwekte. Zouden wij dan mismoedig zijn? Zouden wij de handen bij het lijf laten nederhangen, en ons de eere, het nakroost dier edelen te zijn, even onwaardig, als ons hunner zegeninge ondeelachtig maken? Dat zij verre! Het zwaard is getrokken, de schede is weggeworpen. De hel gaapt achter ons, en voorwaarts alleen is de weg des heils!

{==75==} {>>pagina-aanduiding<<}

Deze is de ruwe omtrek van opgemelde werkje, dat echter gelezen moet worden, ten einde, naar inhoud en stijl, op den regten prijs te worden gewaardeerd. Zigtbare blijken draagt het overal, van uit het hart geschreven te zijn, in eenen rijkdom van toegevloeide gedachten, van stoute en uitvoerige beelden, van krachtige en scherpe trekken. En, mogt de een of ander hier en daar al eene meerdere beschaving, kieschheid en welluidendheid verlangen, dezelfde oorzaak, benevens de kortheid des tijds, verschoonen zulks volkomen. Wie de manier van scheltema bijzonder bemint, - en deze zijn niet weinigen - mogen hem in dit kleine stukje regt genieten. Doorzult met onze beste Schrijvers van vroegeren tijd, en hunne eenvoudige maar krachtige taal, hunne eigenaardige beelden en uitdrukkingen, in hoofd en hart bewarende, bestrooit hij, als 't ware, zijn reeds zoo hartig geregt met deze specerijen en geuren. Wiens verhemelte dan dit aangezette niet schuwt, aan laffe modetaal gewoon, of misschien ook, door getrouwheid aan de natuur en aangeboren kieschheid van smaak, tot eenvoudiger voordragt genegen, die zal zich ook in den vorm des geschrifts regt verlustigen. Mogen dit - gelijk wij wel durven vertrouwen - velen doen; en scheltema's taal der bemoediging, der opwekking, der aansporing tot zuivere en edele Vaderlands- en Vorstenliefde den meestmogelijken ingang vinden!
Zie hier een staaltje, gekozen, niet zoo zeer ter bevestiging van het even opgemerkte, waartoe het weinig strekking heeft, als wel om de vernuftige voorstelling der groode gebeurtenissen, het dierbaar Vaderland sedert een aantal jaren hebbende geslingerd. - ‘Meermalen is het lot van den staat bij dat van een schip vergeleken. Wij hebben hetzelve in onze jeugd, bij mooi weêr en voor den wind, met eene labberkoelte en met eene rijke lading zien drijven; wij hebben de onwêren zien opkomen en de golven al hooger en hooger zien gaan; wij hebben het schip zien verzeilen door de tweedragt van het scheepsvolk; wij

{==76==} {>>pagina-aanduiding<<}
hebben veel geleden door de onkunde des vreemden stuurmans: dan, het was door napoleon, dat wij de hulk hebben zien nemen; deze heeft de vlag doen strijken, en door roof van lading en volk, en door wreede prijsmeesters, ons meer doen lijden, dan ooit scheepsvolk van een' Algerijn of Tunitaan ondervond. Wie heeft ooit getwijfeld aan het regt van het scheepsvolk, om, wanneer dezen zagen, dat de kaper zelf geklampt lag aan een oorlogschip, en zij kans vonden, den prijsmeester met zijn volk over te mogen, hiervan gebruik te maken, den vijand in boeijen te slaan, de vlag weder op te hijschen, en hun best te doen, om eene neutrale of eigen haven te bezeilen?’
Nog deze trek: ‘Onzes inziens is nu elk vader verpligt, zijne kinderen den eed van hannibal te laten doen; en het invoeren van een nieuw schoolboek, waarin der Franschen bedrijf naar waarheid wordt beschreven, wordt pligt. De geheugenis aan ons doorgeworsteld leed moet levendig worden gehouden. Het onvereenigbare van der Franschen en ons volkskarakter moet van jongs af worden ingescherpt. Geestig vergeleek de wijze stijl dit eens bij twee verschillende vochten in een zoogenaamd schudglas: zoo lang dit glas in beweging is, gelijken zij één ligchaam; dan, zoodra is het niet in rust, of de vochten scheiden zich, en het zwaarste zinkt naar beneden. Wij, Nederlanders, zijn dit zwaarste; wij moeten het schuim van ons afwerpen en afhouden.’ - -




Gedichten van H. Tollens, Cz. IIde Deel. Te Rotterdam, bij J. Immerzeel, Junior. 1813. In gr. 8vo. 190 Bladz. f 3-:-:

Maakten wij van het eerste Deel dezer Gedichten, in den jare 1808 uitgegeven, in onze vorige beöordeelingen een breedvoerig en zeer gunstig gewag (*), thans verblijden wij ons in deszelfs zóó vereerenden ontvang bij het letterminnend Publiek, dat de Uitgever tot eenen herdruk is verpligt geworden, waardoor hij aan de herhaalde aanvrage in staat is te voldoen.

{==77==} {>>pagina-aanduiding<<}
Gelukkig vinden wij ons op nieuw in de aangename gelegenheid en verpligting, om denzelfden lof toe te kennen aan den inhoud dezes tweeden Deels, op grond van deszelfs even zoo eenparige dichterlijke verdiensten. Hoe zeer wel de verscheidenheid van dichtsoort alhier niet zoo groot is, als in het eerste Deel; hoe zeer de heldenzang alhier niet voorkomt; hoe zeer de meeste gezangen tot het lier- of leer-dicht behooren, en een enkele Jubelzang zich door zijnen hoogeren geest en toon onderscheidt, het geheel echter levert eene ongemeen bevallige mengeling van gewaarwordingen en gedachten, welke, door hare vinding, door hare uitdrukking en kracht, zich boven het alledaagsche proza verre verheffen, en alzoo op dichterlijke waarde alle aanspraak maken.
Op deze wijze voert ons het allereerste vers, de Gedachte, met eene onderscheidene en verhevene vlugt, door alle de tallooze tooverschetsen henen, waarin zich de denkende mensch verdiept en tot eene Godheid verheft.
Het Liedje wijst op den zang, aan den mensch eigen, zoo wel tot ontboezeming van vreugde, als van smart, en tot de uitdrukking van allerlei aandoening en hartstogt.
Met de schets van den pas geboren Wees, als het bloempje, van den steel gereten, en het struikje zonder moederplant, krimpt het gevoelig hart weemoedig ineen, en beveelt de weerlooze plant aan de zorg des Albehoeders.
De Nieuwjaarsgroet voor 1809 is vol van welgekozene punten tot vrolijke uitzigten in de toekomst.
De voorstellingen aan een bevallig Meisje, bij haar jaarfeest, doorloopen, bij eene zeer gepaste afwisseling, alle de kenmerken harer waarde en bestemming.
Diepe smart van het ouderlijk hart teekent zich meesterlijk bij den dood van mijn Dochtertje, en de tegenoverstelling van de Meimaand, die anders een nieuw leven teelt, maakt eenen treffenden indruk.
's Levens Kaartspel, naar het bekende l'hombre-spel gemaald, is allerwegen bevallig door zijne vinding.
Albrecht beiling, uit den Hoekschen en Kabeljaauwschen twist, is eene voortreffelijke Romance, vol van leven en kracht, en juist gepast, om, door aanwakkering van vaderlandschen moed, de heldendeugd te ontvonken.
De Brief aan cornelis loots levert een volkomen bewijs van des Dichters vermogen, om zelfs daar, waar de ge-
{==78==} {>>pagina-aanduiding<<}
regelde opvolging van gedachten bijkans geene bijsieraden schijnt te vergunnen, den inhoud door allerlei wendingen van geschiedenis en vergelijking te verfraaijen en te verlevendigen.
De Jaarzang aan mijn oudste Zoontje is volkomen en zuiver vaderlijk gevoel; het beeld van den fikschen, gezonden, vrolijken, dartelen knaap is ware natuur.
In de Romance van kenau hasselaar ontmoeten wij dien edelen heldengeest, die zoo juist voor zoodanig tooneel voegt, afgewisseld door beschrijvingen en uitboezemingen, welke overal een nieuw leven verspreiden. Bijkans alle kouplets zijn meesterlijk. Wij verkiezen ter proeve het volgende uit kenau's aanspraak:

Wat suft gij, Vrouwen! diep verstomd, 
Met natgekreten krop? 
De poort sluit los, de Spanjert komt 
En wekt u deerlijk op. 
 
Te wapen! vliegt! hij stroopt de stad; 
Hij martelt en schoffeert: 
Of wacht gij, tot zijn klaauw u vat, 
Voor gij het lijf verweert? 
 
Grijpt aan rappier en moordgeweer, 
Waarmeê hij 't land vergruist: 
Of vreest gij 't aan uw zijde meer, 
Dan in des Spanjerts vuist? 
 
Te wapen! vliegt! vliegt op, vliegt heen! 
Lost veldbus en kartouw! 
Of past de moed den Man alleen,... 
Slechts tranen aan de Vrouw? 
 
Wat stoft hij op zijn stouter kracht 
En onversaagder bloed? 
De zielen hebben één geslacht: 
Alleen de ziel geeft moed. 
 
Op, Moeders van het heldenkroost, 
Door Spanjes klaauw verscheurd! 
Op, Maagden, die van onschuld bloost, 
En ras van schaamte kleurt! 

{==79==} {>>pagina-aanduiding<<}

Zweert allen, die uw tranen kwist 
En laf en weerloos beeft! 
Dat Haarlem nog geen Mannen mist, 
Zoo lang zij Vrouwen heeft! 
 
Zweert allen, wat verwinne of vall', 
Of wat zich were of wijk', 
Dat nooit een Spanjert boelen zal, 
Dan met uw zielloos lijk! 

De Jubelzang bij de 25ste Verjaring van de Maatschappij tot Nut van 't Algemeen, hoe moeijelijk door den beschrijvenden aard des zedelijken onderwerps, bezit, te midden zijner uitvoerigheid, eene schoone afwisseling van gedachten en beelden, die, juist gekozen, telkens het voorwerp in zijne treffende gedaante vertegenwoordigen. Met dat alles heerscht nog zekere stijfheid, welke misschien een gevolg is van de gekozene versmaat. Eene kleine verwisseling tusschen beiden van maat zoude dezelve hebben weggenomen. Voor den zang immers voegt alleen het Lierdicht. De tusschenkomende muzikale aria's en koren zijn uitmuntende.
De Romance van herman de ruiter is even schoon, als de twee vorige, en overtreft ze welligt door kortheid en kracht van beschrijving.
Het versje op de Oogen van mijn jongste Zoontje is meesterlijke natuur. Gelijk de ziel in het oog van den knaap, heerscht zij in de voorstelling van den Vader.
De beide stukken: de eerste Stap, en aan mijne Kinderen, schetsen al dat zuiver, dankbaar, weemoedig, deelnemend en tevens vrolijk gevoel, hetwelk bij uitzondering aan het ouderlijk hart toebehoort, en zijn vol van dichterlijke schoonheden.
In de Jaargetijden is eene ongemeene verscheidenheid van voorstelling, eenvoudig in haren aard, levendig door hare wendingen, sierlijk door haren tooi, bevallig door al dat teedere, waarmede zelfs de ruwe winter, in het besneeuwde kluisje, zijnen gram verliest. Elk dezer stukjes hecht een parel aan de lauwerkroon van onzen Dichter.
Moederlijke gewaarwordingen troffen welligt nooit bevalliger zanger, dan den Heer tollens, in de verzen, getiteld: de Moeder, en Verjaargroet aan mijne Vrouw. Liefde, getrouw-
{==80==} {>>pagina-aanduiding<<}
heid, moed, zorg, mededeeling, troost,... alles, wat goedwilligheid en teederheid uitdrukt, ademt in dezen zang, met onovertreffelijke zachtheid, afwisseling en hemelschen gloed.
Eindelijk prijken ook het Dichterlijk Gevoel en mijne Zangster met alle die goddelijke kracht, welke de verbeelding in staat is aan de voorwerpen te leenen, wanneer zij al het schoone der natuur afziet, om het met de juiste verwen en in het treffendst koloriet te malen.
Zoo doorliepen wij kortelijk dezen tweeden bundel van onzen Puikdichter, rijk in vinding, schoonheid en kracht. Wij kunnen echter hiermede nog niet van denzelven scheiden, en vertrouwen dank te zullen behalen bij elken Lezer, door hem te vergasten op, en tevens ons Maandwerk te verrijken met eene der drie uitmuntende Romances in haar geheel. Wij kozen:

	Herman de Ruiter.
Waar Maas en Waal te zamen spoelt 
En Gorkum rijst van ver, 
Daar heft zich op den linker zoom 
En spiegelt in den breeden stroom 
Een slot van eeuwen her. 
 
't Is Loevestein. - 't Is Loevestein, 
Waarvan de wereld sprak; 
Door wal en schans en vestingwerk 
't Rameijen van den krijg te sterk, 
Maar huwlijkstrouw te zwak. 
 
Daar is een dapper stuk gebeurd, 
Waar menig pen van schreef, 
Toen Flips zijn gruwzaam rijksbelang 
Door marteltuig en zieledwang 
Nog onbeteugeld steef. 
 
Daar is een dapper stuk gebeurd, 
Gebeurd voor jaar en dag, 
Toen Alva nog het krimpend land 
Bezocht en sloeg met moord en brand, 
En 't lagchend rooken zag. 

{==81==} {>>pagina-aanduiding<<}

‘Dat lij ik niet, bij God niet! neen!’ 
Riep Ruiter luidkeels uit: 
‘'t Gedrogt, waar jong en oud van beeft, 
Dat strop en zwaard voor wetten geeft, 
Maakt mij niet weerloos buit! 
 
Hij zwelg' aan mij, de Spaansche beul, 
Een' bittren beker bloed! 
Het heug' hem als zijn klaauw mij vat, 
En schoon mijn kracht in duigen spatt', 
Hij sidder' van mijn' moed!’ 
 
Hij zegt, en grijpt een monnikskap 
En dekt het zwanger brein, 
En wapent zich met roer en zwaard, 
En rept zich door den Bommelwaard, 
En klopt aan Loevestein. 
 
‘Doet op, mijn Spaansche broeders, op! 
U dreigt een loos verraad: 
Te zwak, bij ontijd en bij nacht, 
Te zwak, ô slotvoogd! is uw wacht: 
Ik breng u raad en daad.’ 
 
Men schuift de zware grendels los, 
En opent op zijn stem, 
En ijlings ploft aan wederskant 
De slotvoogd met zijn wacht in 't zand. 
En Loevestein is hem. 
 
Hij nestelt zich in 't eenzaam fort, 
En waakt op muur en wal, 
En zamelt zich, door wenk en roep, 
Een' kleinen, maar te stouter troep, 
Naauw twintig man in tal. 
 
‘Nu krijgt de beul het slot niet weêr, 
Met al zijn Spaansch gespuis! 
Nu krijgt de beul het slot niet weêr, 
Of ploff' het op mijn' kop ter neêr 
En zoek mij op in 't gruis!’ 

{==82==} {>>pagina-aanduiding<<}

Dus spreekt en slaaft en slooft hij voort, 
En zwoegt aan gracht en schans, 
En scheurt het Spaansche vaandel door, 
En hijscht Oranjes vlag er voor 
En waait haar uit den trans. 
 
Maar Alva hoort nog pas die maar, 
Of vliegt in vlam en vier: 
‘Op, knechten, breekt er fluks op los, 
En sleurt mij aan den staart van 't ros 
Dien dollen muitling hier! 
 
Hij sterv', geleêbraakt voor mijn oog, 
En stikke in 't schuldig bloed, 
En leer', genageld aan 't schavot, 
Dat wie met Alva eenmaal spot, 
Niet andermaal het doet.’ 
 
Driehonderd knechten breken los, 
En stuiven in galop, 
En rennen, met gezweepten draf, 
Op slot en vesting regt toe af, 
En - stooten er den kop. 
 
‘Terug! wie 't leven lief heeft, keer'; 
Hier wacht de dood u af! 
Terug!’ roept hun De Ruiter toe, 
‘Of zijt gij 't leven mat en moê, 
Treedt nader dan uw graf.’ 
 
Men antwoordt hem met kruid en lood, 
Uit roer en tromp gebraakt, 
En beukt met mokers en houweel 
De muren krank van 't oud kasteel, 
Dat alles schudt en kraakt. 
 
Maar 't wederantwoord baldert los, 
En geeft een kloek bescheid, 
En dunt geducht met slag en schot 
De keurbloem van 't Castiliesch rot 
Door treflijk feit op feit. 

{==83==} {>>pagina-aanduiding<<}

De stormbok ramt intusschen door, 
En 't grof geschut speelt voort, 
En brijzelt met vernielend vuur 
Een wijde bres in wal en muur, 
En spaandert post en poort. 
 
Maat Ruiter stopt die breuken digt 
Met eigen lijf alleen, 
En stuit, als op een' vaster wal, 
Den vloed van 't overmagtig tal, 
Die wegspat om hem heen. 
 
Intusschen woelt aan de andre zij 
Een ander deel van 't rot, 
En heeft, terwijl hij elders vecht, 
De stormleer aan den muur gehecht 
En stroomt op eens in 't slot. 
 
Maar Ruiter zwenkt en scheurt zich voort, 
En kookt verwoed en wild, 
En vaart, met blikken strak en hol, 
Van gal en wrok en wrake dol, 
Het Spaansch gespuis in 't schild. 
 
Hij werpt er zich ontzind op los 
En stuit het aan den trap; 
En maakt zich post en plaats ten nut, 
En schoort zich vast aan stijl en stut, 
En zet in eens zich schrap. 
 
Hij zwiert zijn vreeslijk treffend zwaard 
Met beî zijn vuisten rond, 
En zwaait en slingert heen en weêr, 
En bliksemt al wat nadert neêr, 
Vermalen en verwond. 
 
Ontzet van 't ongehoord bedrijf, 
Staat alles bleek van schrik, 
En ducht, van dubble vrees vervaard, 
Het vonklen van zijn vlammend zwaard 
En 't weêrlicht van zijn' blik. 

{==84==} {>>pagina-aanduiding<<}

Maar eensklaps dringt de drom zich op, 
Het kost dan wat het kost, 
En stuwt zich met vereend geweld, 
En schokt en overstelpt den held 
En wrikt hem uit zijn' post. 
 
Hij vecht nogtans en woelt en weert 
En houwt en treft en klooft, 
Tot dat op eens zijn zwaaijend zwaard, 
Door duizend slagen botgeschaard, 
Hem stukkend vliegt om 't hoofd. 
 
Hij wijkt en vindt geen uitkomst meer, 
Maar neemt een kort besluit; 
Hij wijkt, en grijpt een gloênde lont, 
En vlamt ze driewerf om en rond 
En werpt ze neêr in 't kruid. 
 
't Vat vuur en kraakt en barst en slaat 
En gruist het hechtst arduin, 
En hagelt neêr op huid en kop, 
En vliegt met vriend en vijand op, 
En graaft ze zaam in 't puin. 
 
Die donder sloeg verschriklijk neêr 
Op Alvaas overmoed, 
En stoorde hem in 't helsch vermaak, 
Terwijl hij zat en zon op wraak, 
En wetten schreef met bloed. 
 
Men graaft nogtans De Ruiters kop 
Uit gruis en beenders bloot, 
En spijkert, naar des bloedhonds last, 
Aan 't galgenhout zijn' schedel vast, 
Ten afschuw na zijn' dood. 
 
Intusschen rees het standbeeld op, 
Tot Alvaas eer gesticht, 
En wees, uit trotsch metaal gewrocht, 
Den weidschen rang van 't wangedrogt 
Aan elks vorbaasd gezigt. 

{==85==} {>>pagina-aanduiding<<}

Maar niet te min, voor 't Hollandsch hart, 
Misleid door schimp noch praal, 
Om 't even wat het oog aanschouwt, 
Rees Alva op aan 't galgenhout, 
En Ruiter in 't metaal. 

Dat vrij andere Natiën op haren Helikon bogen! wij, Nederlanders, zonder prat te zijn op eigen roem, durven haat vrijelijk op zijde streven, om naar de edelste lauwers te dingen. Tollens, door Apollo geheel bezielde tollens! ontvang onzen dank voor dit geschenk uwer bevallige kunst! Elke van uwe bijdragen is eene eer voor het Godengeslacht, dat nog niet uit ons midden geweken is, maar integendeel, in de thans bij betere uitzigten herborene kunst, den Nederlandschen Zangberg in nieuwen luister zal doen bloeijen.

L'Hermite de la Chaussée-d'Antin, ou observations sur les moeurs et les usages Parisiens au commencement du XIX siecle. (Chaque age a ses plaisirs, son esprit et ses moeurs. Boileau, Art Poët.) Tome III. à Paris, chez Pilet. 1813. p. p. 356. 8vo.

Men berigt ons, dat er van dit werk alle zes maanden een deeltje zal uitkomen, van welke het vierde nu reeds moet zijn in het licht verschenen. Hoe lang dat duren zal, wordt niet bepaald; en kon ook de onrust der tijden, eenmaal tot het hart van de onruststookster, Parijs, teruggebragt, daarin welligt eene onverwachte verandering te weeg brengen. Anders, zeker, kan de Schrijver het, op de aangevangen wijze, lang volhouden. Immers, nu eens loopt het in kleinigheden, dan weer worden algemeene mensch- en zedekundige onderwerpen behandeld; nu wordt in oude tijden teruggetreden, ten einde door vergelijking enz. de zaken te meer in het licht te stellen, dan grijpt hetzelfde met betrekking tot de ruimte plaats, bij de ophaling van zeden en gebruiken in andere deelen des rijks. Het eigenlijk plaatselijke, daarentegen, Parijs alleen behoorende en het kenmerkende, moet van tijd tot tijd wel minder stof opleveren; althans van dat in het oog loopende en schilderen-
{==86==} {>>pagina-aanduiding<<}
de verliezen, dat hem, die het woelig tooneel, het hoofdtooneel van menschelijke dwaasheid en grillige afwijking van de eenvoud der natuur, vergeefs te zien wenschte, het meest zal treffen. De Schrijver, nogtans, verstaat de kunst van opmerken, maar inzonderheid den slag, om aan alles eene regt spectatoriale houding te geven, en over het geheel om den hier vereischten stijl te treffen, zeer wel. Zijne inleidingen, die doorgaans aanleidingen tot het volgend verhaal bevatten, en daartoe, hoe onverwacht en uit de verte ook, zeer natuurlijk voeren, verdienen hierom lof. Alles wordt daardoor natuurlijk; alles krijgt het verlangde en gewenschte aanzien van eenvoudige vertellingen van hetgene den ouden man al zoo voor het oog en den geest gekomen is. Voor het overige is het niet ons, maar den Parijzenaren ten dienste eigenlijk geschreven, en veel kan ons onbelangrijk zijn, wat zulks voor hen zeker, of waarschijnlijk, niet is. Het tegendeel
zou plaats hebben, zoo de opmerker zelf een vreemdeling was; zoo gewoonte, vooroordeel, ingenomenheid met het eigene vaderlandsche, en inzonderheid ontzag voor het hooge - geweld, het scherpe licht der waarheid niet zoo dikwijls deden tanen. Dit alles echter belet niet, dat het frivole, (een Fransch woord voor een dito denkbeeld) het zedelooze, het verkwistende (van schatten, geenszins, als de onze, door jaren vlijts bijeengespaard) en andere kenmerken van het nieuwe Rome, vrij duidelijk uit de mouw komen kijken. Vooral blijkt er de oorlog hoofdzaak, meest geëerde en geliefde bezigheid, algemeene weg tot roem te zijn. Tot de wijze Kluizenaar toe, ook al een oud krijgsman, is trotsch op zijn volk, als nation guerriere. Doch hoe strookt dit, vragen wij, met die hooge verlichting, die uitstekende beschaving, die voorbeeldige beminnelijkheid van omgang en zeden, in één woord, die verheffing der menschelijke natuur, op welke zich de Franschen al mede beroemen? Den dood niet te vreezen, is, ja, wijsheid; het algemeene welzijn als het eigene, en daarboven, te beminnen, is betamelijk en edel; gelijk door wetten en orde en eerlijkheid tegen inwendig, alzoo door wapenen, krijgsoefening en moed tegen uitwendig geweld steeds beschut te zijn, strekt ter eere van een volk. Doch Barbaren alleen beschouwen den oorlogsmoed en het oorlogsbedrijf als den regten grond des adeldoms. Of, zoo dit begrip, gelijk te Rome, de be-
{==87==} {>>pagina-aanduiding<<}
schaving trotseert en verduurt, wee dan der ongelukkige aarde! wee dat volk zelve, hetwelk, als de roede in de hand des tuchtigers, met bloed bevlekt en aan stukken gehouwen, ten laatste nog de wraak der ongelukkigen meestal daarenboven heeft te vreezen! - Overigens, echter, weet men ook, dat het met de genoemde beschaafdheid zoo breed niet staat, als de Franschjes zich ter goeder trouwe wel inbeelden. Een brillant licht, en sommige partijen heel
zorgvuldig behandeld, maar andere daarentegen jammerlijk verwaarloosd, en, om nog een schilders-term, schoon in een anderen zin, te bezigen, volstrekt geene diepte; zie daar derzelver kenmerk!
De drie laatste nommers loopen over de tentoonstelling van 1812, van welke, als de eenige, althans eerste der wereld, magtig veel ophef wordt gemaakt; schoon ons, ten aanzien van die voor 1813, gezegd is, dat zij met de Amsterdamsche niet zou kunnen meten, en dit zelfde ons, uit de vergelijking der beschouwing in deze nommers met hetgene wij van de onze weten, vrij aannemelijk voorkomt. Dan, genoeg van een voortbrengsel, dat, op onzen bodem overgebragt, een herhaald overzigt vorderen zal.

Brieven van B. aan IJ. over den Brief van A. aan Z. Te Leyden, bij A. en J. Honkoop. 1813. In gr. 8vo. 19 Bl. f :-5-8

Hetgeen wij voorzagen, gebeurt hier dadelijk. Niet elkeen is bereid, den briefschrijver A. voor tolk der gevoelens van geheel Nederland te laten gelden. B. heeft allezins veel daartegen in te brengen. Het is: nieuwen twist zaaijen - het is: onderscheidingen te willen gemaakt hebben, die niemand de bevoegdheid en het toereikend inzigt om daar te stellen heeft - of, geldt het slechts de aangeduide (door eenen nameloozen bij name genoemde en aangeschonne) personen, dan is het der moeite niet waardig, daarom openbaar gerucht te maken; te meer, daar de meesten wel in Parijs zullen moeten blijven, en sommige anderen, die zich metderdaad hebben vijand gesteld, bij het Gouvernement niet kunnen in aanmerking komen. De Schrijver neemt, bovendien, eenigermate de verdediging van

{==88==} {>>pagina-aanduiding<<}
eenen enkelen op zich. Doch inzonderheid is zijne meening, dat niemand der aangewezenen te gebruiken groot verlies voor den lande, hen alzoo in hunnen vooronderstelden afkeer van het tegenwoordig bestuur te bevestigen ten uiterste schadelijk en gevaarlijk, hen, daarentegen, te winnen door vertrouwen, deelgenootschap en weldaden, het eenige verstandige is.
Buiten tegenspraak valt voor deze redenering veel te zeggen; en wij bekennen opregt, dat wij in het schrijven van B. meer behagen dan in dat van A. hebben geschept. Intusschen is het even waar, dat de denkwijze des eersten overdreven en misbruikt zou kunnen worden. Of, zoo men aanzienlijke en bekwame Hollanders, hoedanig zij zich ook in het bedoelde opzigt mogen vertoond hebben, slechts op allerlei wijze aan de tegenwoordige orde van zaken moet verbinden; waarom dan ook verhuell, waarom gogel niet? De eerste, zegt men, heeft zich vijand gesteld. Weet men dan, wat anderen, in dezelfde gelegenheid zijnde, zouden gedaan hebben; al ware het ook alleen om goede voorwaarden te maken? De laatste is tot den vijand overgegaan. Doch, kan dit niet het gevolg van eene cordaatheid, naauwgezetheid, of dankbaarheid zijn? die, men noeme ze al kwalijk gewijzigd, toch boven eigenlijke laaghartigheid, en op eigene grootheid berekend draaijen naar den wind, zeer zeker te verkiezen zou zijn. Wij zeggen dit geenszins om iemand te beschuldigen, noch ook te verschoonen. Wij vermeten ons geenszins, het Hooge Bewind, ter eene of ter andere zijde, te willen voorlichten. Maar, dit heeft ons de ondervinding geleerd, dat iemand, in vroegere partijschappen ingewikkeld zijnde geweest, of slechts aan eenig vroeger bewind op de eene of andere wijze verknocht, bezwaarlijk eene handelwijze kan volgen, die niet wordt berispt. De naam van baatzuchtigen draaijer, of die van schandelijken verrader, gaat hem, hier en daar, onfeilbaar na. En, hoe zeer wij meenen, dat het vaderland, het herkregen vaderland, en de eigen wettige regering, boven alles - boven partijschap, verpligting, gedwongen of vervallen eed enz. - behooren te gaan; zoo meenen wij toch, van de andere zijde, dat men in dezen elk den regter moet laten van zijn eigen gedrag; dat slechts hij, die, het zij onder schijn van vriendschap, of als openbaar vijand, den lande
poogt nadeel toe te brengen, of van wien, als blijkbaar geen eerlijk man zijnde, zoo iets te vreezen is, ver-
{==89==} {>>pagina-aanduiding<<}
acht of gestraft, en zeker geweerd moet worden. Men heeft menschen, die zich in de onderhavige omstandigheid, als in elke andere, aan opspraak ligtelijk blootstellen, door levendigen geest vervoerd tot openbare deelneming in elk belangrijk voorval. Men heeft menschen van een tegengesteld gedrag, doch die, met alle hunne onbesprokenheid, misschien de gevaarlijksten zijn. Laten wij, door smartelijke ervaring wijs geworden, zoo veel mogelijk berusten in de keuze en handelwijze van een verticht en vaderlijk bestuur!
Zie daar eene recensie, naar den aard, en, wat de uitvoerigheid betreft, naar het gewigt, niet naar de uitgebreidheid van het werk. Stijl en behandeling doen ook hier, gelijk inzonderheid in het eerste stukje, eenen bekwamen man kennen. Beiden, hopen wij, meenen het wél met den lande; en de Hemel geve dus, dat hunne talenten eenen aangenamer werkkring mogen vinden, dan de wisseling van staatkundige twistschriften!








Lierzang, bij de komst van Z.D. Hoogheid Willem Fredrik George Lodewijk, Erfprins van Oranje, in Amsterdam. Uitgesproken op het Amsterdamsch Tooneel. Door M. Westerman. Te Amsterdam, bij J.G. Rohloff. In gr. 8vo. 6 Bl. f :-4-:

Aan Nederland, bij de afschudding van het Fransche Juk. Door C. de Koning, Leend. z. Te Haarlem, bij F. Bohn. 1813. In gr. 8vo. 8 Bl. f :-3-:

Lierzang aan mijne Stad- en Landgenooten, bij de gelukkige Herstelling van Nederland. Door J.J. van Weezelenburg. Te Amsterdam, bij J.A. Meyboom. In gr. 8vo. 9 Bl. f :-5-8

Wapenkreet voor Neêrlands Volk. Te Amsterdam, bij G. van Dijk. 1813. In gr. 8vo. 15 Bl. f :-4-:

Vloek en Schande. Gevolgd van Redding, gadeloze Blijdschap, en Ontwaking der Vaderlandsche Heldenmoed. Mitsgaders Hulde aan God! en Heil-voorspelling van Overwinning, en bestendige Zegen. Lierzang. Toegewijd aan Zijne Ko-
{==90==} {>>pagina-aanduiding<<}
ninglijke Hoogheid, Willem Fredrik, Prinse van Oranje en Nassau, souverein Vorst der Vereenigde Nederlanden, enz. enz. enz. Door W.P. Turnbull de Mikker. Te Amsterdam, bij Doorman en Comp. 1813. In gr. 8vo. 10 Bl. f :-3-:

Hetgeen wij voorspeld hebben, gebeurt al dadelijk; de malsche regen der verlossing doet overal de vruchten van den dichtgeest welig outspruiten. Hetgeen echter, bij zulke omstandigheden, altijd gebeurt, heeft nu ook plaats; het onkruid komt met het goede zaad te gelijk aan den dag. Os liever - want, schoon er ook in de natuur geen eigenlijk onkruid bestaat, de vaderlandsche vreugde brengt het toch nog minder voort - menige plant schiet te welig en te spoedig op, om hare volle kracht te bezitten.
No. 1 is een stukje, den bevalligen, en op zijn' tijd niet min krachtigen, Dichter volkomen waardig. Zonder overdreven vleijerij, zonder nutteloozen omhaal, bezingt het den jeugdigen Held op eene waardige en gepaste wijze, en ademt overal die warme vaderlandsliefde, welke den braven westerman in menig produkt van den dag zoo uitnemend kenmerkt.
No. 2 is van eenen man, als beöefenaar der vaderlandsche oudheid, en reeds daarom als warm liefhebber des vaderlands, meer, dan wel als Dichter bekend. Het stukje, echter, verdient lof. Zie hier, ter proeve, het eerste couplet:

Waakt op en doet een lofzang hooren, 
Ontspant den langverdrukten geest; 
Want de eeuw der vad'ren is herboren 
En Neêrland viert een jubel-feest. 
Ziet, ziet de zegestanders planten, 
't Krioelt en woelt aan alle kanten, 
't Is alles werking en gevoel; 
't Is alles blijdschap en verrukking, 
En wraak en dood aan d' onderdrukking, 
't Streeft alles naar het zelfde doel. 

No. 3 heeft veel goeds, maar is niet overal even hecht en even gekuischt. Het volgende, ten minste, zal wel, om in het straks genoemde beeld te blijven, tot de waterloten moeten geteld worden:

{==91==} {>>pagina-aanduiding<<}


Gelijk een ooilam zacht en teeder 
Laagt gij hem (den Dwingeland) in uw schoot ter neder, 
Verleid door nooitgemeenden lach; 
De schapenvacht, hem afgevallen, 
Legt nu, ten duidelijkste aan allen, 
Zijn schelmsch karakter aan den dag. 

Bij het overnemen van vreemde, inzonderheid bijbelsche, Oostersche beelden, wordt steeds veel voorzigtigheid gevorderd. Gewoonte mag het wel nergens zijn, om ooilammen in zijnen schoot te koesteren. Lagchen ziet men die lieve beestjes althans niet. En dezelven, ook bij zoo naauwe kennis, met wolven te verwisselen, dat is wat heel sterk!
Gij, uit zoo'n Heldenbloed gesproten, - dit deugt mede niet veel.
No. 4 is ten minste zeer wel gemeend. Behalve een vers, of lierzang, bevat het eene Korte schets der wreedheden, door de Franschen te Zwammerdam gepleegd in het jaar 1672, en ten slotte van het eerste nog een achtregelig versje aan onzen Souverein. Alles strekt ter aanmoediging om zich te wapenen en onder de banieren voor Vaderland en Oranje te scharen. Het is te hopen, dat zoo vele wapenkreten meer een gevolg van inwendige, dan wel van uitwendige, behoefte zijn; meer uit de volheid des harte, dan uit de ledigheid van werfhuizen enz. voortspruiten. Voor vernieuwde partijschap hebben wij wel eens gevreesd; voor onverschilligheid omtrent de verlossing van het Fransche juk, en ijver om hetzelve geheel te helpen vermorzelen, nimmer. Hemel! wat waren wij voor verachtelijken, indien we nu niet liever vrijwillig goed en bloed voor het vaderland opzetteden, dan voorheen, en misschien nog eens weer, gedwongen onze beste jongelingschap, onze schatten en onze voorregten te laten wegslepen, uitzuigen en vertreden, om onze eigen en Europa's gruwzame onderdrukking te helpen schragen? Wat waren wij in het oog der edele bondgenooten, wier ijvervuur, onder Gods zegen, het vreesselijk gevaarte der tirannij heeft verteerd; in het oog van alle braven en van onszelven, wanneer we eenmaal wederom gekneveld en vertrapt daarlagen? En de rijke, en de herlevende handelaar, en de gelukkig ontkomene, en zoo velen, die nu weer hope hebben, dat zij hunne uitgeteerde

{==92==} {>>pagina-aanduiding<<}
huisgezinnen als voorheen het zoete brood der nijverheid zullen kunnen doen eten, zouden hart en hand en schatkist gesloten houden? zouden slechts met gewaand eigenbelang en eigen veiligheid te rade gaan? - Neen, God beware ons voor eene schande, welke de verkrachte Hollandsche Maagd eerst tot eene gemeene h...., tot eene uitsluiting en uitvaagsel der volken zou vernederen, die dan ook het lot van zulk eene ellendige verdiende!
Voor het overige is de Dichter juist geen tyrtaeus, noch ook een westerman. Het kleine tusschenstukje heeft ons wel het meest behaagd, en doen denken, dat zijne lier voor vreedzamer onderwerpen misschien beter zou gestemd zijn. Het prozaïsche gedeelte is zeker verschrikkelijk genoeg, misschien nog erger dan de bekende oude Fransche Tirannij. Jammer, dat de bronnen van dit verhaal niet aangewezen worden. De een en ander zal nu ligt denken: het is zoo lang geleden; wie weet of het waar is? Enfin, wij kennen de broêrs bij ondervinding genoeg, om van ganscher harte te wenschen, en, zijn we wijs, van ganscher harte te werken, ten einde nooit weer met zulk verschrikkelijk familiebezoek vereerd te worden!
No. 5 is uit den langen titel, inzonderheid met de weinige bladzijden vergeleken, genoegzaam te kennen. Ex ungue leonem! of liever: ex latratu canem!

Anecdoten, Karaktertrekken en Verhalen van merkwaardige Gebeurtenissen, in den Oorlog van 1813 en 1814. No. I. In gr. 8vo. 32 Bl. f :-5-8

Verzameling van echte Stukken wegens den Afstand van den gewijden Troon van Frankrijk. In gr. 8vo. 16 Bl. f :-4-:

Merkwaardige Levensbeschrijving van den voormaligen Franschen Generaal Van Damme, enz. In gr. 8vo. 16 Bl. f :-4-:

Oproeping tot Landstorm en Landweer, met ontvouwing van het nut en voordeel en de gelukkige uitzigten voor de toekomst. In gr. 8vo. 16 Bl. f :-2-:

Blik in de Toekomst. Bijlage tot het voorgaande. Met het Reglement van algemeene Wapening. In gr. 8vo. 24 Bl. f :-3-:

{==93==} {>>pagina-aanduiding<<}


Het Raadsel onzes Tijds, door A. von Kotzebue. In gr. 8vo. 8 Bl. f :-3-:

Ode aan Napoleon, Keizer der Franschen, door A. von Kotzebue. In gr. 8vo. 16 Bl. f :-5-8

De Stroomgod Niemen, en nog Iemand. Vreugdespel met zang en dans, door A. von Kotzebue. In kl. 8vo. 16 Bl. f :-5-8

De twee Duivels. Treurig Kluchtspel, door A. von Kotzebue. In kl. 8vo. 24 Bl. f :-5-8

Afgelegd Bezoek van Napoleon in eene Herberg op den Landweg naar Mentz. Tooneelspel. In kl. 8vo. 24 Bl. f :-5-8

Hulpboekje om de Russen en Kozakken goed te verstaan. In 12mo. 52 Bl. f :-4-:

Zak-Dictionnaire voor Hollanders, om zonder Meester de Russische Taal te verstaan. In 12mo. 40 Bl. f :-4-:

Hollandsch en Hoogduitsch Woordenboekje. In 12mo. 52 Bl. f :-4-: Allen gedrukt te Amsterdam, bij E. Maaskamp.

Na de herlevende Vrijheid der Drukpers in ons Vaderland, was het zeer eigenaardig te verwachten, dat zij haar langdurig stilzwijgen dubbel zoude vergoeden door een aantal voortbrengselen, op tijd en omstandigheden toepasselijk, en vooral die, welken eene uitermate gestrenge Politie, wier willekeur nog verzwaard werd door harer waardige handlangers, te eenemale had onderdrukt. Dit was bijzonderlijk het geval met de Schriften van den vindingrijken en moedigen kotzebue, wiens vernuft, in volkomenen strijd met Frankrijks Staatkunde, zoo dikwerf ijverde, om hare inzigten te wederstreven, en wiens stoute taal inderdaad zoo nadrukkelijk heeft medegewerkt, om den geest der gansche Duitsche Natie tot éénen heldhaftigen tegenstand aan te vuren. Van de meesten der dertien alhier aangekondigde Geschriften mag hij de zamensteller genoemd worden. Een kort verslag zal dienen, om onze Lezers met derzelver inhoud bekend te maken.
No. 1 is zeer belangrijk wegens den inhoud zijner staatsbeschouwingen en karakterbeschrijvingen van groote Mannen, die, op het tegenwoordige tooneel des Oorlogs, door hunne kunde,

{==94==} {>>pagina-aanduiding<<}
heldendeugd en vaderlandsliefde uitmunten. Van dien aard is het overzigt van den Veldtogt van 1813, van het gewezene Rijnverbond, de beöordeeling van moreau, Lord wellington, den erfprins van oranje, den Hoogleeraar krug, den voormaligen koning van holland, de tooneelen van Leipzig, Dresden, enz. Dit plan behaagt ons zeer, en wordt het, bij voortduring, in eenen zoo edelen, vaderlandschen geest geschreven, dan vleijen wij ons, dat dit Geschrift bij het Publiek, naar verdienste, een zeer gunstig onthaal zal vinden.
No. 2 is allezins belangrijk door de mededeeling der Verklaringen van lodewijk XVIII, en verdere Prinsen van Koninklijken bloede, wegens hunne voortdurende aanspraak op den Franschen Troon, tot welks afstand bonaparte den genoemden Vorst, in den jare 1804, door allerlei middelen van overreding en bedreiging, heeft willen dringen. Met een bijzonder deelnemend gevoel vernemen wij den onkreukbaren moed, dien de Koning en de Fransche Prinsen te dier gelegenheid, te midden van hevigen rampspoed, hebben aan den dag gelegd. De twijfel wegens de echtheid dezer stukken wordt, in den tegenwoordigen tijd, na het onlangs gebeurde te Frankfort, volkomen opgeheven, en ook Frankrijk zal, hoogstwaarschijnlijk, ten behoeve des algemeenen Vredes van Europa, zijne oude Familie-betrekkingen hernemen.
No. 3 behelst eenige berigten wegens den Franschen Generaal van dam, van Kassel geboortig, die, om onkenbaar te zijn, zijnen naam met dien van van damme verwisseld heeft. Hij was, van den aanvang zijner loopbaan tot op derzelver voleinding, berucht door zijne wandaden, welke dan ook alhier worden opgegeven, te gelijk met zijne gevangenneming door de Russen op 30 Augustus en zijne overvoering naar Moskow en Siberië. - Eene Indaging van zekeren Kasselschen Kantoorbedienden, onder den naam van hieronymus bekend, en tevens door allerlei schanddaden berucht, is hierbij gevoegd. Van welke monsters heeft zich de Fransche Staatkunde niet bediend, om haar heilloos doel te treffen!
No. 4 en 5 verdienen de bijzonderste opmerking door hunne regt vaderlandsche bedoeling tot oproeping van alle Natiën, om tegen Frankrijk de wapens aan te gorden. In beide stukken herkennen wij min of meer de pen van kotzebue, tot de Duitschers sprekende, doch door den uitgever ook tot ons Nederland gerigt. Het belang der algemeene wapening wordt

{==95==} {>>pagina-aanduiding<<}
daarin van alle zijden beschouwd en aangedrongen. De Recensent verlangt ze in handen van elk Nederlander, opdat ieder zijnen pligt leere schatten, ter voldoeninge aan de edelste inzigten van onzen Nederlandschen Souverein. Van daar zouden wij gaarne zien, dat beide stukken in kleiner formaat en op slechter papier gedrukt wierden, om des te gemakkelijker, ook onder de mindere Standen, in algemeenen omloop te komen. Wat toch, Nederlanders! zou uw lot zijn, wanneer Frankrijk, in uwe lafhartigheid, zijne krachten hernam? Van den eersten tot den laatsten waart gij allen verloren. Uw Land zou een puinhoop zijn. Gij allen zoudt, in het lijden van honger en pest, naar den dood verlangen. Te wapen dus, Nederlanders! uwe eer, uw behoud, uw leven gebieden het u!
No. 6 en 7, tot napoleon gerigt, zijn geheel gesteld in den sedert jaren bekenden geest van kotzebue, die zich nimmer met de Fransche Staatkunde konde verzoenen. Zij schetsen den onverwachten ommekeer van zaken met allen nadruk, en dringen al mede aan tot algemeenen wederstand. De kundige Vertaler is niet ongelukkig in zijnen arbeid geslaagd; zoodat ook de dichterlijke waarde dezelven beveelt.
No. 8, 9 en 10 zijn in denzelfden trant geschreven, als de laatstvorige, maar zijn bestemd en geschikt, om, te midden van den hoogen ernst, dien de tegenwoordige tijd gebiedt, het gemoed door contrasterende voorstellingen te vervrolijken. Over het geheel genomen, zijn de stukjes, hoewel juist niet heel fijn of kiesch bewerkt, niet ontbloot van vinding en vernuft. Het is eene dikwerf herhaalde aanmerking, dat eene wel aangebragte en volgehoudene scherts dikwerf meer vermag, dan diepe ernst. Dat zij dan aan dit oogmerk voldoen, en dat het Nederlandsch Tooneel zich niet afkeerig toone, om deze scherts, bij gebrek van betere oorspronkelijke, tot aanvulling van Nastukjes te bezigen!
No. 11, 12 en 13 waren reeds, zoo wij meenen, in den beginne van Wintermaand 1813 uitgegeven, en voldeden vrij wel aan de behoefte van den dag, om de Kozakken, Russen en Duitschers, bij hunne inrukking in dit Land, eenigermate te kunnen verstaan. Het is toch bij ondervinding gebleken, dat de meeste onaangenaamheden, bij de inkwartiering dier vreemde Troepen, uit het gebrek zijn voortgesproten, om elkander wel te verstaan. Deze boekjes komen alzoo dit gebrek eenigzins te hulp, en zij zouden nog meer voldoen, wanneer zij, even als No. 12, alphabetisch waren gesteld geworden.


{==96==} {>>pagina-aanduiding<<}

De Kramertwist, of het Steedje Kijfhoek. Naar het Hoogduitsch van A.F.E. Langbein. Met Platen. Te Amsterdam, bij C. Timmer. 1813. In gr. 8vo. 239 Bl. f 2-:-:

Die eens een ledigen avond, na vermoeijenden arbeid, zich onschuldig wil vervrolijken, raden wij gerust, de jongelingen frans en maurits te verzellen naar het stedeke Kijfhoek. Het gaat daar al koddig toe. Het geheel is karikatuur, maar aardig gevonden en vrij goed volgehouden, en hier en daar, hoopt de Schrijver met regt, zal de Kijfhoeksche Kramertwist den Lezer kunnen strekken tot eenen leer- en zeden-spiegel. John bulling, een originele lompe vrek, is daar alleenhandelaar, en heeft er alles in. Frans zet er zich als koopman neêr; en nu wordt het oorlog. Geheel de belagchelijke Raad, een schurk van een Schout, een verloopen Advokaat, bulling's hem zeer gelijksoortige vrouw, zijne dochters van verschillende inborst, een paar belagchelijke slechte bedienden, een poppenspeler, eenige huurlingen enz. enz., zijn de handelende personen op dit woelig tooneel, en leveren ons de grappigste bedrijven. Intusschen met en door dat alles bezorgt john bulling aan den jongeling - twintigduizend daalders, maakt hem Hof-kamerraad, en eindelijk zelfs Graaf en Erfheer van Kijfhoek; en hij was in vrees, dat hij door hem nog wel een vorst en een god worden kon. Hij springt ten laatste in de rivier, en, met eenige opgepropte geldzakken beladen, neemt hij de reis aan naar de andere wereld. Behalve de moraal wegens den nijdigen egoïst, die de welvaart van anderen ondermijnt, en het aanhoudend grappige, heeft dit steedje Kijfhoek ook nog al wat voor verliefde hartjes. Frans toch werd gelokt zich in Kijfhoek te vestigen door een aardig meisje, de kennismaking met welke echter gansch niet gemakkelijk was; evenwel - het bleek hetzelfde lieve schatje te zijn, waar hij als kind reeds mede was doorgegaan; door velerlei avonturen was het nu
bij den Graaf, zijnen vader; en zoo eindigt alles more solito met het huwelijk.





{==97==} {>>pagina-aanduiding<<}

Boekbeschouwing.

Salomo, door J.H. van der Palm. Vde Deel, V tot IXde Aflevering, bevattende No. 221-244. Te Leyden, bij D. du Mortier en Zoon. 1813. In gr. 8vo. f 1-17-8

Daar het vijfde deel dezes werks hier een einde neemt, zoo willen wij op hetzelve kortelijk terugkomen. Wij zien, dat nu negen hoofdstukken behandeld zijn, en er, zoo men ten einde toe voortgaat, nog twaalf overschieten. Met dit inzigt de lijst van inteekenaren vergelijkende, kunnen wij niet nalaten de zuivere weetgierigheid onzer landgenooten te bewonderen.
Immers, van hetgeen wij voorheen tot lof van dit geschrift hebben gezegd, niets terug nemende, gevoelen wij toch hoe langs zoo meer die eentoonigheid en schraalheid, welke van den aard des werks onafscheidelijk zijn. Voor ons althans bestond de bijzondere prikkel voor den smaak in deze vertoogen altijd daarin, dat de breedere, toepasselijke ontvouwing meermalen eene spreuk, voor het gevoel bevattelijk, daarstelde, die geene louter letterkundige verklaring zou in staat geweest zijn volkomen in het licht te stellen; voorts in het belangrijke van den tekst, en van de, tot mensch- en wereldkennis veelal betrekkelijke, vertoogen, daarop gebouwd. Maar, noch het eene noch het andere heeft altijd plaats. Vele spreuken behelzen algemeene godsdienstige waarheden; vele, herhaling van vroegeren. Derzelver uitlegging kan niet altijd belangrijk zijn; en het vertoog is dan, hoe waar en goed en schoon op zichzelve, niet anders dan een vertoog, gelijk men er bij gelegenheid wel gaarne een leest, doch dat, van vele dergelijken gevolgd, juist geene bijzonder aangename lectuur oplevert. Ter voorkoming van het een en ander voegt de Hoogleer-
{==98==} {>>pagina-aanduiding<<}
aar wel somtijds meerdere spreuken bijeen. En waar dit uit hoofde van gelijkheid van inhoud geschiedt, bevalt het regt. Door kleine afwijkingen helderen zij elkander keurig op. Doch, om mindere belangrijkheid in één blaadje gestommeld, om elk slechts eenige trekken ter ontvouwing te ontvangen, zullen, daarentegen, de behandelde spreuken meestal niet behagen. Het snipperen neemt toe, en men heeft aan de minatuur-verhandelingetjes heel weinig. Misschien is dit gebrek onafscheidelijk van eene doorgaande behandeling. Misschien - is het geen gebrek. Ook de eentoonigheid wilde de Hoogleeraar voorkomen door afwisseling in den vorm. Dan, wij beklagen ons, dat hiervan in deze laatste stukken zoo weinig gebruik wordt gemaakt. Het schijnt wel haast, dat er geene ruimte overschiet voor eene behandeling, die ligt wat meer in het
breede loopt. Doch, zou misschien het boven aangestipte niet met onze tegenwoordige aanmerking in verband gebragt, en het een met het ander kunnen verholpen worden? Iets meer spectatoriaals, zoo wat van de manier des Kluizenaars van de Chaussée d'Antin, met gepaste matiging en wijziging, dat spreekt van zelve, zou, dunkt ons, den bekwamen Schrijver geheel niet onmogelijk, en tevens voor zijn werk een wezenlijk sieraad zijn.
Bij deze geöpperde aanmerking betuigen wij echter, zoo vele klaarheid, belangrijkheid en bevalligheid in 's mans uitweidingen doorgaans te hebben gevonden, als maar eenigzins kan verlangd worden. Onze gemaakte, of liever van zelve opkomende, reflectiën, ten aanzien van derzelver inhoud, zijn weinige geweest. Eene meer algemeene is, dat de Hoogleeraar van der palm zich somtijds moeite geeft, om het zedekundig stelsel van onvoorwaardelijken pligt en volstrekt belangelooze goedwilligheid, als in het voorbijgaan, te bestrijden. Het komt ons voor, dat hij dit voegzaam, en zelfs meer voegzaam, konde nalaten. Het ligt buiten den kring dier volkswijsheid, welke hij hier te verkondigen heeft; en, terwijl hij tegen zoogenaamde spitsvondigheden uitvaart, haalt hij zelf die voor den dag uit de af-
{==99==} {>>pagina-aanduiding<<}
zondering der scholen, waar ze alleen behooren. - Eene andere is meer bijzonder. Zij betreft No. 239, en is minder tegen den Hoogleeraar, dan tegen een zeer algemeen, ook hier als buiten kijf gesteld, begrip gegrond. Straf, namelijk, den kinderen met blijken van toorn toegediend, zou min doelmatig zijn, zou zelfs eer verbitteren dan verbeteren. Wij vragen daarentegen: is kastijding, uit welgegronden toorn zigtbaar voortgevloeid, niet veel meer in den weg der natuur, veel minder beleedigend, en, om zoo te spreken, veel verstaanbaarder, veel nadrukkelijker voor het gevoel van den knaap, dan de koude, afgemeten, en daardoor wreede straf, om niet te zeggen mishandeling, welker grond, bezwaarlijk ingezien en gebillijkt, al mede gevaar loopt aan overmagt en willekeur te worden toegekend? Het is geene loutere bespiegeling, die ons tot deze gedachte noopt. Het gevoel van eene vrouw en eigen ondervinding zijn onze leidslieden. De eerste herinnerde zich iemand, na jaren verloops, met gloeijenden afkeer, om straks gemelde behandeling van zijne kinderen. Wijzelven hadden, benevens broeders en zusters; een diep ontzag voor eenen
vader, die wel eens geweldig uitvoer en hevig dreigde, maar zeer schaars strafte. Misschien kan deze wenk zijne nuttigheid hebben; en dit verschoone dan, dat wij op eene kleinigheid - gelijk het velen schijnen moge - zoo lang vertoefden.
Nog een woord, het uitlegkundige betreffende. Wij behoeven niet te herhalen, dat het vernuft van van der palm het vernuftige van eene spreuk hoog waardeert, ijverig zoekt, en dikwijls treffend aanwijst. Het is bij nasporingen van dezen aard, dat hij veelal het meest afwijkt en het stoutst gist; welke afwijking en stoute gissing hem dan ook wel eens ten kwade is afgenomen. Dit belet, echter, niet, dat er nog vele spreuken overblijven, in welke wij het spreukachtige te vergeefs zoeken. Misschien zijn de verzamelaars min kiesch geweest, of was het eigenlijk puntige, voor hunne verzameling, reeds afgesleten en verloren geraakt. Grootendeels, echter, zal dit nog aan onze ge-
{==100==} {>>pagina-aanduiding<<}
brekkige taalkunde haperen; gelijk wij ons eenen, het geheugen ontglipten, regel in dit zelfde gedeelte herinneren, die door eene stoute, maar gelukkige afleiding uit het Arabisch, en vooronderstelling eener gelijke verouderde beteekenis in het Hebreeuwsch, door a. schultens, opgehelderd en gestaafd door vergelijking met een woord en eene spreuk uit onze taal door van der palm, in plaats van vrij alledaagsch, zeer treffend wordt. Genoemde ophelderend voorbeeld was slecht in het aloude gezegde regt en slecht, waar het laatste eenvoudig, ongekunsteld beteekent. De tweede spreuk, in No. 239 voorkomende, heeft alzoo, hetzij naar de gewone vertaling, hetzij met de ironische omzetting, naar ons gevoel, niets spreukachtigs; en liever hadden wij te dezen aanzien dezelfde openhartige belijdenis van onkunde, door den Prof. elders niet geschuwd, dan deze wending gezien. Daarentegen schijnt ons de laatste spreuk in No. 243 wederom een voorbeeld van zeer gelukkige omzetting der woorden te zijn. Wie den vader verwoest, of de moeder verjaagt, is een zoon, die beschaamd
maakt en schande aandoet. Hoe dagelijksch! hoe flaauw! hoe zeer beneden de waarheid! Maar: Een zoon, die beschaamd maakt en schande aandoet, verwoest zijnen vader en verjaagt zijne moeder; hoe treffend! hoe waar en krachtig tevens!
Vullen wij het overschietende van ons blad met eene aanhaling, die, waar dit nog noodig mogt zijn, 's mans gemakkelijken stijl en soms vrolijken trant kan doen kennen. Sprekende over menschen van een slecht en onverdragelijk humeur, zegt hij: ‘Ik beschouw dit gebrek altijd, ten minste zoo lang ik er niet door tot ongeduld vervoerd worde, met diep medelijden. Ik geloof, dat de oorzaak dier kwaal dikwijls in het ligchaam huisvest, en door uitwendige en inwendige geneesmiddelen zou kunnen weggenomen, of althans verminderd worden. Ik zou derhalve altijd, indien ik er de magt toe had, aan hen, als aan wezenlijke patienten, eene medische cuur beproeven, te meer omdat de middelen, al hielpen zij niet,

{==101==} {>>pagina-aanduiding<<}
echter ook geen zeer groot nadeel zouden te weeg brengen. Aderlatingen, spaansche vliegen, koeldranken, buikzuiveringen, bij enkele hevige en krampachtige aanvallen der kwaal ook wel een dosis opium, zou misschien velen op den weg der herstelling brengen; en een goed diëet, mitsgaders volkomen onthouding van Hofmansdroppelen, of zoeten salpetergeest, waartoe deze gestellen maar al te geneigd zijn, zou veelligt de laatste hand aan de genezing leggen.’ enz.
Wij dachten bij sommige dezer eenigzins schertsende voorschriften aan eenen geneesheer, die zijne patient, een meisje, met meer en min ernstige grillen bezet, en dat onder andere aan verslapping der sluitspier scheen te laboreren, het dagelijksch gebruik van een koud bad aanbeval, en het genoegen had, de kwaal op het enkele voorschrift te zien wijken.





Leerrede over Jesaia LIV:7, 8. ter gelegenheid van Nederlands bevrijding, uitgesproken door H.H. Donker Curtius, Th. Doct. en Predikant bij de Hervormde Gemeente te Arnhem. Tweede Druk. Te Arnhem, bij P. Nijhoff. 1813. In gr. 8vo. 31 Bl. f :-11-:

Twee Leerredenen, uitgesproken den 19den van Wintermaand 1813, de eene over den (de) Ramp te Woerden, de andere over de Wapening voor 't Vaderland. Door A. de Koning, Predikant te Sliedrecht. Uitgegeven ten voordeele van Woerdens Burgerij. Te Dordrecht, bij A. Blussé en Zoon. 1814. In gr. 8vo. 77 Bl. f :-12-:

Wij hebben ook deze Leerrede met genoegen gelezen. Eenvoudige duidelijkheid is haar doorgaand kenmerk, bij de behandeling van den tekst-inhoud, op onze omstandigheden toegepast.

{==102==} {>>pagina-aanduiding<<}

God heeft ons eenen korten tijd verlaten. De inrukking van vreemde troepen, en verlies van wezenlijke onafhankelijkheid, vooreerst; oorlog met Engeland, benevens zware heffingen, en alzoo algemeene verarming, daarna; verscheuring door allerlei factiën, door vreemden invloed aangeblazen, al verder; uitschrapping van de rolle der volken, enz. enz., ten allerlaatste; ziedaar de blijken en bewijzen, door den Prediker met vele juistheid en kennis van zaken, met veel warmte en nadruk in het licht gesteld.
Met groote ontferming zal Hij ons wederom vergaderen. Veel onverwachts is reeds gedaan; en dat het werk voltooid zal worden, dat het waarlijk God is, die dit doet, vertrouwt men, en om het reeds gebeurde, en om de regtvaardigheid der zake, en om de zigtbaarheid van Gods hand tot hiertoe, en om de in het oog loopende zwakheid van den vijand, vergeleken met de veerkracht der Verbondenen.
Maar, wij moeten medewerken. Wij moeten en kunnen ons troosten over de nog bloedende wonden uit den worstelstrijd. Wij moeten ook Fransche ligtzinnigheid enz. tegen echt Nederlandsche godsvrucht verwisselen.
Wat van deze onderscheidene rubrieken al zoo de bijzondere inhoud zij, is over het geheel wel na te gaan; want men vindt er, wat er past en behoort, wat anderen ter zelfde zake ook zullen gezegd hebben, en ieder nadenkende in zijn hoofd en in zijn hart heeft. Schitterende welsprekendheid begrijpt men uit het reeds gezegde hier niet te vinden, misschien ook niet te voegen. Zonder het als eene grove fout te willen opgeven, zouden wij, echter, meenen, dat zich de Prediker der netheid van stijl iets meer zou kunnen bevlijtigen, en b.v. uitdrukkingen, als: wel honderde malen hebben wij het elkander gezegd, een weinig vermijden. Overigens hopen en vertrouwen wij, dat zijn Eerws. wensch, tot opbouwing en bemoediging van vaderlandsche harten, ook door de uitgave dezer regt mannelijke Leerrede zal bereikt worden.
No. 2. Mede een paar eenvoudige, doch fraaije stuk-
{==103==} {>>pagina-aanduiding<<}
jes, die wij met uitnemende goedkeuring lazen; vooral de eerste Leerrede, hetzij omdat zij de eerste was, of een min belovend en minder behandeld onderwerp bevatte, hetzij omdat ze, inderdaad, beter is. De tekst: dit deden dan de krijgsknechten, ter gelegenheid der verdeeling van des Heilands kleederen bij Joannes voorkomende, is zoo gepast, als in zulk eene zaak gevorderd wordt, en geeft den Prediker gereede gelegenheid, niet slechts tot herinnering aan het gebeurde, maar ook tot vragen naar hetgeen zijne toehoorders nu te doen, te denken en op te merken hebben. Namelijk, dat het God is, wiens bestuur ook hierin moet worden geëerbiedigd; dat niet alles zoo wezenlijke ramp is, als het in den eersten opslag schijnt; dat het menschelijk hart, tot zulke gruwelen in staat, zoo bedorven en zwak zijnde, onszelven tot waakzaamheid moet aansporen; dat - en dit is regt hartelijk gesteld - er, uit dankbaarheid over eigen ontkoming, nu gegeven en geholpen moet worden; eindelijk leve men zoo, dat er geene vreeze noodig is voor de genen, die het ligchaam dooden, enz.
Zie hier uit het reeds geprezene een klein staaltje. - ‘Zij slaan, die ellendigen - zij slaan op den hemel, en op Hollands volk, dat nu zoo juicht, hunne schreijende oogen, en roepen u toe: ontfermt u onzer! Gij kunt de dooden niet levend maken, God alleen kan deze verliezen vergoeden, alleen God kan hier troosten. Maar kunnen wij dan niets doen? kunnen wij dan niet toonen, dat wij dankbare kinderen van God zijn, die ons behoed heeft? Ja, dat kunnen wij; dat wil ik! wie wil mede? - Ik weet, er is veel te geven; maar hier is het ongeluk onzer landgenooten, zoo wel als het geluk onzer woonplaats, buitengewoon. Ik weet, gij offert veel op, gij hebt schade geleden; maar gij hebt nog veel behouden.’ -
De andere is over 1 Sam. XVII:37. Ga heen, en de Heer zij met u! en doelt bijzonderlijk op de landweer, welke in hunnen waard toen reeds was begonnen gevormd

{==104==} {>>pagina-aanduiding<<}
te worden. De inhoud rigt eene gepaste uitbreiding en toepassing der tekstwoorden tot de naastbestaanden, enz. als de taal door hen tot de vertrekkenden te voeren, tot deze vertrekkenden zelven, en tot allen. Vertrouwen op God, moed, vaderlandsliefde, deugd, gebed, eensgezindheid worden beurtelings en gezamenlijk aangeprezen. En de wijze, waarop dit geschiedt, getuigt van dezelfde aandoeningen en hoedanigheden in het hart des Predikers, die, in allen opzigte, toont een bekwame en waardige leidsman zijner kudde te zijn.
De eene en andere Leerrede wekt, even als die van den bekwamen donker curtius, te meer deelnemende aandacht, omdat Sliedrecht mede in de gevaren en rampen des oorlogs, des aftogts van den vijand, grootelijks had gedeeld, en welligt nog eenigermate is betrokken. Daardoor heeft ook een en ander te meer klem, hetzij als opwekkend of als beschamend voorbeeld. En al ware het ook maar de voldoening en geestdrift, bij de dadelijke toehoorders geöogst, die als grond van derzelver uitgave moesten beschouwd worden, dan zou reeds alle verzoek om verschooning over gewaagdheid of gebrekkigheid overtollig zijn. Men moet alles naar zijnen aard beöordeelen. En dusdanige gelegenheidsstukken mogen aan naauwkeurigheid en dergelijke soms iets missen; genoeg, zoo zij het door warmte, kracht en gepaste stichting vergoeden. De Heer de koning heeft gebeden en welgekozene psalmen en gezangen er bijgevoegd; en dank zij hem voor deze mildheid! Wij vinden dagelijks nieuwe stof, ons in den eenvoudigen, zuiveren, gepasten kanseltoon te verheugen, die ons meer en meer uit allerlei stichtelijken arbeid tegenstraalt.


{==105==} {>>pagina-aanduiding<<}

Bewerking van den Hoornvliessteek, Keratonyxis genaamd, eene nieuwe manier om de Cataract te opereren, benevens eenige ophelderende verhalen van gedane operatiën, door C.J.M. Langenbeck, Hoogleeraar enz. te Göttingen. Uit het Hoogduitsch vertaald en met aanteekeningen vermeerderd, door M. van der Meersch Bosch, Med. Doct. te Amsterdam. Met Platen. Te Amsterdam, bij C.G. Sulpke. In gr. 8vo. 45 Bl. f 1-4-:

Wij kunnen ons niet herinneren, dat er, onder de heelkundige operatiën, een hoornvliessteek is, welke niet keratonyxis genoemd wordt, en wij zien dus niet in, waartoe dit Grieksche woord op den titel pronken moet. Het werkje zelf is eene belangrijke bijdrage tot de kennis en de geschiedenis dezer bewerking, waarvan de nuttigheid hier ook beslissend door de ondervinding bewezen wordt. De verandering, door den beroemden langenbeck in de form der naald gemaakt, komt ons zeer doelmatig voor, en wij verlangen, dat, ook onder ons, deze kunstbewerking met dezelve worde ten uitvoer gebragt, en de uitkomst zoo algemeen mogelijk bekend gemaakt, om vaderlandsche kunstoefenaars tot navolging op te wekken. - De vertaling is niet overal even verstaanbaar: verwijderen zegt men niet van hetgene in omtrek grooter wordt; cataractlens is onnaauwkeurig; te rug drukken wordt nooit gebruikt voor het reclineren der lens. Bl. 25, in de noot, past de vertaler op den kunstbewerker toe, wat van den lijder alleen geldt. Onder de drukfouten zijn er, die waarlijk al te geleerd zijn, om ze den zetter toe te schrijven; zoo als banden der ooglederen, voor haarbanden; kristalvocht, nu eens voor glas-, dan eens voor water-vocht, enz.





{==106==} {>>pagina-aanduiding<<}

De Koepokinenting getoetst aan het gezond verstand. In Dorpsgesprekken. (Naar het Fransch.) Door J.L. Kesteloot, Praktiserend Geneesheer in den Haag, enz. Te Amsterdam en in den Haag, bij de Gebroeders van Cleef. In 12mo. 94 Bl. f :-18-:

Schoon het, door den ijver der loffelijke Maatschappij: Tot Nut van 't Algemeen, in onze taal, niet ontbreke aan werkjes, die de heilzame Koepokinenting op eene bevattelijke wijze leeren kennen en uit het regte oogpunt beschouwen, meenen wij echter dat dit boekje geenszins overtollig genoemd kan worden, daar het, in een' onderhoudenden en zuiveren stijl geschreven, juist geschikt is ter verlichting der beschaafde menigte, wier oogen het helder daglicht al even min verdragen als het domme gemeen, en die dus dezelfde pilletjes, welke men het laatste toedient, met wat zoethout of Sem. Lycopod. bestrooid, slechts wat netter gerold en een weinig verzilverd, noodig hebben. Op uitheemschen bodem geteeld, zal het zeker die genen in handen komen, voor welken de Hollandsche trant te plomp is. Wij hebben het met genoegen gelezen, en durven het gerust ter lecture aanbevelen.

Des Progrès de la Puissance Russe, depuis son origine jusqu'au commencement du XIXe. Siècle. Par Mr. L***. A Paris, chez Fantin. 1812. 8vo. p. p. 514.

Het zijn, dit spreekt van zelve, maar enkele uitheemsche geschriften, van welken eenig verslag of beöordeeling in ons Maandwerk wordt opgenomen. De reden, waarom het opgemelde tot dezelven behoort, is deze. De belangstelling in het Russische rijk zou den een en den ander kunnen

{==107==} {>>pagina-aanduiding<<}
verleiden om het boek te koopen. En, het zij hij zulks bemerkte of niet, hij zou bedrogen zijn. De Geschiedschrijver moet kunnen worden beschouwd als regter; hij daagt de onderscheidene getuigen voor zich; hij ziet de stukken ter eene en andere zijde in, of hoort de zaakbezorgers, wikt en weegt onpartijdig, en doet daarna uitspraak. Het is de slotsom van zijn onderzoek, meer of min uitvoerig gestaafd, dat wij in de wezenlijke Historie aantreffen. Dan, de Schrijver voorhanden vervult eene andere rol. Hij zelf is de pleitbezorger; de oorlog van Rusland, in verbindtenis met Engeland, tegen Frankrijk is het - evenwel niet openlijk genoemde - onderwerp, en napoleon is zijn meester. En waar is dan de regtbank? vraagt gij welligt; voor wien verwaardigt zich buonaparte zijne zaak te verdedigen? Voor wien anders, Lezer, dan voor hen, op wier verblinding, vrees en besluiteloosheid alleen zijne gansche almagt berustte; voor het Fransche volk, zijne aanhangsels en zoogenaamde bondgenooten. - Doch, laten wij ons nader verklaren. Het boek heeft ten oogmerk, Rusland, zijne geschiedenis en bewind, in het allerongunstigst licht te plaatsen; teffens verachting, mistrouwen en schrik voor hetzelve aan gansch Europa in te boezemen, en per slot in deszelfs verbindtenissen met Albion den regten grond van den allernoodzakelijksten en allerbillijksten oorlog, van den kant van Frankrijk, aan te wijzen. Bij dit oogmerk kon het natuurlijk niet moeijelijk vallen, heel veel kwaads bijeen te brengen, en hetzelve in veelvuldige noten, tot vervelens toe, met de eigen woorden van Schrijvers uit onderscheiden landaard, breed uit te meten. Ieder volk, en nog meer zijne zoogenaamde beschouwers, beöordeelaars en reizende geschiedschrijvers bieden daartoe ruime gelegenheid; en het Russische, om in het oog loopende redenen, meer dan eenig ander. Doch niet zoo gemakkelijk was het, de onderscheidene, veelal strijdige, beschuldigingen tevens te staven
en met elkander te doen bestaan. En te dezen opzigte komt het ons dan ook voor, dat de wonderbare

{==108==} {>>pagina-aanduiding<<}
slimheid en sophistische kunst van den Franschman naauwelijks toereikende zijn geweest om te verglimpen, dat hij inderdaad zichzelven tegenspreekt. Zoo nietig, zoo verachtelijk, zoo verre beneden het algemeene oordeel, en toch zoo vreesselijk! Zoo ongelukkig, zoo verkeerd in zijne voornaamste ondernemingen, en toch gedurig toenemende in magt! Zoo vol minachting voor alles, behalve voor geboorte en adel, en toch voornamelijk door gelukzoekende vreemdelingen geleid en bestuurd! Zoo..... Doch wij willen een einde aan deze zoo's maken. De Schrijver zelf zal nu reeds hebben leeren inzien, dat de Russische soldaten zoo verachtelijk niet zijn, en dat inzonderheid van die woeste horden, die ellendige Kozakken, ook in eenen Europischen oorlog, ook tegen Franschen, nog al eenigzins partij te trekken is! Voor het overige kennen wij de schoonschijnende taal der Fransche staatkunde, hebben geleerd om hare snoeverij te lagchen, en zien meer en meer in, waartoe ze in staat is, wanneer het er op aankomt, om gruwelen te smeden of te bewimpelen. Het is deze zelsde geest van het Buonapartisch bewind, welke in dit stuk heerscht, dat, bovendien, om de veelvuldige noten zoo wel, als het onbepaalde, twijfelachtige, enz. niet aangenaam leest, en ons, Hollanders, niet eenmaal de eer heeft aangedaan, van zelfs den naam, onder de grondleggers en bevorderaars der Russische beschaving, te spelden, die veeleer, zoo verre als ze dan gaat, geheel van Engelsche fabrijk moet zijn.
Voor zekere lieden intusschen, die gaarne in de contramine zijn, en het veel verder gebragt hebben dan gene filozoof, die, bewerende dat er geen gevoel bestond, evenwel door den stok van het tegendeel overtuigd werd; voor deze lieden bevat het eenen ruimen voorraad van schitterende raisonnementen en diep staatkundige inzigten. Ja waarlijk! napoleon verdient onze bewondering. Zijne overwinningen in het veld zijn welligt nog het minste deel van zijnen roem. De Policie, die zoo vele monden sluit, -
{==109==} {>>pagina-aanduiding<<}
nog meer, die ze zoo dikwijls, en soms zoo verleidelijk, tot lofspraak opent, is misschien voorbeeldeloozer.
Doch, men weet nu nagenoeg, van welken geest deze geschiedenis is; de liefhebbers, en zij, die alle dingen onderzoeken, ten einde het goede te behouden, mogen wijders zelven zien. Tot verslag of bijzonderheden ontbreekt ons de lust.




Geschiedkundig Tafereel van den Aftogt der Franschen uit Rusland. Vertaald naar het origineel, te Petersburg uitgegeven in 1812. Te Amsterdam, bij E. Maaskamp. 1813. In gr. 8vo. 32 Bl. f :-5-8

Moskow's Verbranding, door A. von Kotzebue. Te Amsterdam, bij E. Maaskamp. 1814. In gr. 8vo. 15 Bl. f :-3-:

No. 1. Geen mensch, voorzeker, zal dit stuk zonder de uiterste belangstelling lezen. Hetzelve spreidt een vrij regelmatig licht over dien beslissenden veldtogt, welke bestemd was ter voltooijing, doch uitliep op aanvankelijke verijdeling, der heerschzuchtigste ontwerpen. De Franschen hebben ons van dat belangrijk tafereel slechts afgescheurde brokken voorgelegd, die met elkander en met de uitkomst onvereenigbaar genoeg waren. Wij zien hier dan veel schandelijks, veel leugenachtigs, veel onbeschrijfelijk ellendigs te gelijk ontbloot. In een en ander opzigt moge de menschelijke zwakheid ook op dit Russische berigt haren invloed hebben uitgeöefend; over het geheel draagt het, in zijne eenvoudigheid en goeden zamenhang, den stempel der waarheid. Gaarne deelden wij onzen Lezeren eene schets van het geheel mede. Doch, daar dit niet wel mogelijk is, zullen wij daar, waar de opgave des eigenlijken aftogts begint, omstreeks de helft van het geschrift, het een en ander beginnen aan te stippen.
Drie tijdperken onderscheiden zich in denzelven. Het

{==110==} {>>pagina-aanduiding<<}
eerste brengt hen tot Krasnow, na een verlies van 40,000 krijgsgevangenen, waaronder 27 generaals, schier 500 kanonnen, 31 vaandels en onmetelijke buit. Dit viel voor lang vóór de verschijning van het 25ste bulletin, waarin het eerst van terugtrekken, doch op eene wijze gesproken werd, als of daarbij meer werd gewonnen dan verloren. Men verwijst hier van tijd tot tijd op genoemde bulletins; en waarlijk, de vergelijking doet verbaasd staan over de onbeschaamde logentaal zoo wel, als de waakzaamheid der policie, die der waarheid het achterhalen van dezelve, niet slechts bij ons, maar op de naaste plaatsen, door Franschen bezet, wist te verhinderen. - Het tweede tijdperk voert tot aan en over de Berezina. In den aanvang van hetzelve schenen de omstandigheden gunstiger. Doch dit had geen duur. Den 13 kwam napoleon aan gezegde rivier, sloeg eene brug over dezelve, en passeerde die gedurende twee dagen. Hier was een der verschrikkelijkste tooneelen. Al de Fransche corps geslagen zijnde, waren de drang en de verwarring reeds terstond zoo geweldig, dat men er allerlei dood stierf; overreden, verdrukt, verslagen, of in het water geworpen. Daarna Russische batterijen de brug en beide oevers beschietende, werd de overgang welhaast geheel onmogelijk. Een afstand van 26 mijlen, een verlies van 20,000 krijgsgevangenen, 200 kanonnen en groote buit waren de uitkomst van dit tijdperk. - Het derde brengt ons tot aan de Niemen, en van daar weder in het Pruissische. Nu rees de ellende eerst regt in top. Men kan zich dezelve naauwelijks verbeelden. Door honger en koude en wanhoop waren moed, levendigheid en kracht door het tegengestelde alzoo vervangen, dat, als, in den morgen van den 28sten, te Wilna de schrikkreet: de Kozakken! werd aangeheven, en de soldaten uit de huizen liepen om naar de poorten te vlugten, hun de Joden, oud en
jong, op het lijf vielen, en geen gering getal derzelven, inzonderheid der garden, doodsloegen. En geen wonder! Den weg, dien de armé langs trok, vervulde zij met lijken, en iedere bivouak

{==111==} {>>pagina-aanduiding<<}
geleek den volgenden morgen naar een slagveld. Zoodra er een van afmatting nederstortede, vielen de naasten op zijn ligchaam, en trokken hem, nog eer hij dood was, naakt uit, om zich met zijne lompen te behangen. Alle huizen en schuren werden verbrand, en bij elken brandstapel lagen gansche hoopen van lijken, die, om zich te verwarmen, waren toegeschoten, en uit krachteloosheid het vuur niet weder konden ontwijken. - Vele waren reeds zoo zwak, dat zij zelfs geen hout konden aanbrengen; deze zaten dan boven op de lijken hunner makkers, digt ineengedrongen, ergens om een klein vuur, hetwelk zij nog gevonden hadden, en stierven, zoodra hetzelve uitging. Men zag hen, in eenen staat van wezenloosheid, vrijwillig in het vuur kruipen en kermend zich verbranden, in de meening van zich te verwarmen; terwijl anderen hen nakropen, om denzelfden dood te vinden. - Het resultaat van den aftogt, door alle drie de tijdperken, bedraagt ver over de 100,000 krijgsgevangenen, waaronder 50 generaals, en omtrent 990 kanonnen. En gelukkig, zoo van de 300,000 man, die het hart van Rusland waren ingerukt, 30,000 zijn te regt gekomen, om - een jaar later in Duitschland denzelfden dood des hongers, of van het zwaard, meestal te vinden! - Zoo wél berekend waren de plans, zoo uitnemend de zorgen, zoo onverwinnelijk de benden en onuitputtelijk het beleid van den onwaardigen, wien de dwaasheid van vele menschen bijna goddelijke voorzienigheid toekende! Ja, eenmaal zien wij ligt den tijd geboren, die alle zijne gewaande grootheid in eene ongewone mate van verwaten stoutheid, niets ontziende laagheid, schurkerij en onmenschelijkheid, met goede krijgsbekwaamheden, maar veel meer stom geluk en gunst der omstandigheden, oplost. ô, Dat hij, voor het oog van geheel Europa, zoo laag zinke, als hij verdient, als hij inderdaad welligt reeds gezonken is, en ten onvergetelijken afschrik verstrekke voor ieder, die, als hij, met de menschheid durft spelen en spotten! - Achter het
stukje vindt men eene naamlijst der krijgsgevangen generaals.

{==112==} {>>pagina-aanduiding<<}

No. 2 is van geheel anderen aard. Het is de krees der wrake, uit het brandende en verwoeste Moskow tot alle Russen gerigt. Warm en stout, naar den aard der zake en des volks geschikt, heeft het echter geene bijzondere geschiedkundige waarde, en kan door den Hollandschen bezitter van No. 1 zeer wel gemist worden.

Echte berigten, officieele stukken en bulletins, bevattende de correspondentie, manifesten, proelamatiën en aanspraken, betrekkelijk de veldtogten der geallieerde Mogendheden tegen de Franschen in Spanje en Duitschland. Uit het Engelsch. No. I en II. Te Amsterdam, bij E. Maaskamp. In gr. 8vo. Te zamen 130 Bl. f 1-2-:

‘Zoo lang het geweld heerschte over regt en vrijheid, kon men alleen den toon hooren van den drijver: nu het juk verbroken is en de kluisters zijn geslaakt, kan men rondzien naar waarheid, van waar zij verkondigd wordt. Wij wisten niets van den krijg, dan uit de bulletins onzer overheerschers: thans doen zich die der Engelschen, Zweden, Duitschers en Russen door ons hooren, en wij bieden ze ter mededeeling aan van hetgeen hunne officieele stukken vermelden. Zoo zal de waarheid zegevieren over de leugen, en de grond der tegenwoordige omwenteling door ieders eigen oordeel kunnen worden gewaardeerd. - Noch de vertaalpen, noch de drukpers zullen rusten, tot dat alles in volle daglicht is gesteld.’
Met deze soort van voorrede wordt deze verzameling geopend, uit welke de staat van den oorlog, zoo in Spanje als Duitschland, is op te maken, van het voorjaar af tot in October l.l. toe, met behulp ook van zoodanige uitvoeriger staatsstukken, als het moeijelijk valt, althans in ééne courant, mede te deelen. Veel, echter, van hetgeen men hier aantreft, is thans ook reeds van

{==113==} {>>pagina-aanduiding<<}
elders bekend. De wezenlijke toedragt der vroegste gebeurtenissen, en de gelegenheid tot een meer aaneengeschakeld overzigt, vooral met betrekking tot Spanje, mogen wel het belangrijkste voordeel van deze onderneming zijn, die ons echter - wij moeten dit bekennen - eene aangename lectuur heeft verschaft. Het volgende min bekende stuk scheen ons toe der overneminge wel waardig te zijn.
Brief van Keizer alexander aan Mevrouw moreau.
Mevrouw! Toen het rampzalig ongeluk, hetwelk den Generaal moreau aan mijne zijde overkwam, mij beroofde van de kundigheden en de ondervinding van dezen grooten man, voedde ik de hoop, dat men door alle mogelijke zorgvuldigheden in staat zou zijn, hem te behouden voor zijne familie en mijne vriendschap. De Voorzienigheid heeft het anders beschikt. Hij is gestorven, zoo als hij geleefd heeft, in de volle kracht van eenen sterken en standvastigen geest. Er is slechts één troost voor groote smarten des levens: de deelneming van anderen. In Rusland, Mevrouw, zult gij vooral deze gevoelens vinden; en indien het u voege, aldaar uw verblijf te vestigen, zoo zal ik alle middelen zoeken, om het leven te veraangenamen van eene persoon, wier troost en steun te zijn ik mij tot eenen heiligen pligt stelle. Ik bidde u, Mevrouw, daarop onherroepelijk te rekenen, mij geene omstandigheid onbekend te laten, waarin ik u van eenig nut zou kunnen zijn, en altijd onmiddellijk aan mij te schrijven. Uwe wenschen te voorkomen, zal voor mij een genoegen zijn. De vriendschap, die ik aan uwen echtgenoot had gewijd, gaat verder dan het graf, en ik bezit geen ander middel om mij daarvan te kwijten, ten minste voor een gedeelte, jegens hem, dan door hetgeen ik in staat zal zijn te doen, om het welzijn van zijne familie te verzekeren. Ontvang, Mevrouw, in uwe treurige en smartelijke omstandigheden deze betuigingen en de verzekering tevens van alle mijne genegenheden.
(Geteekend)
alexander.
Töplitz, den 6den
September, 1813.

{==114==} {>>pagina-aanduiding<<}

Dit nog. Met uitstekend genoegen hebben wij gezien, dat de lof, voor eenigen tijd aan onzen jongen Vorst, over zijn gedrag in den Spaanschen krijg, toegezwaaid, in deze berigten, al vroeger en bij herhaling, met den meesten nadruk voorkomt. Een vrolijk uitzigt te meer op den aanbrekenden dag van volkomene verlossing.




Wandelingen van een' Ledigganger door de straten van St. Petersburg. Uit het Fransch vertaald. Te Amsterdam, bij C. Timmer. 1813. In gr. 8vo. 350 Bl. f 3-:-:

De Lezers van ons Tijdschrift zullen zich herinneren, verscheidene brokken uit dit aangekondigde boek in het Mengelwerk gelezen te hebben. Er is dus geen twijfel aan ons gunstig oordeel; en de gegrondheid of ongegrondheid van dat oordeel is uit de stukken zelven genoegzaam op te maken. Buiten tegenspraak is Petersburg, en als eene der schoonste hoofdsteden van Europa, en als de jeugdige dochter van een enkel genie, en als middelpunt van het groote, gemengde, min bekende Russische rijk en volk, een allermerkwaardigst tooneel; te merkwaardiger in een' tijd, waarin het, den grondslag der vrijheid van vele volken hebbende gelegd, aan de voltooijing van dit gebouw met edele en belangelooze geestdrift blijft werken. Ook strookt de toon, door het gansche werk heerschende, uitnemend met deze belangstelling. De Schrijver, hoewel een Franschman, zwaait bijna overal milden lof aan al het Russische, en inzonderheid aan het volkskarakter, toe, en contrasteert in dit opzigt al zeer sterk met geschriften, wat later en na veranderde omstandigheden, te Parijs in het licht gegeven. In de laatsten zijn de onderdanen van alexander nog altijd les Barbares, bij onzen Schrijver les Français, du Nord. Vlugheid, handigheid, getrouwheid en gedienstigheid schitteren in hun karakter, zoo als hij hetzelve schetst, zoo

{==115==} {>>pagina-aanduiding<<}
luisterrijk, dat wij - nog onder den druk der Barbares du Zud gebogen - het niet altijd durfden wagen, datgene ter vertaling uit te kiezen, wat ons wel het meest smaakte, of toescheen den Lezer te zullen behagen; welke schroomvalligheid, helaas! door de hatelijkste ondervinding maar al te zeer gewettigd werd. Inderdaad, wij vreezen, dat hij somtijds overdrijft; gelijk dit trouwens van de ingenomenheid van eenen Franschman met eenige zaak bezwaarlijk ooit anders te verwachten is. Het is echter niet alles lof, wat hij uitdeelt. De ongemakken, onvolkomenheden en gebreken, aan de zeden, beschaving en inrigtingen bijzonder eigen, worden niet verzwegen. De teekening van het geheel is sprekend, natuurlijk en waar; dat is te zeggen, de kenmerken der waarheid dragende. De kleuren voor de onderscheidene partijen mogen slechts wat sterk, schoon niet hard, zijn. Het heeft daardoor iets romanachtigs, of liever dichterlijks, en laat zich met te meer genoegen lezen. Met vol vertrouwen durven wij, dan, onze Lezers noodigen, zich door den gespraakzamen, Rusgezinden Franschman door de straten van het wonderbaar prachtige Petersburg te laten rondleiden, hem over veelvuldigheid van equipages, kostbaarheid en weelde van tafel en huishouding, en daarentegen van gebrek aan duizend gemakken, te Parijs en elders voor kleinen prijs te hebben, als fatsoenlijke burgerherbergen, gemeubelde kamers, kruijers, schoenpoetsers, krant-ombrengers en wat dies meer zij, benevens honderd andere wetenswaardige zaken, te hooren keuvelen. De Hollandsche vertaling, in welke zijn onderhoud is overgebragt, is ons doorgaans wél voorgekomen; schoon het zeker niet overal even gemakkelijk valt, de levendigheid van dusdanig verhaal, en de geschiktheid van het, anders armoedige, Fransch, om allerlei voorwerpen des dagelijkschen levens aan te duiden, met gelijken tred te volgen. In één woord, het boekje, gelijk
het thans verschijnt, is zeer bruikbaar en aangenaam om te lezen; pronkende met een fraai vignet, dat een Petersburger ijstooneel; met de vereischte kostumen, wel wat klein, maar niet onbevallig, voorstelt.


{==116==} {>>pagina-aanduiding<<}

De Kluizenaar van de Chaussée-d'Antin (een voornaam oord van Parijs,) of Opmerkingen over de Parijsche Zeden en Gebruiken, in het begin der XIXde Eeuw. Naar het Fransch, met ophelderende Aanteekeningen van den Vertaler. Te Dordrecht, bij A. Blussé en Zoon. 1813. In gr. 8vo. XII en 278 Bl. f 2-8-:

Wij hebben van dit werk reeds drie deeltjes, in het oorspronkelijke Fransch, gunstig aangekondigd; hetzelve als eenen Spectator, naar den aard van tijd en volk geschikt, doende kennen, die bij de werken van steele en van effen eene plaats verdient. Moeijelijk was het overigens, een volkomener denkbeeld van een werk te geven, uit den aard der zake zoo verscheiden van inhoud en manier. Ja, zelfs tot staaltjes waren de meeste vertoogen te lang. En om deze reden is het ons reeds aangenaam, dat de enkel Hollandsche Lezer nu in staat zal zijn, ons oordeel te beproeven, en, zoo wij hopen, ons genoegen te deelen. Inderdaad, wij achten het vreemd gewas der verplantinge wel waardig, en vleijen ons, dat het genoegzame belangstelling onder ons lezend publiek zal verwekken. De vertaling is gelukkig in handen gevallen van eenen man, die, zeer bekend te Parijs, ja daar op het bedoelde tijdstip verkeerende, en van de opmerking der vreemde zeden mede zijn werk makende, niet slechts de waarheid der geschetste tafereelen beäamt, en onzen lof in zijne voorrede overneemt, maar ook verscheidene aanmerkingen er bijvoegt, om het historieele en vooral plaatselijke op te helderen. Misschien is hij met het laatste wel wat rijkelijk; doch dikwijls wekt ook dit een eigen afzonderlijk belang, daar toch Parijs zelve een tooneel is, werwaarts ieders oog gedurig wordt getrokken. Voor het overige zou de Vertaler, ware zijn werk niet een weinig te vroeg af geweest, er welligt nog eene en andere noot, ter ontmaskering van den, in ie-
{==117==} {>>pagina-aanduiding<<}
der boek gevergden, lof voor het gewelddadig Bestuur, hebben bijgevoegd, en moge zulks in het vervolg doen. Wie toch walgt van dien lof niet, en wil nog het gerammel der ketenen hooren, die ons ontvailen zijn? Wij, met de beoordeeling van het oorspronkelijke werk, naar mate het ons moge ter hand komen, voortgaande, zullen alsdan tot eene en
andere aanmerking, hiertoe betrekkelijk, van zelve gelegenheid vinden. - Eene fraaije plaat, vertoonende den Kluizenaar voor zijne chambre obscure, versiert het titelblad.




Dichtstuk, ter gelegenheid van het Tweede Eeuwgetijde der Beurs van Amsterdam; door Cornelis Loots, Lid van het Hollandsch Instituut. Te Amsterdam, bij J. Ruys. 1813. In gr. 8vo. XXIV en 36 Bl. f 3-:-:

Vol gedachten en aandoeningen door de lezing van het opgemelde dichtstuk, weten wij slechts niet, waarvan we het eerst zullen spreken. Het onderwerp is zoo gepast, zoo grootsch en belangrijk in elks oog, die de geschiedenis van het vaderland kent. De tijd der uitsprake van dit vers was daarentegen zoo ongunstig, zoo donker, schoon ook een enkele straal van hoop op vrede hem verhelderde; en die tijd is sedert dermate veranderd, en een zoo veel helderder licht is doorgebroken uit de zwarte wolk, die gene straal welhaast weer verduisterde. De man zelf, veel min dan onderscheidene andere vaderlandsche Dichters door bundels en uitvoerige stukken algemeen bekend, en toch zoo zeker een der allereersten onder de voortreffelijke Zangers van onzen tijd, in menigerlei opzigt zoo opmerkelijk en zoo beminnelijk. Het vers, boven al het gezegde, uitnemend geslaagd, een meesterstuk van eenvoudigheid en geregelde orde, met de schoonste poëtische vlugt en de meest mogelijke losheid vereenigd; een gedenkteeken, toereikend om teffens Beurs en loots onvergetelijk te maken,

{==118==} {>>pagina-aanduiding<<}
zoo lang slechts (en langer misschien) een enkele beöefenaar en kenner van Hollands aloude taal zal bestaan.
Welaan, beproeven wij ons alzoo te teugelen, dat een kort verhaal van de aanleiding, uitvoering en inhoud van zelve dat alles eenigermate inzien en gevoelen doe, wat ter zake is dienende.
In Augustus van den voorleden zomer eindigde de tweede eeuw sedert de stichting der Amsterdamsche Beurze; een gebouw, minder door pracht en sierlijkheid, dan door datgene beroemd en belangrijk, wat, van den beginne af aan, binnen zijne muren voorviel, als het verblijf namelijk en het zinnebeeld van den uitgebreiden handel, in dit land, en vooral te Amsterdam, gevestigd. Geen wonder, dat zelfs de bittere ongunst der tijden, de flaauwe hoop op vrede en hervat koopbedrijf, sommige liefhebbers van vaderland, vaderlandschen roem en handel, zoo wel als poëzij, niet belette, op eene eenigzins waardige viering van dezen verjaardag oplettend te zijn. En wien zou men ten priester voor dit feest beter kiezen dan hem, die, zelf koopman, in snipperuren en aan de rust onttogen stonden, het talent heeft ontwikkeld en volmaakt, waarmede hem de natuur zoo rijkelijk begiftigde, zonder tevens der gezelligheid een oogenblik te onttrekken, of voor haar genot en bevordering niet uitmuntend berekend te blijven; den bekenden handhaver van Hollands roem; den dienstvaardigen en even vluggen, maar vooral bekwamen man om het feest-speeltuig te hanteren? De plaats der viering was de kerk der Remonstrantsch-Gereformeerde gemeente, meermalen tot openlijke piegtigheden voor menschenliefde of beschaving gulhartig verleend, en daartoe in allen deele zeer geschikt. Hier was het, dat loots, na eene gepaste inleiding in ongebonden stijl, voor eene zeer aanzienlijke schare van mans en vrouwen, het dichtstuk las, welks beloop wij nu met weinige woorden willen opgeven; het daarbij gerustelijk overlatende aan den smaak onzer lezers, om deszelfs gepastheid en waarde op den regten prijs te schatten.

{==119==} {>>pagina-aanduiding<<}


Verhef u op uw waarde, al neigt gij 't hoofd ten onder; 
Steek, als 't gebergte, uw spits door 't midden van den donder. (enz.) 


Van toen zich 't eerst uw voet spoelde in des Amstels baren, 
Zijn over uwe kruin twee eeuwen heen gevaren, 
Die, als het wolkgevaart', met onderscheiden vrucht 
Bezwangerd, heil en wee neerwierpen uit de lucht. (enz.) 

Volgt eene aanroeping van den Geest des Handels, nimmer vijand van de Dichtkunst, (noch van verstand en beschaving in het gemeen) gelijk van winter, vollenhoven, de marre en feitama (maar vooral de Dichter zelf) bewijzen.

't Was niets, o Gijsbrechts stad, dat ge eens uw vest en wallen, 
Graaf Floris moord ten zoen, door vuur en zwaard zaagt vallen. (enz.) 


Het was eens vorsten hand, die u zoo diep deed zinken; 
Maar 't was doorluchter vorst, die u te meer deed blinken, (enz.) 
Uw' smaad te niete deed met Keizerlijke hand 
En kroonde u tot Vorstin te water en te land. 
Voor zoo veel eer en goud werd de oude vest vergeten, 
Daar zelfs de nieuwe werd tot vierwerf neergesmeten, 
Niet door den stormram, niet door 't krijgszwaard woest en dol, 
Maar door uw' overvloed, die uit zijn' ringmuur zwol. (enz.) 
Uw tit'len rijk van zin, meer waard dan wufte klanken, 
Hebt ge aan uw koopbedrijf, hebt ge aan uw Beurs te danken. 

Volgt eene keurige, dichterlijke beschrijving van de verplaatsing van den wereldhandel uit andere oorden, beurtelings, naar dit land en onder dit, om vele deugden waardig, volk. Lof van Holland om zijne grootheid, op vlijt, op trouw, op menschenliefde en verdraagzaamheid gegrond.

Ach! 't was menschlievendheid, 't was deernis met het leed 
Des ballings, die haar' muur zoo vast zich gronden deed. 

Gelijk de afwisselende saizoenen, zoo waren de toenemende heilrijke gevolgen van onzen handel, die den winter zelv' nog voedt en kweekt. De werkzaamheid van dien handel, al stouter en stouter ontwikkeld, ter schatvergadering en

{==120==} {>>pagina-aanduiding<<}
uitwendige grootheid. Die zelfde werkzaamheid in de tentoonspreiding van weldadige, van grootsche, van schoone gewrochten, benevens allerlei overvloed en keur van weelde. Zijne magt om Koningen te stuiten en Koningen te redden. Zijn rijkdom, door vernuft en vlijt besteed, om den handel, ook van andere volken, door assurantiën te beveiligen en gaande te houden. Deze alle worden nu beurtelings bezongen, met een zwier en kracht en overvloed van treffende schoonheden, waarvan het ons, door weinige aangevoerde voorbeelden, geenszins mogelijk is een volledig denkbeeld te geven.

't Was weinig, dat gij, 't oog van 't moederstrand ontvaren, 
Beproefdet d'overtogt van de oude Britsche baren, 
Dat u de stugge Noor gezien had aan zijn strand, 
En Zwedens hard metaal gedwee werd voor uw hand; 
Dat Fransche en Spaansche kust door u zich zag begroeten, 
En wilde uw moeite en togt door vrucht en wijn verzoeten; 
Dat Spanjes lamm'renwol u strekte tot een kleed, 
Zijn eeuw'ge zomer u geen' winter vreezen deed. (enz.) 
Ginds, of 't den trotschen Brit moge al of niet gelusten, 
Schiet uw strijdhaftig kroost zijn want op Eng'lands kusten, 
Vischt haring, neen vischt goud, op 's vijands weig'rend strand, 
En keert daar dond'rend weer en wreekt het vaderland. 
 
Hoe menig Godsgesticht is uit haar' wil geboren, 
Hoe menig Godsgesticht gaat, als zij valt, verloren; 
Wat handen gaf ze al werk, wat monden gaf ze al brood, 
Wat armoe dekte zij, wat rijkdom lei' ze al bloot? 
 
Aanschouwt de stapelplaats, waar 't Oost zijn specerijen 
Kwam off'ren en de geur uitriekte aan alle zijën; 
Kust, kust den grond, met hout en splinters overstort, 
Waar 't trotsche zeegevaart' ineengevlochten wordt, 
En afschiet in de golf en doet de baren ruischen, 
En toont hoe ver 't de zee zal voor zijn' boeg doen bruischen; 
Ziet, hoe 't gevaart' met zijn gedriehoekt ijz'ren blad, 
Als met gehaakten klaauw, in 't hart van d'afgrond vat, 
En onbewogen ligt, hoe fel door storm besprongen, 
Voor stengels van een plant, door kunst te zaam gewrongen. 


{==121==} {>>pagina-aanduiding<<}

(Deze beschrijving is gewis allerkeurigst; schoon wij twijfelen, of ze hier geheel op hare plaats zij. De scheepsbouw is het middel tot den handel, en komt, echter, hier onder de vruchten en gevolgen voor.)

Toen trotsche Lodewijk 't land blaakte en woest vernielde, 
En meer dan één gewest reeds sidd'rend voor hem knielde, 
Was 't Amstels Beurs, die stout dien slagboom voor hem sloot, 
En aan den dwingeland haar' heil'gen grond verbood. 
Ja, alles zing' van haar, en vreemde en ingeboren, 
De wereld brast nog van den schat uit haar trezoren: 
Toen hof bij hof, door pracht, verzonken lag in nood, 
En hoopte of Amstels Beurs zich mild'lijk nog ontsloot, 
Toen strekte zij haar hand slechts in de rijke mijnen, 
Die onder 't Kapitool nooit zonlicht mag beschijnen, 
ô Neen! haar handschrift slechts had ze op 't papier gezet: 
De goudstroom vloeide weer, Europa was gered. 
 
Ja, vreemd'ling! wil den lof van Amstels Beurs verhoogen, 
Uw welvaart steunt nog op de vastheid van haar bogen; 
Ja, ruk haar zuilen om, verzwak en sloop haar' wal, 
Gij zelf stort met haar mee, en weent om haren val: 
Wie was uw toeverlaat, als ge, op de ontrouwe baren, 
Meer schats dan de uwe was, om winzucht heen deed varen, 
En beefdet, als de orkaan dreigde uit de zwang're wolk, 
Dat uw geluk en eer niet smoorde in 's afgronds kolk; 
Wie was uw toeverlaat dan zij, bij 't woen der winden? 
Waar kost ge een' trouwer borg voor uw behoud'nis vinden? 
Wie nam, voor kleinen loon, de zorgen u van 't hart? 
Wie heeft, in uwe plaats, orkaan en krijg getart? 
't Was Amstels Beurs. - Zij sprak: ‘ontrolt, ontrolt uw zeilen, 
ô Volken! siddert niet een vreemde kust te peilen; 
'k Wil dat ge op mijn altaar slechts luttel wierooks brandt, 
Dan zeilt gij veilig heen naar 't verst gelegen strand: 
De winst is 't deel van u, de scha' mag mij slechts deren, 
Gij, slaapt gerust, - ik waak, en zal 't gevaar braveren; 
De zee kan zoo veel schats niet zwelgen in haar keel, 
Of mijn ondoofb're vlijt verschaft mij eens zoo veel.’ 


{==122==} {>>pagina-aanduiding<<}

(Op kleinigheden te vitten, en alles als met spelden uit te pluizen, ten einde zoo schoon eene schilderij in de schaduw, of een min gunstig licht, te plaatsen, ware de onedelmoedigheid zelve. De onderstreepte woorden, echter, stieten ons min of meer. Immers, zij zijn voor den zin overtollig, op zichzelven misschien niet juist, en, naar het ons voorkomt, met eene kleine verandering ligt te mijden. Men zwelgt slechts op eenerlei wijze, en niet in de keel; doch schrijf: sling'ren door de keel, en het beeld moge iets stouter schijnen, de uitdrukking is gewis juister. - Ook de punctuatie, schoon geenszins veronachtzaamd, komt ons niet altijd de regte voor. Er wordt b.v. te weinig gebruik van het punctum, maar vooral te veel van de colon of duo puncta gemaakt. De laatste moet, meenen wij, schaars gebruikt worden; b.v. voor het redegevend woordje want, of wanneer een zin in den zin, achter een hij sprak, hij schreef, enz. voorkomt.)

Uit den slotzang:

Ja! al dooft ge een wijl uw stralen, 
Beurs en kroon van de Amstelstad! 
Op uw' feestdag moest gij pralen, 
Daar nog wilde uw kroost verhalen, 
Wat al glans gij eens bezat. 
 
Of, wat kindren zouden 't heeten, 
Die, als moeders feest verjaart, 
Om hare armoe haar vergeten; 
Van haar' naamdag naauw'lijks weten? - 
Kind'ren wis van deugd ontaard. (enz.) 
 
Voegen thans ons hart geen zangen, 
Hoog op vreugdetoon gezet, 
Ernst moet thans (dan) die vreugd vervangen, 
En, bij 't hijgende verlangen, 
Wordt het jubellied, gebed. 

{==123==} {>>pagina-aanduiding<<}

Hij, die, boven werelddwing'ren, 
Door zijn' adem dwingt hun lot, 
Sture u heen door 't hobb'lend sling'ren, 
Hij, die de aard draagt aan zijn ving'ren! 
Onze helper, onze God! 

Dus hebben wij ons best gedaan, om den lezer eenig denkbeeld van het algemeen beloop en de bijzondere schoonheden te geven, in dit vers vervat. Althans het laatste kan niet geheel mislukt zijn: want er is geene halve bladzijde in het gansche stuk, die niet hare voortreffelijkheid en geurige bloemen bezit. Wij konden hier niet mistasten. Intusschen straalt misschien niet zoo klaar in het oog, als wij gaarne hadden doen zien, de wijsheid en kunst, met welke zich de Dichter naar den tijd geschikt, en toch geenszins geplooid heeft. Thans opgesteld, kon het naauwelijks meer waarheid, wezenlijke kracht en duurzame waarde bezitten.
De aanteekeningen, ter opheldering van eene en andere plaats, konden uitvoeriger en veelvuldiger geweest zijn Intusschen zijn ze voor den min bekenden met de geschiedenis noch overtollig, noch onbelangrijk. Dank hebbe dus de Heer holtrop voor dezelve, gelijk voor zijne oplettendheid en ijver, aan welke wij grootendeels dit feeststuk te danken hebben.
Drie fraaije plaatjes - een titelprent, een vignet aan het slot, en het portret van den Dichter - strekken het boekje tot geen gering sieraad. Het eerste is eene zinnebeeldige uitdrukking van het voorname onderwerp, in het algemeen beschouwd - Amsterdam, naast zich hebbende den handel en de godsvrucht, voor hare voeten de vier werelddeelen, elk zijne gaven aanbiedende Het andere, ook van vinkeles, vertoont de beurs van binnen, van allerlei landaard wemelende. Het derde, van a. de lelie, is zoo wél uitgevoerd als treffend ten aanzien der gelijkenis. Slechts een weinig gespannen is het gelaat, en daardoor minder behagelijk, op een eenvoudig, rond en vrolijk karakter duidende, dan het oorspronkelijke.

{==124==} {>>pagina-aanduiding<<}

Met genoegen zien wij de lijst van inteekenaren, in spijt van den hoogen prijs van het werkje, zoo aanzienlijk. Strekt dezelve den goeden smaak der kooplieden, of den verstandig vaderlandschen geest der lieden van smaak, meer tot eere? Hoe het zij, bloeije handel en genie van nu af aan even welig! Ontbreke het noch aan geld om te koopen, noch aan zucht om te lezen; noch aan blijde stoffe, noch aan bemoedigend vertier voor den Dichter! En zij de vervulling uwer beden, de herhaalde verwezenlijking uwer tafereelen, het zoetste loon voor uw hart, edele, vaderlandsche, grootsche Zanger!




Verzameling van Hydrographische en Topographische Waarnemingen in Holland. Door den Oud-Minister van Oorlog, en Generaal, C.R.T. Krayenhoff, thans Gouverneur der Stad Amsterdam, Commandant van de eerste territoriale Divisie, enz. enz. Met Kaarten en Tafelen. Te Amsterdam, bij Doorman en Comp. 1813. In gr. 8vo. XX, 341 Bl. f 6-10-:

Daar wij, door eene toevallige gelegenheid, het voorregt hadden, de afgedrukte bladen van het hier aangekondigde werk, waarvan wij het ons tot eenen pligt rekenen, om onzen Landgenooten zoo spoedig mogelijk een getrouw en beknopt verslag mede te deelen, vroeger, dan de uitgave van hetzelve, magtig te worden, vinden wij ons reeds in staat gesteld, om, behoudens alle welvoegelijkheid, ten aanzien van Schrijvers en geschriften in acht te nemen, al terstond na de aankondiging der uitgave, aan ons verlangen te voldoen, van namelijk ten spoedigste de ware beminnaars van het geluk en welzijn hunnes Vaderlands op een geschrift, oorspronkelijk en eenig in zijne soort, opmerkzaam tè maken en deszelfs lezing en beöefening aan te bevelen, als behelzende de voldoende gegevens en de ware gronden ter herstelling van het verzuimde, ter verbetering van hetgene men eertijds, in den geheelen omvang onzes Rivierstaats, verkeerd begrepen had, en ter daarstelling eindelijk van die wiskundig zeker berekende hulpmiddelen, welke zouden kunnen worden in het werk gesteld, om ten minste on-
{==125==} {>>pagina-aanduiding<<}
zen vaderlandschen grond van de zoo dikwijls twijfelachtige kans eener gedeeltelijke vernietiging te bevrijden.
Dit werk bevat geene theoretische gronden van Waterloopkunde, geene algemeene, oppervlakkig schoonschijnende, doch in den grond der zake niets afdoende redeneringen, in zulk eene belangrijke zaak, als die van onzen Rivierstaat is, gevaarlijker dan het scherpsnijdend mes in de hand van het onbedreven en van gevaar onbewust wichtje: neen! het behelst waarnemingen, en echter geene, hier en daar in het werk gesteld, hoedanige slechts ter aanvulling van een geheel zouden kunnen strekken; maar eene volledige verzameling van zoodanige waarnemingen en gegevens, als welke ons een volkomen, klaar en geheel zinnelijk tafereel voor oogen stelt van den natuurlijken toestand en de verschijnselen onzer groote rivieren, in verband met den geheelen waterboezem van Holland en hare vereeniging met de zee genomen, beginnende van Duitschlands grenzen, waar zij het ontbonden ijs en de gesmolten sneeuw der Zwitsersche Alpen met de onmetelijke ijsvelden van het gansche Rijngebied, over hare beddingen, met het verschrikkelijkst geweld, afvoeren, tot aan de plaats, waar het geweld van hare wateren, langs onze groote zeestroomen, in de Noordzee vernietigd wordt.
Bijaldien de bekende bekwaamheden eens Schrijvers het Algemeen reeds een gunstig denkbeeld van eenige aangekondigde vrucht zijnes arbeids doen opvatten, zou reeds de naam des Generaals, als geleerde Natuurkenner, en, hier inzonderheid, als bedreven en behendig waarnemer, eene voldoende aanbeveling zijn; maar wij, die ons vleijen in staat te zijn dit werk te beöordeelen en deszelfs onschatbaar nut tot in de bijzonderheden te gevoelen, zouden den pligt eens berigtgevers te buiten gaan, indien wij de waarde van dit werk naar des Schrijvers erkende verdienste wilden afmeten; daar wij, in dit geval, eene vleijende lofspraak op den Schrijver, en geenszins een onpartijdig verslag van zijnen arbeid, hoedanig men alleen van ons verwachten mag, zouden mededeelen.
Al konde men zich op eene volkomen wiskundige theorie der Waterloop- en Rivier-kunde beroemen, hetgeen echter nog verre af is, en hoedanige theorie, wegens de menigvuldigheid der verschillende zamenwerkende, en in maat en hoegrootheid onbekend zijnde natuurkrachten, waarschijnlijk nimmer van vo-
{==126==} {>>pagina-aanduiding<<}
ren zal op te maken zijn; dan toch, echter, zou deze meer volkomen beschouwende kennis op den toestand van eenig Land en op deszelfs stroom- en rivier-gebied van geen het minste gebruik kunnen zijn, bijaldien in deze toepassing de ligging van den grond, met betrekking tot de rivierbeddingen; de ligging van de laatste, met betrekking tot het natuurlijk waterpasvlak; de verschillende profielen, (doorsnijdingen) de snelheden en vermogens (capaciteiten) van deze laatsten, voor de onderscheidene riviertakken; de verdeeling van de hoeveel heden des afgevoerden waters op elken van dezelve; de onmerkbaar langzame verandering van stroom en bedding; de verzanding en uitschuring, de verlammingen, opstoppingen en nadeelige opslibbingen, door deze laatste veroorzaakt, enz., als zoo vele wiskundige gegevens, niet vooraf als volkomen bekend mogten ondersteld en met vertrouwen aangenomen worden; daar men, zonder deze kennis, zelfs met de beste grondregels, gevaar zou loopen, dat ontembare natuurkrachten zich tegen onzen wil zouden verzetten, zonder dat het meer in onze magt zou staan, om de vernielende gevolgen eener verkeerd berekende uitkomst af te weren.
Deze gegevens nu bestonden nimmer, noch in die volledigheid, noch in die strikte naauwkeurigheid, in welke de Generaal krayenhoff ons dezelve thans aanbiedt: zijne verzameling van waarnemingen bestaat uit twee voorname hoofddeelen, waarvan liet eerste de Hydrographische en het tweede de Topographische waarnemingen behelst. Verledigen wij ons, om den Lezer met het schoone en gewigtige van elk dezer bekend te maken.
De veertien eerste afdeelingen van het eerste gedeelte der verzameling bevatten den stand der nulpunten, of het begin der verdeeling van de peilschalen, met betrekking tot het nulpunt van de Amsterdamsche stads peilschaal, welke, als het beste en het algemeenste bekend en het naast aan het middelbare waterpas van de zee komende, door den Generaal, met veel juistheid en oordeel, als het geschiktste punt van vergelijking is aangenomen. De standen van de nulpunten der peilschalen langs den Rijn, de Lek en Maas, van Emmerik tot den Briel, worden in de eerste; die van de nulpunten der peilschalen langs de rivieren, den Rijn, de Waal, de Merwede en den zoogenaamden Noord, van Emmerik tot aan derzelver vereeniging

{==127==} {>>pagina-aanduiding<<}
met de Lek en de Maas, beneden het dorp Krimpen, in de derde; die van de nulpunten der peilschalen, langs de Boven- of Brabandsche Maas, van de stad Grave tot aan hare vereeniging met de Waal of Merwede, bij het fort Loevenstein, in de vijfde; die van de nulpunten der peilschalen langs den Gelderschen IJssel, van zijnen bovenmond bij Westervoort tot aan zijne uitwatering in de Zuiderzee, in de zevende afdeeling, op de naauwkeurigste wijze, niet slechts in Rijnlandsche voeten, duimen, liniën en gedeelten van dien opgegeven; maar tevens ook met de afstanden dezer peilschalen, genomen, niet in eene regte lijn, maar langs den stroomdraad, uitgedrukt in Rijnlandsche roeden. Aan niet minder dan zeven-en-zestig zulke peilschalen, welker plaatsing en merkwaardige bijzonderheden in de eerste kolom der tafelswijze voordragt omschreven zijn, kan de stand van het oppervlak der rivieren worden waargenomen; gelijk dan ook inderdaad, sedert den jare 1782 tot heden toe, den stand van het oppervlak der rivieren op last van het Gouvernement is waargenomen geworden. Is nu die voordragt naauwkeurig, (en dat zij daarvoor kan gehouden worden, zullen wij straks bewijzen) dan kan de minstkundige, naar deze opgave, zichzelven eene figuur ontwerpen, in welke het horizontale of waterpasvlak, door het nulpunt van de Amsterdamsche peilschaal gaande, met de afhellende kromme lijn, door de nulpunten dezer verschillende peilschalen getrokken, vergeleken wordt, en zich door zulk eene siguur intuitievelijk het trapswijze verval onzer rivieren voorstellen; ja hij kan meer doen! de Generaal, niet vergenoegd met ons dit groot gegeven onzes Rivierstaats mede te deelen, heeft ons uit zijne naauwkeurige waarnemingen medegedeeld, op welk eene hoogte boven het Amsterdamsche peil zich, ter
plaatse dezer peilschalen, de kruinen der dijken en waterkeeringen, zoo wel aan den regter als linker oever, verheffen; waardoor de liefhebber van zijn Vaderland in staat gesteld wordt, om, uit de dagelijksche berigten, vooral in den winter, en ten tijde van vrees voor overstroomingen, door deze opgegevene riviershoogte op deze teekening te brengen, niet slechts den stand van het oppervlak des waters in onze rivieren, maar tevens ook het meer- of minder gevaar, dat zij dreigen, zich zinnelijk met eene wiskundige juistheid voor te stellen; al hetwelk hem verder ruime gelegenheid geeft, om, zoo wel uit hetgene de Generaal ons

{==128==} {>>pagina-aanduiding<<}
wijders mededeelt, als uit de dagelijksche berigten en waarnemingen van volgende tijden, met den omloop en de bijzonderheden onzer rivierverschijnselen bekend te worden.
Dan, de Generaal heeft geöordeeld, het bij dezen, in zichzelven reeds tot dat einde genoegzamen, schat van gegevens niet te moeten laten berusten: de onderscheidene, meest door hemzelven in het werk gestelde, waterpassingen, sedert den jare 1797 ten einde gebragt, hebben hem gelegenheid gegeven, om niet slechts reeds bestaande verkenmerken, maar ook zelfs een groot aantal hakkelbouten en andere verkenmerken, hoedanige wij er driehonderd-acht-en-dertig geteld hebben, almede met het nulpunt van de Amsterdamsche peilsc aal te vergelijken: deze zijn in de tweede, vierde, zesde, achtste, negende, tiende, elfde, twaalfde, dertiende en veertiende afdeelingen en derzelver bijlagen voorgedragen; en daar deze moeten beschouwd worden, als eene bepaling van punten, tusschen de voorname peilschalen gelegen, wordt door dezelve het verval of liever de kromme lijn van het oppervlak der rivieren nog zoo veel te naauwkeuriger bepaald; terwijl door deze verkenmerken, opgerigt op plaatsen, rivierspranken, griften en langs de Zuiderzee, alwaar dezelve nimmer te voren bestaan hadden, het geheel van den staat onzes waterboezems met zulk eene volledigheid wordt voor oogen gesteld, dat men voorzeker in dit opzigt niets meer verlangen kan.
Even gelijk de voorname peilschalen, worden opgenoemde hakkelbouten en verkenmerken beknoptelijk, doch tevens zoo omstandig beschreven, dat men, aan de plaats, waar zij gesteld zijn, zelve komende, dezelve volkomen herkennen kan; de Generaal heeft dus aan elk, op die aangewezene plaatsen woonachtig, (en hiertoe wordt geen de minste kunde vereischt) de gelegenheid gegeven, om, indien hij zich daartoe vinde opgewekt, (en wie, die geen egoïst, maar een waar beminnaar van zijn Vaderland is, zal daartoe geen lust hebben?) de waarnemingen, strekkende tot nog vollediger kennis onzer rivieren, te helpen vermenigvuldigen: met één woord, in dit schoon geheel wordt, in dit opzigt, alles gevonden, wat men verlangen kan. Mogt nu de opgewektheid tot het doen van waarnemingen aan den uitgestrekten arbeid des Generaals beäntwoorden, dan zou weldra de kennis van onzen Rivierstaat onder de volmaakt naauwkeurige der menschelijke kundigheden kunnen geteld worden!

{==129==} {>>pagina-aanduiding<<}

Maar welke zekerheid hebben wij nu, dat deze opgaven of tafels juist en naauwkeurig zijn? Buiten twijfel hangt de waarde van dit gedeelte van den arbeid des Generaals af van het vertrouwen, dat men in hetzelve stellen mag; en, bijaldien deswege eenige twijfel mogt ontstaan, moeten wij in het algemeen doen opmerken, dat de twijfelaars wel altijd de naauwkeurigheid van elke verzameling van waarnemingen zouden mogen verdenken. Inderdaad, wanneer geene zamenhangende waarnemingen zijn in het werk gesteld, wanneer de eene de andere niet kan bevestigen, dan kunnen er, daar toch het dwalen menschelijk is, in die waarnemingen, of in derzelver opgave, misslagen plaats hebben, en het vertrouwen, dat men op dezelve stellen mag, is, in dit geval, eenigzins evenredig aan des waarnemers erkende bekwaamheid en goede trouw. Dan, dit is hier het geval niet. Ofschoon die bekende bekwaamheid en goede trouw, in een tegengesteld geval, alles zouden afdoen, hebben deze waarnemingen in zichzelven het kenmerk van waarheid en naauwkeurigheid. Zij zijn alle gegrond op waterpassingenmeest (immers de voornaamste en gewigtigste) door den Generaal zelven uitgevoerd, met het werktuig van ramsden, datzoo als wij zelve gezien en ondervonden hebben, in naauwkeurigheid alle anderen, waarvan men in vroeger tijd gebruik maakte, verre overtreft. ‘Alle die waterpassingen’ (zegt de Generaal in zijn voorberigt) ‘zijn door dwars- of kruis-waterpassingen, van afstand tot afstand, van de eene rivier tot de andere, nader onderzocht, terwijl nergens in de uitkomsten een merkbaar verschil ontdekt is;’ en meer dan eenmaak zijn wij in de gelegenheid geweest, de groote waterpassingen, door Z.E. langs onze groote rivieren verrigt, met derzelver verificatiën en kruis-waterpassingen, te zien, en ons te verwonderen over de naauwkeurige sluiting van de laatste uitkomsten. Door deze menigvuldige waterpassingen, was nu de Generaal in staat, om de nulpunten der
peilschalen, de hakkelbouten en andere verkenmerken, met het nulpunt van de Amsterdamsche peilschaal te vergelijken, waaruit dan de naauwkeurigheid van alle deze opgaven tevens met de gevolgen, die men er uit kan afleiden, voor den Lezer (naar ons inzien ten minste) volkomen gewaarborgd is; en is dit zoo, welk een schat van kennis is, door deze onvermoeide werkzaamheid, niet aan den dag gebragt! Te voren waren de nulpunten der peilschalen slechts ten

{==130==} {>>pagina-aanduiding<<}
ruwste en zeer onnaauwkeurig bekend; men was buiten het bezit van de kennis van den vergelijkenden toestand onzer rivieren; de waarnemingen, sedert 1782 in het werk gesteld, mogten den stand van het water aan elke peilschaal leeren kennen, maar geene zekere, geene belangrijke gevolgen voor de kennis van onzen waterstaat konden daaruit worden afgeleid; die geheele verzameling was zonder ziel en leven, en verkrijgt nu, daar zij door des Schrijvers arbeid eerst bruikbaar geworden is, een wezenlijk en onschatbaar nut.
In de vijftiende afdeeling geeft ons de Generaal den stand van het oppervlak van het water in de rivieren van Holland, betrekkelijk het Amsterdamsche peil, voor den dag van den 26 Augustus 1812, en wordt daarenboven die stand des oppervlaks door twee duidelijke en fraai gegraveerde figuren voor oogen gesteld; waarbij gevoegd is eene tafel van het maximum en mininum met het gemiddeld verval der rivieren de Waal en den Rijn, tusschen de jaren 1782 en 1810, benevens tafelen van vergelijking tusschen den stand der Waal en Merwede, den Rijn en de Lek onder dezelfde middaglijnen, en op gelijke afstanden van het punt van separatie; gevende de Generaal, door de bijgevoegde aanmerkingen op deze tafels, den beöefenaren eenweluitgewerkt voorbeeld, hoe men de uitkomsten der waarnemingen in eene figuur brengen, en uit dezelve, ten aanzien van den staat en de natuurlijke gesteldheid der rivieren, wezenlijke en afdoende gevolgen kan afleiden.
Dit alles, hoe naauwkeurig en volledig opgegeven, zou slechts een onvolkomen tafereel opleveren, indien de Heer krayenhoff ons niets aangaande het vermogen (capaciteit) onzer rivieren had leeren kennen. In eene afzonderlijke rubriek der laatste afdeeling, welke, hoe kort, echter vele theoretische en practische zaken behelst, geeft Z.E. een naauwkeurig verslag van de betere en min omslagtige, dan de tot hier gebezigde, handelwijzen, welke door hem zijn in het werk gesteld, om, gedurende de drie laatst afgeloopene zomer-getijden, dit vermogen met de uiterste naauwkeurigheid te bepalen. De beschrijving van eenen nieuwen, door hem uitgedachten, stroommeter, die, door deszelfs min zamengestelden toestel, gelegenheid geeft, om, met weinig moeite, de proefnemingen te herhalen en te vermenigvuldigen, benevens de opgave van alle de bijkomende hulpmiddelen, met klaarheid en juistheid ontvouwd,

{==131==} {>>pagina-aanduiding<<}
stellen den Lezer in staat, om over de naauwkeurigheid der uitkomsten te oordeelen; welke naauwkeurigheid bovendien, door de vergelijking van de verkregene uitkomsten der capaciteiten van verschillende profielen, over welke de capaciteit van een grooter profiel verdeeld is, volkomen bevestigd wordt. Daar de Generaal in het berekenen zijner waarnemingen op de vermogens der profielen van de formule van prony gebruik maakt, vindt de beschouwer in dit beknopte gedeelte belangrijke wenken gegeven, geschikt, om eenmaal door empyrische formulen het beschouwend gedeelte der Rivierkunde tot wiskundig zekere regels te brengen.
De Schrijver besluit eindelijk dit eerste gedeelte van zijnen arbeid: 1o. met de tafelen van het hoogste, laagste en gemiddelde water voor elke maand, van den 1 Januarij 1782 tot den 31 December 1810, overgenomen uit de tafelen, welke, gedurende dit tijdvak, op last van het Gouvernement, aan de peilschalen te Keulen, Emmerik, Pannerden, Arnhem, Vianen, Nijmegen, Gorcum, Doesburg, Zutphen en Grave, uit dagelijksche waarnemingen zijn opgemaakt en in druk gegeven, doch waarvan slechts weinige afdrukken meer aanwezig zijn; zijnde 2o. deze opgave achtervolgd door eene korte aanteekening der merkwaardige gebeurtenissen ten aanzien van den staat der hoofd-rivieren in Holland, gedurende een tijdsverloop van negen-en-twintig jaren, en almede uit deze authentieke tafelen getrokken.
Dit laatste gedeelte van het eerste deel dezes werks bevat alzoo, in een kort bestek, de natuurlijke geschiedenis van onzen vaderlandschen Rivierstaat, gedurende bijna dertig jaren. Ongemeen is hierdoor dit werk verfraaid; terwijl, aan den anderen kant, die geheele verzameling van waarnemingen door des Generaals eigen werk eene waarde verkrijgt, welke zij, bij gebrek aan de mogelijkheid om dezelve onderling te vergelijken, nooit te voren gehad had. De werkzame Schrijver heeft dus, onzes oordeels, zijn oogmerk meesterlijk vervuld: door zijne eigene waarnemingen heeft hij ons de natuurlijke ligging van de beddingen onzer rivieren wiskundig afgeteekend, en hierdoor waarnemingen, vóór het tijdpunt zijner werkzaamheden aangevangen, voor de toekomst vruchtbaar gemaakt, en alzoo voor beschouwende en werkdadige beöefenaars het pad afgebakend, dat zij, ter verkrijging van hoogere kundigheden, welke alleen in de waarneming te vinden zijn, betreden moeten.

{==132==} {>>pagina-aanduiding<<}

Het tweede gedeelte der verzamelinge bevat de Topographische waarnemingen, bestaande eigenlijk in de opgave van de uitkomsten der Hollandsche driehoeksopneming, met welker uitvoering onze Landgenooten niet geheel onbekend kunnen zijn. Dit groote en omslagtige werk, door den Generaal in 1799 begonnen en in 1812 voleind, bevat, in honderd-drieen-zestig groote en ontelbare kleine driehoeken, de volkomene opmeting van ons Vaderland, met zoo veel zorg, arbeid en vlijt voortgezet en volbragt, dat het de volkomene goedkeuring van het Fransche Instituut heeft mogen wegdragen, zonder dat hetzelve zich eenige aanmerkingen op dit werk heeft kunnen veroorloven. De hoeken en de zijden der hoofd-driehoeken, met de azimuths der hoofdpunten, op den horizon van elk punt genomen, benevens de lengte en breedte van deze hoofdpunten, worden in dit tweede gedeelte in tafels opgegeven, waardoor zij, die zich in het vervolg met metingen moeten bezig houden, hierin zoo vele verschillende grondlijnen en standpunten bezitten, waarmede zij hunne metingen kunnen vergelijken, verbeteren, en in vele gevallen bekorten; in welk opzigt dan ook, daar men ter volmaking der Rivierkunde met gedurige metingen te doen heeft, dit korte uittreksel uit dien grooten arbeid als eene nadere volmaking van des Schrijvers doel te beschouwen is.
Daar voorzeker het uitvoeriger verslag der geodesische waarnemingen en derzelver berekening, met de uitkomsten van dien reuzen-arbeid, eerlang te verwachten is, zullen wij ons thans onthouden van eene breedvoerige uitweiding over de voortreffelijkheid van dit werk, hetwelk aan de lage verachters van Hollands roem in het vak der wetenschappen zal doen kennen, dat de nakomelingen van snellius diens roem zijn waardig gebleven, en dat ook, in de ongunstigste omstandigheden en het drukkende der vreemde overheersching, de wetenschappen onder ons zijn blijven bloeijen.
Wij eindigen hier ons verslag, en hopen genoeg gezegd te hebben, om de waarde van dit stuk eenigzins te doen kennen en aan te prijzen. Mogten nu de vele projecten-makers en half-geleerden, die ligtelijk den onkundigen een hoog denkbeeld van hunne ingebeelde kunde weten in te boezemen, (en mogt die kwakzalverij nimmer gestrekt hebben, om wel ontworpen plans tegen te werken!) zich in dit werk spiegelen,

{==133==} {>>pagina-aanduiding<<}
om de nietigheid van hunne gewaande kennis daarin te ontdekken, en uit hetzelve te leeren, wat goed en nuttig zij! Voorzeker zullen de aanzienlijken des Lands, in posten van Bestuur geplaatst, door des Generaals arbeid voorgelicht, in hun oordeel niet meer door zulke roekelooze projecten-makers geslingerd, met zoo veel te krachtiger eigen overtuiging de uitkomsten van elk voorgesteld plan ter verbetering van onzen Rivierstaat kunnen beöordeelen; en, zoo dit werk ook dat groote oogmerk bereiken kan, hoe veel verpligting zal het tegenwoordig en toekomend geslacht aan den Schrijver niet verschuldigd zijn! Mogt het loon van zijnen nuttigen arbeid dit zijn, dat herleving van vrede en voorspoed in ons herboren Vaderland ruime gelegenheid geve, dat Z.E. het nog beleven moge, dat dit zijn kostbaar geschenk den grondslag legge tot eene zoo hoognoodige verbetering van onzen Rivierstaat, en tot behoud van dien grond, welke, zoo als men uit dit werk leeren kan, door den verergerden toestand onzer rivieren, zoo menigmaal met eenen geheelen ondergang bedreigd wordt!







Mijne Verantwoording aan het Volk van Nederland, wegens de zoo veel geruchts gemaakt hebbende, zoogenaamde Zamenzwering in Februarij 1813, voorgevallen binnen Amsterdam. Door B.A. Fallee, Medebeschuldigde in deze zaak. Te Amsterdam, bij C. Timmer. 1813. In gr. 8vo. 28 Bl. f :-6-:

Echt Verslag van de Gebeur(t)enissen binnen de Stad Amsterdam voorgevallen van 24 November tot 3 December 1813. mitsgaders van de gruwelijke plunderingen en wreedheden door de Franschen gepleegt(d) binnen de Stad Woerden, 24 Nov. deszelven jaars, vervat in twee Missives, geschreven aan een Vriend door Cornelis van der Aa. No. II. Te Amsterdam, bij J. Ruys. 1813. In gr. 8vo. 48 Bl. f :-8-:

No. 1. Schoon tot het gansche volk van Nederland gerigt, zal de belangstelling in dit stukje zich toch wel meest tot Amsterdam en omliggende steden en plaatsen bepalen. Meer verwijderd, weet men waarschijnlijk van de zaak, waarover de Heer

{==134==} {>>pagina-aanduiding<<}
fallee zich verantwoordt, weinig af. Zij is deze. Onder hen, die, van wege de opgemelde zamenzwering, gegrepen en te regt gesteld werden, was ook hij. Daarna volkomen vrijgesproken, viel het vermoeden van verraad des complots te eerder op hem, omdat hij, als Vredeöfficier, metderdaad in naauwe verbindtenis met de Fransche Politie stond. Volgens deze verantwoording, daarentegen, was hij wel met den voornamen aanvoerder, a. maas, gemeenzaam bekend, en, gelijk naderhand bleek, door dezen bestemd, om, na volbragte omwenteling, aan het hoofd der Politie geplaatst te worden, doch door hem in het geheim der zamenzwering nimmer ingewijd. Eerst nadat een paar gardes soldés, op lossen voet tot ondersteuning van het voornemen aangezocht, hiervan aanklagte hadden gedaan, vervoegde zich maas bij de vrouw van fallee, met verzoek haren man te melden, dat er een ontwerp bestond om den Lombard in brand te steken tot een sein voor een algemeen oproer, opdat fallee daarvan terstond berigt gave aan den Directeur. De vrouw voldeed aan het verzoek; fallee besloot schoorvoetende, de zaak, schoon niet den aanbrenger, te melden, en geraakte zelf te meer in verdenking, daar maas onvoorzigtiglijk had verklaard, de zaak in persoon aan fallee te hebben bekend gemaakt, strijdig met het berigt van dezen, die enkel van een briefje van zijne vrouw had gesproken.
Wat het voldoende dezer verantwoording betreft, zij schijnt ons toe bijkans zoo verre te reiken, als zij uit den aard der zake kan. De betrokkenen in de zaak, voor zoo verre zij leven en hier zijn, wederroepen hun vroeger vermoeden van zijne schuld, ten deele bij ingevoegde verklaring. Maas is dood, en de papieren, in welke hij zijne medepligtigen opgeeft, waarschijnlijk niet meer voorhanden. Wil men nu op meeningen en vooronderstellingen afgaan, en zeggen, b.v., dat het onwaarschijnlijk is, dat maas en fallee, hartelijk en vertrouwend over den toestand des vaderlands te spreken gewoon, elkander zoo iets niet zouden hebben medegedeeld, enz. enz., zoo gaat men, onzes bedunkens, op veel te lossen grond te werk. En waarlijk, er was geen verraad noodig, om een ontwerp, dat in allen opzigte zoo onberaden en kwalijk beleid schijnt te zijn geweest, te doen afspringen en ongelukkig uitloopen.
Evenwel, daar wij, met den Heer fallee niet bekend, geenszins behooren tot de zoodanigen, die zich onverschillig betoonen, om te weten, of er een eerlijk man meer of minder

{==135==} {>>pagina-aanduiding<<}
in de wereld is, willen wij niet ontveinzen, (en de menschlievendheid zelve dringt ons, hem dit te kennen te geven) dat wij eenige meerdere ontwikkeling verlangd hadden van de waarschijnlijke motiven, welke den Heer maas genoopt mogen hebben de zaak aan te geven: wij kennen de wet te dien aanzien volkomen, doch vinden daarin geene genoegzame oplossing voor het gedrag van maas. Ook wenschten wij, om dezelfde reden, wel een beter bewijs te zien, dat het briefje in questie wezenlijk in der tijd door Mejufvrouw fallee geschreven is, en niet nu ex post facto is opgesteld. - Voor het overige wenschen wij regt hartelijk, dat de Heer fallee, schoon heftig uitvarende tegen den laster, die hem vervolgt, in allen gevalle zichzelven mag kunnen troosten met zijnen aangenomen grondregel: ‘dat hij alleen, die braaf en deugdzaam handelt, kan gelasterd worden; daar hij, die slecht handelt, zichzelven lastert.’
Dan, wij ontmoeteden eenen bijzonderen trek, die der mededeelinge waardig is. De ongelukkige maas bleef standvastig weigeren het plan en de deelgenooten te ontdekken, tot dat een Commissaris van Politie, zijn gewaande vriend, hem, onder omhelzing en broederkus, bezwoer, zijn hart voor hem uit te storten, met de plegtigste verzekering, op het woord van eer, dat dit zijn persoon volkomen zou beveiligen! Wie is deze Judas? Hij wordt niet genoemd. Zou hij een Hollander, en nog onder ons, kunnen zijn? Dat hij dan openlijk het schandmerk ontvange, dat hem voor altijd buiten de gelegenheid stelt, om zoo verraderlijk eene rol, welligt tegen zijn vaderland en meest toegejuichten Vorst, te spelen! -
No. 2. Van de twee vorige brieven moesten wij reeds zeggen, dat de een meestal aanvulling en teregtwijzing op den ander was. En nu ontvangen wij er wederom twee, van welke echter de laatste alleen Woerden betreft. Waarlijk, het Publiek is wél geduldig, van zich deze opgewarmde en aangelengde soep des Heeren van der aa telkens weer in de maag te laten duwen! De man heeft een aantal boekdeelen geschiedenis geschreven; en elk, die niets meer wist, moest dus, even als wij, naar het eerste stuk dezer berigten met zekere gretigheid haken. Dan, hoe is het mogelijk, als geschiedschrijver ook maar een oogenblik te bestaan, met zoo weinig bondigheid en beknoptheid van stijl, met zoo weinig begrip van volledigheid,

{==136==} {>>pagina-aanduiding<<}
orde en klaarheid des verhaals, en zoo weinig bezadigd, onderscheidend en onpartijdig oordeel? Schandelijk inderdaad, ja oproerig, is het slot des tweeden briefs. Hoe! daar mannen van verschillende, vroegere, denkwijze in het staatkundige de handen ineen slaan, om de gezegende omwenteling te bespoedigen; daar de teruggeroepen Vorst van de eene zijde vergiffenis en vergetelheid verkondigt, van de andere zijde wegsinelt van aandoening over de herleefde eensgezindheid; daar het deze is, voor welke, als de vrucht der geregtigheid na lange zware tuchtiging, de tempels en de godvruchtige harten weergalmen; - daar waagt het een..... cornelis van der aa, allerlei denkbeelden, geheel verschillende ondeugden en zwakheden onder elkander te mengen, om de eene, niet meer bestaande partij, om een groot, aanzienlijk en veelal achtenswaardig deel der natie jammerlijk te schandvlekken!!! Inderdaad, wij hebben geene woorden, om onze verontwaardiging uit te drukken. Die het Fransche juk terug wenscht, is een aterling, een slechthoofd, of een...... Maar waarlijk, die de oude tweedragt terug roept, is niet beter.




Almanak der Akademie van Groningen voor 't Jaar 1814, door Th. van Swinderen. (Tweede Jaargang.) Te Groningen, bij J. Oomkens. In 12mo. 139 Bl. f :-14-:

Zoo wat een vruchtje buiten den tijd, anders mosterd na den maaltijd. Daar intusschen de ijverige Schrijver al terstond had goedgevonden dit Jaarboekje met onderscheidene belangrijke stukken te versieren, zoo behoefde het reeds afgedrukte nog niet weggeworpen te worden. Men late een groot deel der pagina's maar onopgesneden, verstore zich om de kwade Fransche namen enz. enz. niet, en bepale zich tot de oude en nieuwe Jaarboeken. In de eerste vindt men een welgeschreven levensberigt van ubbo emmius, benevens eene naamlijst van Curatoren sedert de oprigting in 1614. In de nieuwe beslaan een deel van het Rapport van de Heeren cuvier en noël, en de Inwijdings-redevoering van Prof. ypey, de studiis Theologiae Dogmaticae recte regendis, de voornaamste plaats. Ook vindt men voorop het silhouet van den Heer Inspecteur a.g. amper, en achteraan nog eene uitslaande lijst der permanente Curatoren sedert 1749.





{==137==} {>>pagina-aanduiding<<}

Boekbeschouwing.

Verklaring van Paulus eersten Brief aan de Korinthers; door P. Bosveld, in leven rustend Predikant te Dordrecht. IIde Deel. Te Dordrecht, bij P. van Braam. In gr. 8vo. iv, 513 Bl. f 3-6-:

Met dit laatste Stuk der verklaring van den eersten Brief van Paulus aan de Korinthers wordt de uitgave der uitlegkundige werken van den waardigen bosveld ten einde gebragt. De daaraan bestede arbeid zal ongetwijfeld denzelfden bijval vinden, die den Uitgever bestendig heeft aangemoedigd, om niets van deze soort van 's mans werken ongedrukt te laten blijven.
De acht eerste Hoofddeelen van dezen Brief zijn in het eerste Deel afgehandeld (*). Van het vijftiende Hoofdstuk is voorlang eene uitvoerige verklaring, die een geheel boekdeel uitmaakt, in het licht verschenen; en daarvan wordt hier niets herhaald, noch ook iets naders er bijgevoegd. Voor dit tweede Deel was dan alleen de verklaring van Hoofdst. IX tot XIV, en van het XVIde Hoofdstuk, overgebleven. Gelijk de geheele Brief, zoo bevat ook inzonderheid dit gedeelte vele moeijelijke plaatsen. Allerwegen ziet men het helder doorzigt en snedig oordeel, waarmede de Eerw. Schrijver zoo bij uitnemendheid begaafd geweest is, doorstralen. Daarmede wist hij zich meesterlijk van zijne buitengemeene kundigheden te bedienen, om den zin en de meening van alle bijzondere, ook de allerduisterste gezegden, en den zamenhang der geheele redenering van Paulus, wiens Brieven hij met de grootste oplettendheid had doorgestudeerd, na te sporen, en, op de

{==138==} {>>pagina-aanduiding<<}
bevattelijkste wijze, uit te leggen. Wij kennen geen Uitlegger, die zich, met meer schranderheid, de navorsching van de schakel der redenering, en van den zamenhang van alle onderscheidene voorstellingen, in de Brieven van Paulus, tot dat einde, heeft weten ten nutte te maken. Echter ging hij hierin, onzes inziens, wel eens te verre, zonder het spraakgebruik en andere ontwijfelbare uitlegregels genoeg in acht te nemen. Bladz. 175 zegt hij zelf: ‘Het beloop der redenering is mijn voorname regel van uitleggen.’ Hier en daar hadden hem andere Schriftverklaarders, die hij niet altijd, daar het pas gaf, raadpleegde, kunnen te regt helpen. Over 't geheel genomen, verdient 's mans arbeid den grootsten lof, en, ook in dit laatste Deel, is over zeer vele plaatsen zoo veel licht verspreid, als men zelden bij eenen Uitlegger bijeen vindt.
Zie hier eenige proeven. De Israëliten worden H. X:2 gezegd in of tot Mozes gedoopt te zijn, in zoo verre zij, door in de wolk en in de zee nat gemaakt te worden, aan Mozes verbonden werden. Vs. 4 heeft dezen zin: Zij dronken uit de steenrots, die (het Manna, te weten in de geschiedenis) volgde. Het moet H. XI:19 niet zoo letterlijk opgevat worden: Er moeten ketterijen (liever sekten) onder u zijn. Paulus wil alleen zeggen: Terwijl toch deze verdeeldheid plaats heeft, kan zij nog wel eenige nuttigheid aanbrengen. Tot verklaring van het gezegde, tot dat hij komt, vs. 26, moet aan de onderstelling, die Paulus en zijne tijdgenooten hadden, gedacht worden, dat de Toekomst des Heeren zeer nabij was. Vs. 28 vertale men niet, een iegelijk beproeve, maar, een iegelijk loutere zich. Wij herinneren ons, deze verklaring, die reeds door werenfels voorgedragen is, ook in de Brieven, onder den naam van Philadelphus, door bosveld voorheen in 't licht gegeven, aangetroffen te hebben. H. XII:3 hebben de Nederlandsche Overzetters, wel wat stijf, doch echter zeer goed vertaald: Niemand kan zeggen Jezus den Heere [te zijn], dan door den Heiligen Geest. De zin zal deze zijn: Niemand kan den Heer Jezus verkondigen, dan door

{==139==} {>>pagina-aanduiding<<}
den Heiligen Geest. Vs. 13. wij alle zijn tot eenen Geest gedrenkt, wil zeggen: de Geest van God maakt de Christenen tot één ligchaam, terwijl zij met denzelfden doop gedoopt zijn, en te zamen denzelfden maaltijd houden. Vs. 28 moet de optelling van onderscheidene standen in de Korinthische Gemeente niet zoo naauw genomen worden, alsof alle die waardigheden door menschen uit die Gemeente vervuld wierden. Men moet Paulus zulke kleine onnaauwkeurigheden ten goede houden. H. XIV:16, 17. wordt het zonderlinge van den stijl van Paulus opgemerkt, die den grond zijner redenering gelegd had, met in zijn eigen persoon te spreken, doch, in de redenering zelve, den persoon verandert, en Gij zegt, in plaats van Ik, en, daar hij met bidden en zingen begonnen had, met dankzeggen, of wel zegenen, eene lofspraak houden, vervolgt. Zeer uitvoerig wordt inzonderheid over de zware plaats, H. XI:10, gehandeld. De gewone vertaling: de vrouw moet eene magt op het hoofd hebben, om der Engelen wille, levert zeker geen dragelijken zin. De Eerw. bosveld weet er niets op, om deze anders wanhopige plaats, zoo als hij ze bl. 175 noemt, te redden, dan door onder den naam magt zekeren toen in gebruik zijnde vrouwelijken sluijer te verstaan, 't geen reeds door michaëlis en anderen is voorgeslagen, en dan in plaats van, om der Engelen wil, te vertalen, door of van wege de gemagtigden der Gemeente. De Apostel wil, dat de mannen, in de Christelijke vergaderingen, ontdekt verschijnen, maar dat de vrouw een sluijer behoort op het hoofd te hebben, en dat de voorstanders der Gemeente daarop order zullen stellen.
Men ontmoet bovendien ook ginds en elders belangrijke aanmerkingen en uitweidingen over verscheidene, in dezen Brief, of opzettelijk behandelde, of alleenlijk in 't voorbijgaan aangeroerde onderwerpen; bij voorb. over het regte denkbeeld, dat Paulus zich bij het woord liefde, waarvan hij zich zoo dikwijls bedient, voorstelde; over het ambt der Profeten, die bij Paulus, in de optelling der onderscheidene Kerkelijke bedieningen, op de Apostelen volgen, en den

{==140==} {>>pagina-aanduiding<<}
voorrang boven Herders en Leeraars hebben; over het onwaardig eten van 's Heeren Avondmaal; over de rangschikking der vrouw onder den man, die Gods heerschappij en gezag op aarde vertoont, waarin hij alleen, en niet de vrouw, het beeld van God is; over de viering van den eersten dag der weke bij de eerste Christenen; en over den armoedigen staat der Jeruzalemsche Gemeente. Lezenswaardig is ook de geleerde aanteekening over de onvoldoende gronden, waarop velen zich van de hooge oudheid van den doop der zoogenaamde proselyten, of Jodengenooten, overtuigd houden. Jammer evenwel, dat ook hier de nieuwere Schrijvers over dit onderwerp niet zijn geraadpleegd.

Philosophische Vertheidigung der Wunder Jesu und seiner Apostel. Von D.J.F.C. Gräffe. Göttingen, bei H. Dieterich. 1812. 8vo. p.p. 166.

Het is bekend, hoe sterk zich de ingenomenheid tegen wonderen, met name die van het Nieuwe Verbond, sedert verscheidene jaren, in de Duitsche godgeleerde wereld heeft laten zien. De een viel dezelven met de zoogenaamde hoogere oordeelkunde, de andere op uitlegkundigen voet, een derde weer anders aan; en ook aan dezulken ontbrak het niet, die, als wijsgeeren, de ongepastheid, of wel onmogelijkheid, van eenig wonder beweerden. Indien wij de zaak naar waarheid beöordeelen, en op gronden, uit haren aard en dien des menschen afgeleid, willen beslissen, dan komt het ons voor, dat de laatsten alleen geheel opregt en voor de vuist te werk gaan. De echtheid, onvervalschtheid, geloofwaardigheid en letterlijke zin der Evangelische verhalen zijn blijkbaarder dan die van meest alle oude geschriften, omtrent welken echter, voor ver het grootste gedeelte, nooit twijfel of twist gevallen is. Dit ontkent bezwaarlijk iemand deskundig. Alleen zal hij ligtelijk beweren, dat zaken, zoo vreemd, zoo ongeloofelijk in zich-
{==141==} {>>pagina-aanduiding<<}
zelven, zoo overeenkomstig met de veelvuldige ijdele voorgevens van het bijgeloof, en die tevens zoo gewigtige gevolgen voor ons geloof en verwachting zouden moeten hebben, eene oneindig krachtiger bevestiging dan alle anderen vorderen. En, komt hij eindelijk voor zijnen afkeer van het geloof te dezen aanzien volkomen uit, dan staat de kans gewis als drie tot een, dat het de wonderwerken zelven zijn, wier aard, in het afgetrokkene zoo wel, als in derzelver hoedanigheid en zamenhang, in de geschiedenis van het N. Verbond, hem tegenstaat. Wij ontkennen wel niet, dat het bedorven hart hieronder eene rol kan spelen, als meer genegen zijnde den Godsdienst naar zijne wenschen en verlangens te kneden, of wel denzelven voor geheel onzeker te houden, dan hem op zoo ontwijfelbare gronden gebouwd en door zoo bepaalde perken omschreven te zien. Wij ontkennen niet, dat oppervlakkige gehechtheid aan eene wijsgeerige denkwijze, overdreven afkeer van het gemeene
bijgeloof, en zoo ongegronde als verwarde denkbeelden omtrent de geschiedenis van het N. Verbond, bij anderen de drijfveren des ongeloofs zijn. Doch, met onze eigene ondervinding te rade gaande, meenen wij nogtans, dat een beschaafde en vrije geest allen tegenzin omtrent uitzonderingen op den gang der Natuur niet gemakkelijk te boven komt. De poging, om den tijd der wonderen zoo veel mogelijk te bepalen, het getal en het zaamgestelde ten meeste en beste te doen inkrimpen, is althans wel eens als voorschrift van uitlegkunde opgegeven. En ieder ziet van zelve in, ja weet uit de ondervinding van verloopene tijden, dat de vermenigvuldiging op verzwakking, zelfs ten laatste op vernietiging van het grootste aller wonderen, de Natuur zelve en hare wijze wet, gewoon is uit te loopen.
Dit een en ander voor waarheid houdende, moeten wij de wijsgeerige verdediging der wonderen van jezus christus en zijne Apostelen voor een uiterst belangrijk onderwerp houden; te belangrijker, omdat de uitvoerigste twistschriften, van wederzijden over de zaak gewisseld, steeds eenen anderen gang hebben genomen, en de

{==142==} {>>pagina-aanduiding<<}
eigenlijke grond der zake dus maar zelden is ontbloot ge worden. Ook kan het ons niet anders dan tot genoegen verstrekken, dat een Duitscher de behandeling van dit onderwerp heeft op zich genomen. Wij zien daaruit, dat niet alles in die streken de zaak der Openbaring heeft verlaten; of welligt, dat men tot dezelve al van lieverlede terug keert. De Schrijver toont zich, bovendien, een vriend van de zoogenaamde kritische wijsgeerte, aan welke en derzelver stichter hij zelf de geweldige uitbreiding van het bewuste ongeloof in zijn vaderland toekent; en, de taal dezer wijsgeerte voerende, bestrijdt hij alzoo dat ongeloof op deszelfs eigen grond. Wat hij eigenlijk te voldingen heeft, dat doet hij, naar ons inzien, ook ten volle af. De onderscheidene zwarigheden tegen de mogelijkheid der wonderen - zoo op zichzelve, als ten aanzien der gevolgen voor de geheele orde der Natuur, - worden opgenoemd en behoorlijk ontzenuwd. Ja, eene enkele keer slechts scheen het ons toe, dat de afgetrokken redenering, gelijk ze hiertoe zoo ligtelijk verleidt, den Schrijver op eenig punt wat te stout deed doordraven.
Vraagt men, echter, nu aan ons, of het stuk eene hooge waarde schijne te hebben? of het ook hier vervulling van eenigzins algemeene behoeften is? of wij zelven eenige gewenschte verdrijving dier wolke hebben opgemerkt, welke het wondergeloof bij eenen beschaafden en vrijen geest kan drukken? dan moeten wij openhartig bekennen, dat dit het geval niet is. Wat immer tegen de mogelijkheid van een wonder gezegd is, dat is ons altijd voorgekomen zeer weinig om het lijf te hebben. Wie eenen Schepper en eenen vrijen wil in den mensch eerbiedigt, die kan en moet een wonder mogelijk achten. De laatste toch is niet onjuist als het vermogen beschreven, om eene nieuwe (in vroegere niet gegronde) rij van veranderingen en gebeurtenissen in het rijk der Natuur te doen ontstaan; en de eerste kan gewis nog even zeer, als in den beginne, het zijn uit het niet, de orde uit den chaos, het licht uit de duisternis te voorschijn roepen. Wie, daarentegen, den een en an-
{==143==} {>>pagina-aanduiding<<}
der niet aanneemt, die moet ook ieder eigenlijk wonder verwerpen. Spinoza zelf zag zich, uit dezen hoofde, genoodzaakt, eene andere dan de ware bepaling van hetzelve te geven. Ja, dit is zoo zeker, dat men, naar ons oordeel, het geval omkeeren, en het geloof in God met den aankleve van dien, onsterfelijkheid en vrijheid, op de overtuiging van wonderen vestigen, den zoogenaamden natuurlijken Godsdienst door den geöpenbaarden ondersteunen, vervangen, of wel beiden geheel kan laten ineensmelten. Even zoo is ook het verwijt, dat ééne uitzondering op den gang der Natuur dien geheelen gang zou stremmen en verwarren, van weinig waarde. Wat toch zou de genezing van een' zieken, de verdorring van een' boom, kunnen afdoen ten nadeele van het groote zamenstel? Dit intusschen is alles, wat wij hier, ter zake dienende, aantreffen. En, hoe belangrijk menig onderzoek, hiertoe strekkende, moge zijn; het omslagtige, maar vooral het schoolsche, nutteloos donkere, enz. ontneemt niet weinig
aan het vermaak, daaruit te scheppen. Een geheel hoofdstuk over de Causaliteit, waarover de Schrijver gelooft een nieuw licht verspreid te hebben, is misschien in zijne kracht door ons niet gevat. Daar wij echter in dit stuk geen Humisten zijn, zoo schaadde dit minder. Dat er geene geschapene geesten zouden kunnen zijn, die onmiddellijk door den wil werken, schijnt ons niet bewezen te zijn; gelijk ook den mensch alle blijk van dit vermogen niet wordt ontnomen door de aanmerking, dat de spier de prikkeling der zenuw, deze weer eenen anderen prikkel (immers niet tot in het oneindige!) volgt. En, zoo moge dan het voorkomen nog zoo wijsgeerig zijn, de volkomene juistheid, scherpte en grondigheid scheen ons toe somtijds te ontbreken.
Het minder systematische, daarentegen, ook de inleiding, is zeer wél en juist geschreven. En de laatste afdeeling, de letterkundige geschiedenis der behandelde stoffe in de laatste jaren bevattende, verhoogt de waarde van het werkje.

{==144==} {>>pagina-aanduiding<<}

Zie hier, ter betere kennis, deszelfs gansche indeeling: Inleiding. Eerste afdeeling - natuur der Causaliteit, (begrip van oorzaak en gewrocht.) Tweede afdeeling - aanwending der Causaliteits-wetten op de beöordeeling der wonderen van het N. Verbond. Derde afdeeling - beäntwoording der tegenwerpingen. Vierde afdeeling - litteratuur.





Taalkundige Aanmerkingen over verouderde en minverstaanbare woorden in de Staten-Overzetting des Bijbels, vervolgd door A. Ypey, Hoogleeraar te Harderwijk, en W.G. Ackersdijck, Jur. Utr. Doctor, thans Vrederegter te Utrecht. Te Utrecht, bij G.T. van Paddenburg en Zoon. viiien 195 Bl. In gr. 8vo. f 2-:-:

Reeds vroeger moesten wij van dit belangrijke werkje gesproken hebben, 't welk, ten vervolge strekkende op een' dergelijken arbeid, door den Hoogleeraar ypey in 1807 in 't licht gegeven, nieuwe schatten voor onze rijke moedertaal ontsluit. Immers, het bevat de opheldering eener groote menigte in onbruik geraakte woorden, weleer door de kundige Overzetters des Bijbels, van Staatswege aangesteld, gebezigd, wier uitgave door een voorstel van den Heer ackersdijck, door den Heer ypey terstond beäamd en uitgebreid, werd veroorzaakt. Dan, men vindt hier meer, dan men verwachten zou. Het zijn niet alleen korte verklaringen dier woorden, zonder meer, waarmede de verdienstelijke Uitgevers onzer Letterkunde dienst doen; maar veelal belangrijke uitweidingen in het ruime veld onzer oude taal, en drie bijvoegsels van eenigzins langeren adem, over het woord kerk, - over de oudduitsche namen Baduhenna, Tanfana, Aurinia en Velleda, voorkomende in de Geschiedschriften van tacitus, en over den oorsprong en de natuur der woordvorming in de Nederlandsche taal. Dit

{==145==} {>>pagina-aanduiding<<}
laatste stuk is grondig en wijsgeerig bewerkt, en dringt diep in den aard der algemeene taalkunde, gelijk het tweede van veelomvattend onderzoek getuigt. Onder de uitweidingen behooren die over het woord Loo (bl. 26-43.) en over de woordelijke overbrenging van Latijnsche denkbeelden bij het vormen van Duitsche woorden van eene overdragtelijke beteekenis (bl. 106-114.) wel tot de uitgebreidste en belangrijkste. Dáár bestrijdt de Heer ypey het denkbeeld, 't welk men na kilian veelal aan het woord Loo heeft gehecht, als van hooge plaatsen, aan wateren gelegen, zoo wel als dat van cannegieter, die daaronder eene lage moerassige plaats verstaat, en vat Loo eenvoudiglijk op voor eene plaats, gelijk het Latijnsche locus, welk woord dan van éénen wortel met het Grieksche λέγειν, ons leggen, doen liggen, zou wezen, en dus uit de oorspronkelijke taal des menschdoms herkomstig, even als de andere mogelijke opvatting van laag, (of effene laagte) overeenkomende met plaats, dat aan het Grieksche πλατεία, het Latijnsche platea, ons plat, ja aan πλάξ, vlak, vlakte, duidelijk, zoo wel in klank als beteekenis, beäntwoordt. Het komt ons voor, dat deze beide beteekenissen te naauw aan elkander verwant zijn, om ze als onderscheiden op te vatten; wij zouden veeleer, met den Heer ypey zelven, laag voor het grondwoord houden, van waar liggen,
leger, het Grieksche λέκος enz. Loo is dus, volgens deze afleiding, eene effene, vlakke plaats, die ter vergadering of woning dient, en met het Vriesche goo of gâe, het Hoogduitsche gan, en het Grieksche γαία of γὴ (terrae tractus, regio) overeenkomt. Bij deze gelegenheid merkt de Heer ypey ook op, dat Oorlog afkomt van Or (oir, Hoogd. ur) en leger of lager, (dus zoo veel als hoofdkwartier der strijdenden, zijnde naderhand in den zin van strijd of krijg zelven overgegaan). - In de tweede uitweiding toont de Hoogleeraar door eene menigte voorbeelden, dat de Duitsche Schrijvers der vroegere middeleeuwen vele woorden volkomen naar het Latijn

{==146==} {>>pagina-aanduiding<<}
gevormd hebben, b.v. aangaan, aangenaam, aanstonds, aanvangen, (inire, acceptus, statim, incipere) enz.
Over 't algemeen (zoo wij aan de geleerde Verzamelaars, bij allen verschuldigden lof, ook eenige bedenkingen mogen opperen) vinden wij wel uit onze oude taal een' buitengemeenen rijkdom van ophelderingen, doch minder uit de verwante en andere talen, voornamelijk de Hoogduitsche, die men altijd bij de onze dient te raadplegen. Men had b.v. bl. 17. de bijvoeging van het lidwoord voor eigennamen (den Nahor) uit het Hoogduitsche spraakgebruik kunnen ophelderen, ten minste zoo als het oudtijds algemeen in geschrifte, en thans nog hier en daar in de taal der zamenleving, zoo in Hoog- als Nederduitschland, gebruikelijk is. Bl. 18. staat: het schip dachte te braken. Men ziet hieruit de toenmalige overeenkomst onzer taal met de Fransche, waarin men b.v. nog zegt: il pensait périr. (Zie l'Académie en boiste.) Bl. 56. Hulse, voor peul, mede volkomen Hoogduitsch. Peulvruchten zijn daar Hülsenfrüchte. Bl. 63. Nastellen, insidiari, Hoogd. nachstellen. Bl. 70. zegt de Heer ypey in eene noot: ‘weder... was even zeer in de beteekenisse van of bekend, als thans in de Hoogduitsche taal.’ Dit is zekerlijk eene vergissing. Weder is in 't Hoogduitsch het eerste noch; b.v. weder dieser noch janer, noch deze noch gene, en niet of. De Hoogleeraar heeft zekerlijk aan het Engelsch gedacht, waar whether inderdaad, en juist in den bedoelden zin, of beteekent. Bl. 73. ontwenden, voor
vervreemden, Hoogd. entwenden. Bl. 89. tsissen, Hoogd, zischen, ook als een dadelijk werkwoord gebezigd. Bl. 90. Twijch, Hoogd. Zweig, voor de mindere of zijtakken. De grootere, onmiddellijk uit den stam des booms voortkomende, heeten Ast, (Aeste.). Bl. 102. Verfoeken, voor beproeven, Hoogd. versuchen. Bl. 152. Hoorn voor hoek, ook wel voor plaats; volgens nieuwere Hoogduitsche puristen, ook wel voor kaap, voorgebergte. Bl. 172. delft de Heer ypey uit onze aloude taal het woord Vrouw op, als afkomstig van Fro, Heer. Ter bevestiging van dit laatste

{==147==} {>>pagina-aanduiding<<}
kan nog het woord Frohnleichnamsfest, het feest van 's Heeren ligchaam, (Sakramentsdag) 't welk algemeen in Duitschland in gebruik is, en ook met de beteekenis sacer, summus enz. overeenkomt, van dienst zijn. Deze voorbeelden, die de naauwere verwantschap der beide taaltakken in oude tijden bevestigen, dienen tevens ter staving van 's Hoogleeraars aanmerking in een ander werk: (Geschiedenis der Nederlandsche Taal, bl. 560.) dat men voorzigtig behoort te zijn in uitspraak te doen over Germanismen. Bl. 24. komt het woord gast voor in de beteekenis van vreemdeling, peregrinus. Dus werd het ook oudtijds hostis bij de Latijnen gebezigd, volgens cicero (de Offic. L.I.C. 12.) Hostis apud majores nostros is dicebatur, quem nunc peregrinum dicimus. Indicant duodecim tabulae: aut status dies cum hoste. Itemque adversus hostem acterna auctoritas. Dit woord, naderhand bij de Franschen in hôte veranderd, komt in klanksuitdrukking, zoo wel als in beteekenis, met ons gast overeen, daar toch de verwisseling van h en g, en van o en a zeer algemeen waren. Dit voorbeeld strekke weder ter staving van 's Hoogleeraars gevoelen nopens den gelijktijdigen (niet afgeleiden) oorsprong der grondtalen uit de oorspronkelijke menschenspraak. Gast toch is blijkbaar niet van de Romeinen ontleend, die het woord, tijdens hun verkeer in Duitschland, in dien zin niet meer gebruikten, even min als men reden heeft te denken, dat het Duitsche woord de oorsprong van het
Latijnsche geweest zij. Zoo ook mag men stellen, dat het geval zij met hortus (garten, gaard, jardin) en meer anderen. In de Fransche taal kunnen deze woorden misschien reeds door de Galliërs gekomen zijn.
Bl. 12. vindt de Heer ypey zwarigheid in het woord beteekenende, ‘hoedanigen dood hij sterven zoude,’ namelijk active, voor iemand iets te kennen geven. Zou het ook hier alleen onzijdig kunnen wezen, in dezen zin: ‘opdat het woord van jezus vervuld wierd, 't welk beteekende, (of

{==148==} {>>pagina-aanduiding<<}
aanduidde) hoedanigen dood hij sterven zoude.’? In dezen zin toch gebruiken wij deze uitdrukking nog wel.
Wij zullen dit verslag besluiten met eene korte opgave der nasporingen van den Schrijver in de bijvoegséls. Kerk (Chirik) is niet oorspronkelijk in den zin van Ecclesie, (dit was Samanunga) maar van templum, of liever van oratorium, in gebruik geweest. De Moesogothen schreven kelikn, eigenlijk een steenenburg, misschien afkomstig van het Grieksche χάλιξ (tophus). Schoon de Heer ypey deze afleiding eenvoudig noeme, en haar daarom ook de voorkeur geve boven eene andere, volgens welke Chirik, van Haerg (een' afgodstempel) afkomstig, het grondwoord zou wezen, vinden wij haar nogtans zeer gekunsteld, en, door de omzetting der ir in el, niet vrij van gedwongenheid. De Lezer beslisse! - Baduhenna oordeelt de Heer ypey afkomstig van bieden, offeren, en horne, herne, (hoek of plaats); Tanfana van Te An (Ahn) Fana, de opperste Godin, of, zoo het Tamfana is, Te Am Fana, de Moeder Godin. Velleda, ook bij tacitus voorkomende, is welluidend; Nehalennia Ne heal anne, Nieuwen Tempels Moeder (Godin). - In het derde bijvoegsel betoogt de Schrijver, dat de grondwoorden der tale, uit ééne of twee lettergrepen bestaande, gevormd zijn naar den klank der voorwerpen, of naar het geluid, 't welk de mensch bij de gewaarwording dier voorwerpen van zich gaf,
overeenkomstig het gevoel, 't welk zij in zijn binnenste verwekten. Dit laatste wordt aangetoond door eenige voorbeelden van woorden, beginnende met wr, z, l, m, (zonder r in de eerste lettergreep, en onmiddellijk door een' klinker gevolgd, sm, vl, re of rei, bo, sl, en st. De eerste klasse moet harde voorwerpen of werkingen, de drie volgende iets, dat zacht, teeder of aangenaam is, de sm en vl mede iets zachts, de re of rei iets, 't geen eene opgaande strekking heeft, en bo, 't geen rond of rondachtig is, sl een' langzamen voortgang of taaiheid, en st plaatshouding, werking tot één punt, zonder verder, en tegenstand aanduiden. Schoon wij het vernuft en de schranderheid des

{==149==} {>>pagina-aanduiding<<}
Schrijvers bewonderen, en het voor een groot gedeelte met hem eens zijn, komen ons echter zijne tweede, derde en vierde klasse veel te algemeen voor, om er bepaaldelijk iets zachts, teeders, aangenaams in te vinden. Of zijn (om alleen de voorbeelden van den Schrijver te houden) de zee, zeef, zijde (latus), zwavel, zweet, zwemmen, zwoegen; is lap, leder, les (lectio), lijf, lont, lui, enz.; is vooral de m, mager, mensch, moed, molen, mout, mouw, muts, muis, enz. zacht, teeder, en aangenaam? Van de m zullen wij uit eene kleine, door ons gemaakte verzameling slechts maauwen, magt, man, mank, mast, meester, mes, moker, mop (steen), mostaard, mot, muf, muil, muiten, ten tegendeele aanvoeren. Even goed kon men beweren, dat sch iets laags, verachtelijks en onaangenaams aanduidde, omdat men daarin de volgende woorden heeft: schande, schavuit, schelm, schenden, schimp, schobbejak, schoelje, schoft, schor, schotbeest, schok, schraal,
(schriel) schrapen, schrok, schreijen, enz. Doch wij zouden dan schat, schaven, scheppen, scherts, schijnen, schik, schoon, schoor, schut (beschutting) enz. moeten over het hoofd zien. Bij de woorden in bo merken wij nog slechts aan, dat alle woorden van ééne lettergreep, bij welken onmiddellijk eene vokaal op de b volgt, iets ronds aanduiden, als bal, bel, bil, bol, enz.
Deze aanmerkingen mogen ten bewijze dienen, dat wij dit klein, maar zeer veel bevattend werkje met aandacht gelezen hebben. Het zou ons leed doen, zoo men dezelve aan vitlust toeschreef. Integendeel betuigen wij aan den voortreffelijken Geschiedschrijver der Nederlandsche taal en zijnen waardigen Vriend onzen welmeenenden dank voor den schat van nieuwe opmerkingen betrekkelijk onze moedertaal, die zij ons hebben doen kennen.





{==150==} {>>pagina-aanduiding<<}

H. Lichtenstein, Reizen in het zuidelijk gedeelte van Afrika, in de jaren 1803 tot 1806. Uit het Hoogduitsch vertaald, door W. Goede. Met Platen. IIde Deel. Te Dordrecht, bij A. Blussé en Zoon. 1813. In gr. 8vo. 346 Bl. f 3-18-:

Het tweede Deel dezes belangrijken werks loopt meestal over de Kaffers, welke hier, zoo naar hunnen natuurlijken als zedelijken toestand, uitvoerig beschreven worden; waarin ook de berigten van alberti en van der kemp (beiden reeds, de een in zijn geheel, de ander zakelijk, in onze taal bekend) versinolten zijn. De beschrijving van barrow, daarentegen, onderstelt de Schrijver, en prijst derzelver doorgaande naauwkeurigheid.
De Kaffers strekken zich zeer verre langs de zuidoostkust van Afrika uit. Door de eerste Portugésche ontdekkers gebrekkig opgemerkt, werden zij genoegzaam drie eeuwen lang uit het oog verloren. Deze Natie of Volksstam, waarvan de Koossa's, die ten oosten der Volkplanting van Kaap de Goede Hoop wonen, slechts een klein gedeelte uitmaken, is even zeer van de Negers en Mahomedanen ten noorden, als van de Hottentotten ten westen onderscheiden, en heeft hare eigene, bepaalde grondtrekken. Zij is zoo verre boven de Hottentotten verheven, als de Britten boven de Muzelmannen. Daar dit groote onderscheid eene verschillende afkomst aanduidt, zoo heeft barrow hen van de Arabieren doen asstammen; onze Schrijver, echter, houdt den verloopen' tijd sedert de invallen der Arabieren te kort voor het groote verschil, 't welk men tusschen de tegenwoordige Arabieren en Kaffers opmerkt. Waarschijnlijker komt het hem voor, dat beide Volken wel van éénen stam zijn, doch reeds in zeer oude tijden van elkander gescheiden werden, en dat de Ethiopiërs der Ouden eene tusschenschakel dezer keten uitmaakten. (Daar de Abyssiniërs waarschijnlijk asstammelingen der Ethiopiërs zijn, zou men door

{==151==} {>>pagina-aanduiding<<}
eene vergelijking van hun met de Kaffers dit gevoelen nader toetsen kunnen.) De voorzaten van laatstgemelden, waarschijnlijk in overoude tijden uit Azië gekomen, zakten dus uit het noorden van Afrika naar het zuiden af langs de oostkust, gelijk die der Hottentotten langs de westkust, en, daar de laatste onvruchtbaarder, vlakker en zonniger is, daalde de Hottentot van het herders- tot het jagersleven, en dus tot een' lageren trap van beschaving, af, terwijl de Kaffer in zijne vruchtbare hoogten een herder bleef. De Hottentot, echter, door gebrek genoopt, had vóór den Kaffer de zuidkust bezet, (blijkens de Hottentotsche namen der rivieren) doch moest voor de natuurlijke en zededelijke meerderheid van dezen wijken.
De andere Kaffer-stammen voor het oogenblik dáárlatende, bepaalt de Heer lichtenstein zich voor het tegenwoordige bij de Koossa's, die bij de Europeanen alleen den naam van Kaffers dragen. Hun ligchaam is rijzig en schoon; vijf voet en zes tot negen duim is de gewone maat; doch de vrouwen zijn veel kleiner. Ziekten treft men zelden bij hen aan; de kinderpokken, echter, hebben soms vreesselijk bij hen gewoed. Niezen, geeuwen, hoesten of dergelijke ziet men nooit onder hen, en zij zijn op uiterlijke welvoegelijkheid ongemeen gesteld. Zij gelooven aan een Opperwezen, Schepper der Wereld, doch zonder eenige uitwendige hulde; maar het bijgeloof heeft diepe wortelen bij hen geschoten. De Europeanen, als meer verlicht, vooral de Zendelingen, houden zij volstrekt voor toovenaars, en van der kemp was zijn lijf niet zeker, omdat hij niet altijd, naar de verkiezing dier menschen, regen kon schaffen. Zeer vele voorwerpen achten zij meer of min heilig; ontelbare ontmoetingen en toevallen maken hen onrein, (tahbu, zouden de Nukahiwers zeggen (*), met welke de Kaffers, ook in meer opzigten, overeenkomen.) Ziekten vooral schrijven zij aan betoovering, hetzij van

{==152==} {>>pagina-aanduiding<<}
booze menschen of geesten, toe, en zoeken zich daartegen door hunne toovenaars of tooveressen te vrijwaren, aan welken, gelijk bij alle onbeschaafde volken, eene onbekende, doch groote magt wordt toegekend. Wreed is de straf van den ongelukkigen, dien de tooveres opgeeft als schuldig aan beheksing van den zieken; hij wordt onder mieren of gloeijende steenen begraven. (Hoe kan hij daarvan het leven nog afbrengen, gelijk, volgens onzen Schrijver, somtijds gebeurt?) Rijkdom is hier veeltijds een gevaarlijk middel, om in verdenking van tooverij te geraken, daar het Opperhoofd met zijne Raden de goederen verbeurd verklaart. De toovenaar, die geen' regen bezorgt als het vereischt wordt, moet sterven, en over 't algemeen is hij onrein en eerloos; slechts afwassching in de rivier kan hem zijne eere hergeven. Allerzonderlingst zijn de gebruiken omtrent stervenden, en maken die een aanzienlijk deel uit der tallooze onreinheden, waaraan de Kaffer is blootgesteld. Niet alleen mag niemand binnen zijne hut, maar moet op het open veld sterven; zelfs die hut moet door de vrouw des overledenen des nachts verbrand worden, en de vrouw blijft eene volle maand lang onrein. Hetzelfde is het geval met den weduwenaar, doch duurt zijne onreinheid slechts eene halve maand. De plotselijke dood van een' volwassenen in zijne hut veroorzaakt de ontruiming der geheele dus verontreinigde kraal; die van een kind slechts van de hut, waarin het gestorven is. De lijken laat men aan de wilde dieren ter prooije, en begraaft slechts de opperhoofden en derzelver vrouwen. (De verbranding der hut na het overlijden vindt mede plaats bij de bewoners der vlakte Pampa del Sacramento in Zuid-Amerika, en bij zekere volksstammen in Aziatisch Rusland wordt zij verlaten. Het is merkwaardig, dat almede de besnijdenis zoo wel bij de Madagaskars en
Nukahiwers, als bij de Kaffers, plaats heeft, en van overoude tijden af bij de Egyptenaars en Hebreërs plaats had. Van waar deze overeenkomst van schijnbaar willekeurige gebruiken bij zoo ver van elkander af gelegene Volken? Voor de besnijdenis, 't is waar, pleit mis-
{==153==} {>>pagina-aanduiding<<}
schien gezondheid en zindelijkheid in warme gewesten, en het denkbeeld van verontreiniging door den dood is welligt door het afgrijzen voor de daarop volgende verrotting geboren.) De besnijdenis wordt niet in de kindschheid, maar in de jongelingsjaren verrigt, en maakt den overgang tot de manbaarheid. Te voren zijn de jonge lieden onrein. De vrouwen worden, gelijk doorgaans in onbeschaafde landen, gekocht. De aanneming van het meisje tot vrouw geschiedt zinnebeeldig door melk, die ook in vele andere gevallen eene geheimzinnige beteekenis heeft. Men kent bij de Kaffers verbodene graden van bloedverwantschap; zelfs broeders- en zusters-kinderen mogen niet met elkander huwen. De vrouw heeft, gedurende den ganschen zoogtijd, geene gemeenschap met den man. De veelwijverij heeft bij de Koossa's plaats, doch gematigd; lieden van minderen rang hebben zelden meer dan twee vrouwen. De eer van ongehuwde vrouwen lijdt niet door gemeenschap met vreemden.
Met naauwkeurigheid worden vervolgens de woningen, veehorden, de veeteelt, de jagt, en de weinige en gebrekkige landbouw, (van gierst) de kleeding en de wapenen der Kaffers beschreven. Zij zijn gastvrij van aard, en geenszins wreed of oorlogzuchtig, maar koesteren den meesten smaak voor het stille herdersleven. Nogtans zijn zij tevens geheel niet lafhartig, maar voeren een' genoegzaam eeuwigen oorlog tegen hunne verwilderde naburen, de Boschjesmannen. Ongeloofelijk is de nationale haat, die hen tegen deze roofzieke Barbaren bezielt. De oorlogen onder elkander, daarentegen, worden zonder hinderlagen en niet onmenschelijk gevoerd; zelfs maken zij ongewapende vijanden niet tot slaven, maar geven die bij het einde van den oorlog zonder losgeld terug, en koesteren het edel beginsel: ‘Men moet zijnen vijand niet van honger laten sterven.’ Ook is onderwerping aan den overwinnaar voldoende, om vrede te bekomen. - Ten slotte van dit natuurlijk en zedelijk tafereel der Koossa's worden hunne kunstbekwaamheden opgegeven.
Hierop volgt de aardrijkskundige beschrijving van hun land, en van deszelfs vruchtbaarheid, ten gevolge van het

{==154==} {>>pagina-aanduiding<<}
zacht en aangenaam klimaat, zeer verschillend van dat der Volkplantinge. Gedurende den zomer (September tot April of Mei) wordt de hette der luchtstreek in den zwoelen namiddag zeer dikwijls door verkoelende onweêrs- en regenbuijen afgewisseld; in den winter, daarentegen, schijnt de minder brandende zon meestal aan den helderen hemel. En hierop volgt nu een verslag van 's Volks staatkundige gesteldheid, ter inleiding voor de eigenlijke geschiedenis van dezen stam. (Men ziet, dat deze orde niet de beste is, daar het aardrijkskundige verslag van Kafferland meer voegzaam dat der Kaffers zelven had kunnen voorafgaan.) Bij deze onbeschaafde Natie is reeds het Despotismus in zwang; echter geeft ook hier de overmaat der kwaal het geneesmiddel aan de hand, en het verdrukte Volk verwijdert zich, gelijk de tien stammen van Israël onder rehabeam, of de Romeinen onder den ijzeren schepter des Raads op den heiligen berg, aftrokken. Deze volksverhuizingen, als blijken van misnoegen op den Koning, zijn eene bron van onaangenaamheden en verwoestingen voor de Kolonie geweest, in de burgerlijke oorlogen, die over de opvolging in de Regering bij de Kaffers gevoerd werden. De Schrijver schildert den tegenwoordigen Koning der Kaffers, geika, als een man van verstand, goedheid en zachtaardigheid. Zijne aanspraak aan zijn' gevangen' oom sambeh is, in den mond vooral van een' Kaffer, te schoon, om die niet mede te deelen. ‘Oom!’ zeide hij, ‘ik heb het aan uwe opvoeding te danken, dat ik geleerd heb een edelmoedig Koning te zijn. Daarom wilde ik het ook vergeten, hoe kwalijk gij jegens mij gezind zijt geweest, en jegens u zelve zoodanig handelen, als gij mij geleerd hebt. Ga heen en leer, daarentegen, van mij, u als een getrouw
onderdaan te gedragen.’
Daar de Heer van der kemp deze gezegden zelf gehoord heeft, en derzelver echtheid dus boven bedenking is, zoo staan of de Kaffers reeds op een' hoogen trap van zedelijk gevoel, of Koning geika is verre boven zijne landslieden vooruit; welk laatste wij, uit hoofde van zijnen

{==155==} {>>pagina-aanduiding<<}
omgang met verscheidene Europeërs, liever gelooven zouden. - Deze goede Vorst, nogtans, werd door het bedrijf van dien zelfden sambeh, wien hij zijnen opstand volkomen vergeven had, van een aanzienlijk deel zijner bloedverwanten en onderdanen beroofd, die het land verlieten, om zich op het gebied der Kolonie neder te zetten. Ongelukkiglijk werd deze op het zelfde tijdstip door binnenlandsche verdeeldheid en buitenlandsche overheering den aanval en de verovering door de Engelschen in 1795) geteisterd, en door dit alles voornamelijk de oostelijke streken, jaren lang, een tooneel van verwarring, vernieling, plundering en armoede. Sommige hoofden der Hollandsche volkspartij, vooral misnoegd op de Britsche Regering, ontweken de Volkplanting; en één derzelven, koenraad buis, was langen tijd de raadsman van geika. Hij is de voornaamste zegsman des Schrijvers in hetgeen ons deze vervolgens van de overige Kaffer-stammen mededeelt. Deze berigten, nogtans, zijn zeer onbepaald en los; een volgend Deel zal ons naauwkeuriger bescheiden omtrent den binnenlandschen stam der Beetjuana's leveren, die de Heer lichtenstein zelf bezocht heeft, en in vele opzigten nog hooger stelt dan de Koossa's.

(Het vervolg hierna.)

L'Art de juger du Caractère des Hommes sur leur Ecriture, avec vingt-quatre Planches, représentant les Ecritures de diverses Personnes célèbres, gravées d'après les originaux autographes. Par M***. Paris, chez Saintin. 1812. 12mo. p. p. 52.

Menschenkennis, dat is, de kennis van bijzondere menschen, in tegenstelling met menschkunde, die van den mensch in het algemeen, wordt ook karakterkunde genoemd, en is gewis onze aandacht en bevlijtiging waar-
{==156==} {>>pagina-aanduiding<<}
dig. Het is dan ook geen wonder, dat men vaste uitwendige teekenen heeft gewenscht te vinden, om het inwendige van den mensch daaraan te kennen. Lavater zocht deze teekenen in de trekken van het aangezigt; gall in de onderscheidene verhevenheden van het bekkeneel; de Heer m., schrijver van dit werkje, in het handschrift. Gelijk elk der genoemden wel iets voor zich heeft, en de zaak nergens geheel uit de lucht gegrepen schijnt te zijn, zoo komt ons voor, dat het ook hier gesteld is. Wat er in het algemeen van wordt beredeneerd, dat hebben wij met genoegen gelezen. Gelijk ieder zijne eigen hand heeft, en hierin tusschen naastbestaanden vaak eene zekere overeenkomst plaats heeft, (op dezelfde wijze als in gelaat en geäardheid) zoo is het zeer waarschijnlijk en aannemelijk, dat de hand, even als het gelaat, gewijzigd wordt door de geäardheid. Bedaardheid of drift, vastheid of zwakheid van karakter, orde, netheid, bestendigheid, of de tegengestelde gebreken, moeten zich dus bijna onmisbaar in het handschrift openbaren; en niet minder winderigheid of eenvoudigheid, enz. enz. Wat wijders in algemeene trekken, ter aanduiding dezer kenmerken, wordt gezegd, behaagt ons mede niet kwalijk. Doch, wanneer het aan de proeven komt, dan moeten wij belijden, dezelfde voldoening geenszins gevonden te hebben. Op zichzelven verstrekken deze proeven tot geen gering sieraad van het werkje, daar zij, voor het grootste gedeelte, facsimile's der handschriften zijn van onderscheidene zeer beroemde vorsten, staatslieden en geleerden, meest uit de Fransche geschiedenis, en wel vooral derzelver gouden eeuw. Doch, wanneer wij, onze nieuwsgierigheid naar den persoon en zijne hoedanigheden
eenigzins betoomende, de laatsten uit de trekken van het geschrevene wilden opmaken, dan stonden wij meermalen verlegen. Van achteren, ja, gaat het veelal beter. Doch, wil men zichzelven niet misleiden, zoo zal men toch dikwijls moeten erkennen, datgene, wat den Schrijver onmiskenbaar schijnt, geenszins zoo duidelijk op te merken. Veel,

{==157==} {>>pagina-aanduiding<<}
echter, kan, en zal voorzeker, het vreemde voor ons, den Franschman in zijn schrift algemeen eigen, hiertoe bijdragen, en zou de proef met Hollandsche handschriften gewis beter uitvallen. Ver het grootste deel komt ons voor, zeer slecht, niet zelden bijna onleesbaar, geschreven te zijn. Inzonderheid heeft dit plaats met het handschrift des diepdenkenden en diepgevoeligen pascals, hetwelk er even zoo donker, vreemd, en toch vast en scherp, als veelal zijne wijsgeerte, uitziet. Lodewijk XIV, daarentegen, schrijft groot, vlug en duidelijk; elizabeth van Engeland veel meer eene mans- dan eene vrouwe-hand, krachtig en eenigzins winderig. In het kort, achteruit geredeneerd, is de aanwijzing van dit boekje vaak niet onbelangrijk of onbehagelijk. Wij prijzen het den liefhebberen aan, en wenschen hun bij de beöefening veel genoegen en - veel nut.




Het Leven is een Droom. Eene der nagelaten Verhandelingen van Arend Fokke, Simonsz. en door hem voorgelezen in de Maatschappij der Verdiensten, onder de zinspreuk: Felix Meritis. Voorafgegaan door eene korte schets van het karakter en het leven van den Auteur. Te Amsterdam, bij A.B. Saakes. 1813. In gr. 8vo. XXVIII, 33 Bl. f :-12-:

Schoon wij de veel omvattende kunde van den Heer fokke huldigen, zoo gevielen ons toch zijne ernstige, inzonderheid wijsgeerige, verhandelingen doorgaans minder, dan wel zijne boert; en hebben wij ook met dit stuk, dat het leven, niet in den gewonen, als dichterlijken, maar meer eigenlijken, wijsgeerigen zin, als een droom poogt te doen voorkomen, (het kenmerkend onderscheid tusschen waken en droomen min gegrond houdende) niet buitengewoon veel op. Hetzelve zal echter, des twijfelen wij niet, zijne lezers en liefhebbers vinden. Het eerste te meer en

{==158==} {>>pagina-aanduiding<<}
vooral om de voorafgaande korte schets van des ongemeenen en belangrijken mans karakter en leven. Waarvan wij dan ook, schoon het elders reeds eenige vermelding mag hebben gevonden, een kort uittreksel willen geven. Wat het karakter betreft: overgegevenheid aan studie, en daardoor zekere afgetrokkenheid en onverschilligheid omtrent vele dingen, bescheidenheid met alle hare beminnelijke gevolgen, gelijkmoedigheid bij de slingering van allerlei wederwaardigheden, met aanhoudende vlijt en veelomvattende wetenschap, zijn de voornaamste deugden en eigenschappen, hem door zijnen levensschetfer, een vriend en leerling, toegekend. - Hij werd geboren te Amsterdam, 3 Julij 1755. Zijn vader, simon fokke, was een bekend en bekwaam plaatsnijder; van welke kunst de zoon wel de theorie, maar niet de praktijk, volkomenlijk leerde. Zijne opvoeding was zorgvuldig, en strekte zich grootelijks uit tot de beöefening van kunsten en wetenschappen. De omstandigheden zijner ouderen vergunden hem, echter, niet, zich hieraan geheel toe te wijden. Bij den boekhandelaar steven van esveld als leerjongen aang nomen zijnde, strekten zijne liefhebberij en vlijt om zijnen patroon meer dan ooit belangrijke werken te doen in het licht geven. In 1778 rigtte hij zelf eenen boekwinkel op, en, goede uitzigten geöpend ziende, trouwde hij kort daarna met zijne nicht. Gedurende ruim zestien jaren vond hij op deze wijze voldoening zijner zeer matige behoeften; gevende ook verscheidene, deels uitvoerige, eigen werken en vertalingen in het licht. Omstreeks 1794 verliet hij den boekhandel; bekleedde eenen werkelijken post bij de stads Secretarij; schreef onderscheidene werken, en hield in onderscheidene maatschappijen gedurige voorlezingen, waartoe hem somtijds bijna geene voorbereiding overschoot. In 1804 huurde hij eene woning buiten de Utrechtsche poort, het lastige daarvan aan zijne zucht tot afzondering en buitenleven gereedelijk opofferende.
Hier troffen hem, gedurende zes jaren, vele ziekten, daarna vermindering van inkomen, eindelijk nog eene schrikverwekkende ramp. En nu

{==159==} {>>pagina-aanduiding<<}
keerde hij, verarmd, vervallen, bijna verdoofd, naar eene armoedige woning, in een onaanzienlijk deel der stad, terug. Lijden was thans zijn deel; hetzelve nam gedurig toe, en deed hem den 15 November 1812, in den ouderdom van ruim 57 jaren, bezwijken. Zijn lijk werd niet zonder deelneming en staatsie ter aarde besteld; noch bleef zijn lof onvermeld. 's Mans voornaamste werken zijn: Catechismus der Kunsten en Wetenschappen in elf deelen. Ironiesch-Comiesch Woordenboek. Boertige Reis door Europa. Iets over alles. Boertig beschrevene Vaderlandsche Geschiedenis. De Mode. Antieke en Moderne Helicon. Lucifer. Verklaring van een zestal spreekwoorden en zinledige uitdrukkingen. De Lach. De Fortuin. De Nul. De Zeevaart. De Gelaatkunde. De vergankelijkheid des menschelijken verstands.
‘Over het algemeen - het zijn de woorden van het berigt - was fokke's geest meer geneigd tot wijsgeerige en ernstige bespiegelingen; en het was alleen een gevolg van eene bij toeval gewaagde en welgelukte proef in het vak der ironie, gevoegd bij de niet dubbelzinnige neiging van vele zijner hoorders en lezers, die hem, in vervolg van tijd, de meeste zijner voortbrengselen in het gewaad der boert deed inkleeden.’ Wij, voor ons, noemen dit toeval waarlijk gelukkig, daar het inderdaad de boert is, in welke hij oorspronkelijk en, bij genoegzamen tijd, geschiktheid van onderwerp enz., waarlijk groot was, en zijn stijl in het ernstige op sierlijkheid of kracht geenszins mogt bogen.
Ook in het dichtkundige heeft hij nu en dan iets geleverd. Voor het tooneel vertaalde hij meermalen, en vervaardigde, ter gelegenheid van den Amienschen vrede, binnen naauwelijks tweemaal vier-en-twintig uren, een eigen zangstuk. - Voorts bezorgde fokke aan dit Tijdschrift verscheidene belangrijke stukken, deels in de Maatschappijen Felix Meritis, Doctrina, en Tot Nut van het Algemeen, door hem voorgelezen.
Dank zij den vlijtigen levensberigter, wiens erkentelijk

{==160==} {>>pagina-aanduiding<<}
hart overal doorstraalt! Wij betreuren met hem het verlies des verdienstelijken, in sommige opzigten éénigen mans, die, buiten tegenspraak, een beter lot had verdiend. Zijne gedachtenis verga niet te ras bij hen, welken hij zoo menig aangenaam, en vaak nuttig, uur verschafte! en moge zulks uit het ruim vertier van dit, en meer te wachten stukken van den overledene duidelijk blijken!




Nieuwe Tooneelpoëzij van A.L. Barbaz. IIde Deel. Te Amsterdam, bij H. van Munster en Zoon. In kl. 8vo. f 2-8-:

Het oogpunt, waaruit wij de Tooneelpoëzij van den Schrijver meenen te moeten beschouwen, hebben wij reeds bij de beöordeeling van het eerste Deel dezes werks opgegeven (*). Het komt ons nog altijd voor, dat een gestrenge kritiek hier niet voegt. Wanneer men toch onze armoede in oorspronkelijke Treurspelen in aanmerking neemt, moeten wij ons wel met middelmatige voortbrengselen te vrede houden, - en wanneer men de groote moeijelijkheid van dit vak kent, wanneer men gevoelt, hoe veel er toe vereischt wordt, om in hetzelve naar eisch te slagen, dan zal men gedrongen worden, om over den arbeid des Heeren barbaz een zachter en meer gematigd oordeel te vellen, dan door andere kunstregters wel eens gedaan is.
In dit tweede Deel treffen wij één oorspronkelijk Stuk en twee Vertalingen aan. Het eerste verdient, dat wij er eenige oogenblikken bij vertoeven. Het onderwerp is reeds door den Franschen Treurspeldichter crébillon behandeld, wiens werk echter grove gebreken had: zoodat de Heer barbaz met regt dit Treurspel mogt vervaardigen, zonder bevreesd te zijn van daardoor van verwaandheid te zullen worden beschuldigd. Idomeneus, Koning van Krete, een der verwoesters van Troje, is op het punt, om, na een tienjarig afzijn, weder in zijn Koningrijk aan te landen. Een verschrikkelijk onweder, plotseling losgeborsten, dreigt met wisse schipbreuk. In den hoogen nood roept Idomeneus den Zeegod aan, en doet hem de gelofte, om,

{==161==} {>>pagina-aanduiding<<}
bijaldien hij gelukkiglijk op Krete landen mag, hem den eersten sterveling, dien zijn oog zal ontmoeten, te zullen offeren. Dadelijk bedaren storm en zee. De held treedt aan wal... en de eerste, dien hij ontmoet, is zijn eenige, brave, hem hartelijk dierbare, zoon. Ziet daar de geschiedenis, door den Dichter ter behandeling gekozen, en door hem in drie bedrijven ontwikkeld en afgewerkt. Een schoon, stout en veelbevattend, maar tevens een verheven en moeijelijk onderwerp vootzeker! Hoedanig is de Dichter in de behandeling van hetzelve geslaagd? Op eene wijze, die naar het ons toeschijnt, de kunstbekwaamheden van den Heer barbaz in een gunstig licht plaatst, doch tevens zeer veel te wenschen overlaat. Wij denken, dat de Schrijver, eenmaal dit onderwerp gekozen hebbende, alles gedaan heeft, wat in zijn vermogen was, en men, billijkerwijze, van hem konde verwachten; maar dat hij zich te vermetel aan een onderwerp gewaagd heeft, dat, naar ons gevoelen, verre boven zijne krachten is. Hij noemt zelf het onderwerp vrij ongunftig voor de behandeling, omdat het weinig uitgestrekt is en slechts drie tooneelmatige situatiën bevat, te weten, de ontmoeting van vader en zoon, de ontdekking van 's Konings gelofte aan zijnen zoon, en het oogenblik der offerande. Hij heeft daarom zijn stuk slechts in drie bedrijven verdeeld, ten einde in elk bedrijf een gedeelte der hoofddaad te brengen, die weinig vatbaar is voor bijverdichtfelen. Hoe! moet dan zulk eene stof door bijverdichtselen verrijkt - moet het spel zelve daardoor levendig gehouden worden? waarom heeft dan toch de Heer barbaz zulk een, voor de behandeling ongunstig, onderwerp gekozen? waarom doet hij daaraan de dubbele moeite van het eerst in het Fransch te bewerken en naderhand het eigen Fransche stuk weder in het Hollandsch over te brengen? De Dichter vreesde, dat men hem van verwaandheid zoude verdenken, omdat hij
zich waagde aan eene stof, reeds door crébillon behandeld - maar hier? zijne eigene stukken te vertalen!... Maar hij heeft deze geschiedenis eenmaal tooneelmatig bewerkt, en nu klaagt hij, dat zij geene bijverdichtselen duldt. Hier leert men den Tooneelspelmaker, wien het anders niet aan bekwaamheid mangelt, van den echten, oorspronkelijken, alles bezielenden Dichter onderscheiden. Waar de eerste armoede ziet en tot episoden zijne toevlugt moet nemen, om het stuk tot drie bedrijven te rekken, vindt de laatste rijk-
{==162==} {>>pagina-aanduiding<<}
dom en overvloedige stof, om zijnen dichtgeest uit te storten en alles aan zijn onderwerp te boeijen. En wat werkt niet al dit onderwerp? welke belangen, welke gewaarwordingen, welke driften, welke hartstogten, elkander gestadig opvolgende, elkander verdringende, met elkander strijdende, en de hevigste, verschrikkelijkste botsingen veroorzakende, komen hier niet in het spel? Doch het moet een Dichter, een geboren en geöefend Dichter, in de volle uitgestrektheid van het woord, zijn, die deze werking der hartstogten naar eisch zal schilderen, op eene wijze, welke overeenkomt met den stand der hooge personaadjes, met hunne begrippen over eer, pligt en noodlot, en met den tijd, waarin de geschiedenis voorvalt. Het is er verre af, dat wij de verdiensten van den Heer barbaz, die wij gaarne erkennen, zouden willen verkleinen; maar, voor zulk eene stof is hij niet berekend. Vandaar 's mans, reeds opgegevene, klagte over het ongunstige van het onderwerp voor de behandeling; vandaar de moeite, die hij gehad heeft, om drie bedrijven te vullen, en zijne personaadjes gedurende den tijd, voor de tooneelvertooning bestemd, genoegzaam belangrijk te doen spreken en handelen; vandaar eenige inmengselen of zoogenaamde vindingen, die de werking van het geheel benadeelen, en met het karakter en de wijze van denken der handelende personen weinig strooken. Wij bedoelen hier niet het verdichtsel
der liefde van Arthemon en Azeïde, dat ons, integendeel, behaagt, niet omdat er eene vrouw door in het stuk komt, maar omdat het de belangstelling voor Arthemon vermeerdert, en de Dichter deze episode zeer wel in verband met de hoofddaad heeft weten te brengen. Wij hebben hier voornamelijk het oog op de vinding, om Arthemon zoo maar op staanden voet weg te zenden en uit het gedrang te brengen. Het denkbeeld van een huwelijk tusschen Arthemon en Elektra moge, zoo als de Heer barbaz meent, niet ongelukkig zijn, het plan ter dadelijke vervoering van den eerstgemelden komt ons zeer ongepast voor. Idomeneus geloofde aan het noodlot. Hij eerbiedigde deszelfs onherroepelijken wil. Hij wist, welke gelofte hij gedaan had, en hij wist ook, hoe zeer zijne ligtvaardigheid hem pijnigde, dat hij dezelve vervullen moest. De overlevering zegt ook, dat hij dezelve poogde te vervullen. Maar al ware dit ook zoo niet, hij wordt toch voorgefteld als een held, als een man van een grootsch, onverwrikbaar karak-
{==163==} {>>pagina-aanduiding<<}
ter. Kan men van zoodanigen zulk eene vinding, om de vervulling zijner gelofte te ontduiken, verwachten? eene vinding, waarbij de aanschouwer tevens koel moet blijven, omdat hij reeds vooraf weet, dat dezelve geen gevolg kan hebben, en zij hem dus noodeloos van de hoofddaad aftrekt. De gelofte van Idomeneus was, om den eersten, dien hij ontmoette, aan Neptunus te offeren. Dit offer was zijn zoon. Het konde niemand anders zijn. Wat konde het hem nu baten, dat hij dien zoon zocht te verwijderen en in veiligheid te stellen op die zelfde zee, wier God hij dit offer beloofd had? Moest hij dan niet dadelijk begrijpen hetgeen Arthemon hem voor oogen stelt:

Kan, als Neptuin mij dreigt, een laffe vlugt mij baten? 

Even ongepast noemen wij de vinding, die Azeïde in gevaar stelt, als of zij, misschien, het slagtoffer zoude zijn. Ook dit kan den aanschouwer geenen oogenblik in het onzekere laten, maar wordt voor hem weder noodelooze en onaangename verwijdering van de hoofddaad. Dat het algemeen gerucht verspreid had, dat het volk ook geloofde, dat de Godheid zich zoude laten bevredigen door het bloed eener afstammelinge van Minos, laten wij gelden: maar dat de Opperpriester zelf dit geloof begunstigde, is al te onwaarschijnlijk. Hoe toch konde de tolk der Goden en de uitlegger hunner raadsbesluiten zich te vrede houden met het bloed van Azeïde? werd dan daardoor aan de gelofte voldaan? hoe konde hij vragen:

Hoe, Arthemon! zijt gij 't die Kretes volk doet beven? 
Gij, onzer vorsten zoon! gij, Minos echte spruit! 
Is 't dan uw bloed, ô schrik! dat onze rampen stuit! 

Niet alleen de Opperpriester, maar ieder aanschouwer, die de gelofte reeds uit den mond van Idomeneus zelven vernomen heeft, moest overtuigd zijn, dat het bloed van Azeïde wel meerder rampen konde verwekken, doch het gevaar geenszins afwenden. Van eenen anderen kant - al strookte deze vinding ook met den aard van het stuk - zoude zij nog door den Dichter moeten geweerd zijn: want het doel van dezen moest altijd zijn, om de hoogste belangstelling op Idomeneus en Ar-
{==164==} {>>pagina-aanduiding<<}
themon te vestigen; en het denkbeeld, dat vader en zoon door de opoffering van Azeïde konden gered worden, verzwakt natuurlijk die belangstelling, omdat zij de vrees tusschen twee voorwerpen verdeelt. Wij behoeven er niet meer van te zeggen. De Dichter moest de schrikkelijke werking, woeling en uitbarsting der hartstogten geschilderd hebben, en hij heeft bijverdichtselen gemaakt, die geen belang verwekken, maar de aandacht van de hoofddaad op eene onaangename wijze verwijderen - en ziet daar, naar onze meening, het hoofdgebrek van het stuk. Niettegenstaande deze verdichtselen, die er toch zijn ingelascht om leven en werking aan het geheel te geven, wordt er, naar ons inzien, nog te veel geredeneerd. Daarenboven zijn de gesprekken te modern, en niet genoeg in den geest- der personaadjes, die hier verschijnen. Een enkel staal slechts. Na dat Thelestor aan Idomeneus den moed en de trouw van deszelfs zoon had voorgesteld, zegt de Koning, onder andere:

Kan ik gevoelloos zijn voor zijn opregt gemoed, 
Daar ik hem nog verzwijg wat onheil op hem woedt? 
Kan ik dus langer, vrind! zijn goed vertrouwen loonen? 
Moet hij om mijn gedrag zich niet verwonderd toonen? 
Die zoon, die, wijl zijn oog nog 't graf niet wordt gewaar, 
Zijn' vader teêr omarmt, omarmt zijn' moordenaar; 
Hij opent mij zijn ziel, en ik sluit hem de mijne; 
Hij staat mijn leven vóór, en ik veroordeel 't zijne!... 
Ik, valsch zijn in gedrag, iets verr' beneden mij? enz. 

Neen! zoo kan de vermaarde Idomeneus niet gesproken hebben! De held is hier ook veel te weifelend geschilderd, en hem ontbreekt de fierheid en welberadenheid van den trotschen Koning van Krete, die Troje mede ten onder bragt. Wij zouden dit in vele bijzonderheden kunnen toonen. Verder komt het ons voor, dat het karakter van Arthemon niet wel is volgehouden. Hij is een der hoofdpersonen, op wien de aandacht het meest gevestigd is. De Dichter heeft hem willen voorstellen als een dapper en edel jongeling, die het medelijden en de bewondering tevens opwekt. Onderscheidene trekken, en inzonderheid de ontknooping, beäntwoorden hier volkomen aan. Maar hoe is het met zulk een karakter overeen te brengen, dat deze

{==165==} {>>pagina-aanduiding<<}
jongeling de zwakheid heeft van het oor te leenen aan het plan tot zijne ontvoering? Hij had uit den mond van zijnen vader deszelfs schrikkelijke gelofte met edele grootheid aangehoord, en op eenen bedaarden toon uitgeroepen:

Wel! doen wij zijn gelofte op fiere wijz' gestand! 

Hij beminde Azeïde met de grootste teederheid, en hij weet, dat zelfs dit voorwerp zijner liefde bedreigd wordt en in gevaar is van als een offer te zullen sneven; hij kent den geheelen nood van zijn vaderland en het dreigend oproer - en, niettegenstaande dat alles, treedt hij in het ontworpen plan tot zijne ontvoering! Hij laat zich naar het strand geleiden, waar het schip zeilvaardig ligt, dat hem, zoo als hij toen nog meende, naar Argos zoude voeren, ten einde met Elektra te huwen: want op deze plaats maakt hij eerst de tegenwerping, niet uit zijnen toestand, maar uit de gebeurtenissen, te Argos voorgevallen, ontleend:

Waar voert gij mij, na 't feit waarvan het al gewaagt, 
Nu Agamemnon stierf, Elektra ketens draagt? 
Ik kan mij thans niet meer naar Argos strand begeven. 

Hij geeft zich eindelijk, na eenige woordenwisseling, aan het ontwerp zijns vaders, om naar Ithaca te gaan, met gelatenheid over - en eerst nadat een bevelhebber, op den oogenblik, dat hij in het schip zoude stappen, het berigt brengt, dat Azeïde zich als offer heeft aangeboden, herneemt hij de fierheid van zijn karakter, die hij geen' oogenblik had behooren te verliezen.
Men ziet, dat de voornaamste gebreken, die wij in dit stuk meenen te vinden, uit de moeijelijkheid van het onderwerp zelve zijn ontstaan, en ofschoon deze stof eene stouter hand en meer dichterlijke behandeling had gevorderd, levert het stuk toch veel voortreffelijks op. De regels zijn wel in acht genomen. Er is meer werking in dit Treurspel dan wel in anderen van den Heer barbaz; de versificatie is tamelijk vloeijend, en van de drie voorname tooneelstanden, waarvan wij boven gesproken hebben, is zeer wel partij getrokken; zijnde vooral de ontknooping, de werkelijke offerande, treffend voorgesteld. Ook de verbanning van Idomeneus, schoon wij juist de noodzakelijkheid, om die daadzaak in het Treurspel te bewaren, niet bevroeden, is er gelukkiglijk ingevlochten en doet eene goede werking.

{==166==} {>>pagina-aanduiding<<}
Bijzonder heeft ons voldaan het 6de Tooneel van het 2de Bedrijf.
Het tweede Stuk, in dit Deel voorkomende, is eene vertaling van crébillon's Treurspel: Rhadamistus en Zenobia. Het wordt voor het beste van dezen Dichter gehouden, en maakte, bij deszelfs verschijning, te Parijs zoo veel opgang, dat men het, volgens het berigt van barbaz, vier-en-zeventig malen achtereen ten tooneele gevoerd heeft. Het oorspronkelijk werk, dat wij thans niet zullen beöordeelen, heeft zonder twijfel vele en groote verdiensten; schoon wij, de meesterstukken van corneille en racine kennende, met de werken van crébillon zoo hoog niet loopen als de Heer barbaz doet. De vertaling is, over het geheel genomen, zoodanig uitgevallen, dat dit Stuk ook op het Hollandsch Tooneel wel mag verschijnen. Hier en daar hebben wij echter gewigtige gebreken ontdekt, die ten deele door eene te vlugtige bewerking schijnen veroorzaakt te zijn, en door geringe verandering, althans grootendeels, konden worden weggenomen, doch ten deele aan de voor de Poëzij zoo verderfelijke kunst, om regel voor regel te vertalen, moeten worden toegeschreven, en niet zonder omschrijvingen te herstellen zijn. Ten einde den Lezer in staat te stellen, om over de bevoegdheid van den Heer barbaz, om Fransche verzen te vertalen, zelf te oordeelen, en tevens, om onze gemaakte bedenking te staven, zullen wij de moeite doen, van eenige regels uit het oorspronkelijke Stuk en uit de Vertaling over te schrijven. De volgende zijn ons voorgekomen mede onder de fraaisten van het geheele Stuk te behooren. Nadat Rhadamistus aan Hiero een verhaal van zijnen rampspoed en van de gruwelen, door hem gepleegd, gegeven heeft, vraagt de eerste:

Chargé de tant d'horreurs, que prétendez-vous faire? 

En Rhadamistus antwoordt:

Et que sais-je, Hiéron? furieux, incertain, 
Criminel sans penchant, vertueux sans dessein, 
Jouet infortuné de ma douleur extrême, 
Dans l'état où je suis me connois-je moi-même? 
Mon coeur, de soins divers sans cesse combattu, 
Ennemi du forfait sans aimer la vertu, 

{==167==} {>>pagina-aanduiding<<}

D'un amour malheureux déplorable victime, 
S'abandonne aux remords, sans renoncer au crime. 
Je cede au repentir, mais sans en profiter, 
Et je ne me connois que pour me detester. 
Dans ce cruel séjour sais-je ce qui m'entraine; 
Si c'est le désespoir, ou l'amour, ou la haine? 
J'ai perdu Zenobie; après ce coup affreux 
Peut tu me demander encor ce que je veux? 
Désesperé, proserit, abhorrant la lumiere, 
Je voudrois me venger de la nature entiere. 
Je ne sais quel poison se répand dans mon coeur; 
Mais, jusqu'à mes remords, tout y devient fureur. 
Je viens ici chercher l'auteur de ma misere, 
Et la nature en vain me dit que c'est mon pere, etc. 

De Heer barbaz heeft dit, grootendeels gelukkig, dus overgebragt:

Aan zoo veel wee ten prooi, wat kunt gij toch verrigten? 

(Chargé de tant d'horreurs drukt meer uit. Wij zouden liever lezen:

Bezwaard met gruweldaân, wat denkt gij te verrigten?) 


Weet ik het zelf?.. verwoed, beklemd door spijtgevoel, 
Misdadig zonder wil, en deugdzaam zonder doel, 
Geslingerd door eht lot waardoor ik word bestreden, 
Ken ik mijzelven niet, in deze omstandigheden. 

(Krachtiger is hier de vraag in het Fransch. Waarom niet:

Ken ik mijzelven wel in deze omstandigheden?) 


Door tegenstrijdigheên gestaag beroerd van zin, 
Haat ik het wanbedrijf, schoon ik de deugd niet min, 
En, door een' wreeden gloed met rampen overladen, 
Hoor ik de wroeging wel, doch schroom geene euveldaden; 
Ik zwicht voor 't naberouw, maar schuw zijn onderzoek, 
En ach! ik ken mij slechts opdat ik mij vervloek'! 
't Is mij bewust wat drift mij naar dit oord doet streven, 
Of ik door liefde, of haat, of wanhoop word gedreven? 
'k Verloor Zenobia; en kunt ge, in al mijn druk, 

{==168==} {>>pagina-aanduiding<<}

Mij vragen wat ik wil, na 't gruwzaamst ongeluk? 
Vervloekende het licht, verbannen, schier bezweken, 
Wenschte ik mij, zoo 't kon zijn, op al wat leeft te wreken; 
Ik weet niet wat vergif zijn kracht betoont op mij, 
Maar tot mijn wroeging toe ontaardt in razernij: 
'k Tree, in dit vreeslijk oord, mijn' rampbewerker nader, 
En vruchtloos maakt natuur mij hem bekend als vader. enz. 

De laatste regel is veel zwakker dan het oorspronkelijke. Liever lazen wij:

En vruchteloos zegt mij natuur: het is uw vader! 

Het:

L'amour n'a pas toujours respecté la nature, 

heeft, dunkt ons, veel verloren in de overzetting:

Natuur zag niet altijd door liefde zich verschoonen. 

In het Fransch lezen wij:

Que vois-je? C'est mon fils! dans Artanisse Arsame! 
Quel dessein l'y conduit? Vous vous taisez, madame! 

In het Hollandsch:

Wat zie ik? is mijn zoon in Artenissaas wallen? 
Wat doet hij hier? Mevrouw! kan 't zwijgen u gevallen? 

Hoe stijf en zwak is niet dat: kan 't zwijgen u gevallen? - Even zwak schijnt ons de volgende regel:

Terwijl ik niets vernam van 't geen zijn komst betrof; 

waarvoor wij in het Fransch lezen:

Lorsque moi-même ici j'ignore son retour. 

De regels:

Vos ennemis domtés, devois-je présumer 
Que mon retour, seigneur, pourroit vous alarmer? 

zijn dus overgebragt:

Daar ik uw haatren temde, o Vorst! vermoedde ik niet 
Dat u mijn wederkomst zou strekken tot verdriet. 


{==169==} {>>pagina-aanduiding<<}

Liever:

Moest ik vermoeden, daar 'k uw' vijand overwon, 
Dat mijn terugkomst, Vorst! u onrust baren kon? 

Verder lezen wij:

'k Vernam van allen kant, dat Syrië, dat Romen, 
Dat Korbulo, uw rijk gewapend op zal komen. 

Dit is onverstaanbaar, en drukt geenszins uit:

J'apprends de toutes parts que Rome et la Syrie, 
Que Corbulon armé ménacent l'Iberie. 

Beter zoude, naar ons gevoelen, zijn:

Bedreigen niet rondom en Syriën, en Romen, 
En 't heer van Corbulo Iberie te overstroomen? 

De krachtige regel:

Vôtre esclave autrefois, aujourd'hui vôtre reine. 

heeft verloren door de overzetting:

Was ze uw slavin voorheen, thāns wordt ze uw koninginne. 

Waarom niet korter en krachtiger:

Te voren uw slavin, deez' dag uw koninginne. 

Het oorspronkelijke:

Vous apprendrez bientôt qui de Rome ou de mei 
Dut prétendre, seigneur, à vous donner la loi. 

is zeer gebrekkig en stijf dus vertaald:

Gij ondervind weldra of 't Rome zij, of ik, 
Die billijk zich vermeet dat hij u onderschikk'. 

Beter zoude het volgende zijn, schoon het ons ook niet volkomen bevredigt:

En binnen kort ontwaart Armeniën, of zij 
De wet ontvangen zal van Cesar of van mij. 


{==170==} {>>pagina-aanduiding<<}

Onverstaanbaar is:

Zij wil u, op dees plaats, in vrijheid ondergaan. 

Het Fransch luidt:

Elle veut même ici vous parler sans témoins. 

En hard is de regel:

Als zijn mēêmīnn
{== afbeelding 	==} {>>afbeelding<<}
    
r stērft, om zijne dood bedrukt! 

Overal lezen wij hier Hiēro, in stede van Hi
{== afbeelding 	==} {>>afbeelding<<}
    
o:

Hiéro? wat begeert ge? enz. 

Bij de beöordeeling van het eerste Deel hebben wij reeds dergelijke feilen gegispt, als Uran
{== afbeelding 	==} {>>afbeelding<<}
    
 voor Uran
{== afbeelding 	==} {>>afbeelding<<}
    
. Zoo iemand, dan moet de Tooneeldichter dezelve vermijden; daar zij, bij de vertooning, in kundige ooren zeer onaangenaam krassen.
Het lust ons niet, meerder leemten aan te toonen, die voor een groot gedeelte hadden kunnen weggenomen, ten minste zeer aanmerkelijk verminderd worden. Wij beklagen ons deswege te meer, omdat vele, inderdaad fraaije, regels van het vermogen des Heeren barbaz gunstige getuigenis geven. Ter proeve hiervan moge nog het volgende strekken:

Mais quel soin vous conduit en ce pays barbare? 
Est-ce la guerre enfin que Néron me declare? 
Qu'il ne s'y trompe pas; la pompe de ces lieux, 
Vous le voyez assez, n'éblouit point les yeux: 
Jusques aux courtisans qui me rendent hommage, 
Mon palais, tout ici n'a qu'un faste sauvage; 
La nature marâtre en ces affreux climats 
Ne produit, au lieu d'or, que du fer, des soldats, 
Son sein tout hérissé n'offre aux désirs de l'homme 
Rien qui puisse tenter l'avarice de Rome. 

Welke fraaije en krachtige dichtregels, naar ons gevoelen, zeer gelukkig door den Heer barbaz dus zijn overgebragt:

Maar wat geleidt u toch naar deze woeste streken? 
Wil eindlijk Nero hier de toorts des krijgs ontsteken? 

{==171==} {>>pagina-aanduiding<<}

Dat hij zich niet bedrieg': de pracht van dit gebied, 
Gij merkt dit klaar genoeg, begoochelt de oogen niet: 
Mijn hovelingen zelfs, mijn vorstelijke woning, 
Het heeft hier alles niets dan ruwe praalvertooning; 
Natuur, stiefmoederlijk in dit schrikbarend oord, 
Brengt hier slechts oorlogsvolk, geen goud, maar ijzer voort; 
Zijn ruigbewassen grond verschaft den onderzoeker 
Niets dat het vrekke Rome ooit streelen kan met woeker. 

Het laatste Stuk is eene vertaling van de beroemde Melanie van de la harpe. Van het oorspronkelijk meesterstuk zullen wij niets zeggen. Het is algemeen bekend, en ook ver boven onzen lof verheven. Voltaire (ook door barbaz aangehaald) zegt, dat hij nooit een Stuk gezien heeft, hetwelk beter geschreven is, dan Melanie. Dank hebbe derhalve de Heer barbaz voor den verdienstelijken arbeid, door hem aan de overbrenging van dit uitmuntend Stuk besteed. Hij heeft er veel moeite aan te koste gelegd, en is, inderdaad, zeer gelukkig geslaagd. Schoon men nu al hier en daar niet volkomen bevredigd moge zijn, de Dichter roept met zoo veel regt de toegevendheid van deskundigen in, dat het naar vitterij zoude zweemen, hier eenige aanmerking te maken. Onze aankondiging is reeds te breed uitgeloopen, om den Lezer met derdaad van de waarde dezer Hollandsche vertaling te overtuigen.




Zeemans Woordenboek, of Verzameling der meest gebruikelijke Hollandsche Zee-kunstwoorden en spreekwijzen, in het Fransch en Engelsch overgebragt, tot nut van Zeevarenden en Ambtenaren bij de Marine; door A.C. Twent, Kapitein en Kolonel ter Zee. Te Amsterdam, bij P. den Hengst en Zoon. 1813. In gr. 8vo. 192 Bl. f 2-4-:

Het naaste oogmerk van dit Boek zal misschien vervallen zijn. De ongelukkige noodzakelijkheid ten minste, om alles in het Fransch te verstaan en te kunnen noemen, bestaat niet meer voor velen onzer Landgenooten. Men mag wederom zijne eigen taal, op de Kampanje, op het Bureau en tot den Vorst, als in zijn huisgezin en op de straat, bezigen. Het is niet meer

{==172==} {>>pagina-aanduiding<<}
eene onontbeerlijke aanbeveling, dat men dezelve welligt veracht en miskend, verworpen en verleerd, of ook nooit behoorlijk gekend, maar al vroeg tegen de modetaal eener weelderige verbastering heeft verruild. (Inderdaad eene verandering van meer belang, dan zich welligt de een en ander inbeeldt; en waarbij het eer- en vaderlandlievend hart geen minder belang heeft, dan de veiligheid onzer personen en goederen, benevens de bevordering onzer eigene bekwaamheden tot eenen post of eene waardigheid, tot hiertoe door vreemdelingen en gelukzoekers meestal bekleed.) De Heer twent, echter, vermomde, als 't ware, dit naaste oogmerk, en verhief zich tevens daarboven, door de Engelsche vertaling, zoo wel als de Fransche, in zijn Woordenboek op te nemen. Het blijft, hierdoor vooral, steeds een nuttig en belangrijk Boek voor Zeevarenden; te nuttiger en belangrijker, om de geöpende vooruitzigten, dat de Zeevaart welhaast weer een voorwerp van praktijk, en niet van enkele bespiegeling, voor ons zal zijn; en het tevens niet kan missen, of de omstandigheden zullen ons hier meer dan ooit met de naburige Eilanders in allerlei aanraking brengen. Dank hebbe dan de bekwame en ijverige Man! Moge zijn Werk den meest denkelijken aftrek genieten! Moge de Zee welhaast weer van Hollandsche nijverheid en koopvlijt luide getuigen; onze Natie, als weleer, hare zonen in allerlei oorden uitstorten, en zelve elke soort van vreemdelingen, als handelaars, in haren schoot ontvangen! Mogen Vrede en vernietiging der Dwingelandij ook de tegenwoordige scheidsmuren omverre werpen, en mede het Fransch in dit Boek niet nutteloos laten! Moge, met de mishandelde en verdrukte Kweekschool, de geheele Kweektuin der Hollandsche Zeevaart zijnen ouden luister hernemen; en wij, door de tucht in allen deele geleerd en volmaakt, grooter en gelukkiger worden dan voorheen!
Vergeef ons, Lezer, de uitboezeming van gedachten, door de woorden dezes Boeks zoo veelvoudig opgewekt! Het Werk zelf schijnt ons toe op volledigheid en juistheid vrij gegronde aanspraak te maken. Het volmaakte bereikt men in deze soort van werk zeer zelden, en althans niet dan na vele proeven. Wij meenen echter, dat men over de bruikbaarheid, in meest alle gevallen, geene reden tot klagte zal vinden.





{==173==} {>>pagina-aanduiding<<}

Berijmde Vertaling van het XIVde Hoofdstuk van den Profeet Jesaia; door Mr. S.I.Z. Wiselius. Te Amsterdam, bij H. Gartman. In gr. 8vo. 11 Bl. f :-5-8

Kort Tafereel der nieuwe Fransche Tirannij. Te Amsterdam, bij H. Gartman. In gr. 8vo. 8 Bl. f :-2-:

Nieuw Liederenboekje, op aangename en bekende wijzen, strekkende tot opwekking van Vaderlandschen moed en gepaste vreugde in deze dagen. Te Amsterdam, bij H. Gartman. In kl. 8vo. 28 Bl. f :-11-:

Wij voegen deze drie stukjes bijeen, omdat ze ééne aanleiding, éénen uitgever, ten deele éénen autheur, en veelal éénen en denzelfden geest hebben.
Het laatste, namelijk, geldt ten aanzien van het voorberigt van No. 1, waarin even zulke denkbeelden, ten aanzien der overdragt van de Israëlitische op onze geschiedenis, voorkomen als in No. 2. De Nederlanders zijn, volgens deze gelijkenis, het volk van God, de Franschen zijn de gevloekte Canaänieten, en de wraak, de eigenlijke wraak, ter uitroeijing toe, schijnt hier bijna niet ongeöorloofd. Wij bekennen, vrienden zijn we niet van zulk eene wezenlijke overbrenging van het bijzondere, deels misschien onvolkomene, der oude, Joodsche bedeeling op onze tijden en onze zeden. Men behoeft zoo verre niet te gaan, om uit de vroege voorbeelden van Gods voorzienig bestuur troost, uit zijne geheel redelijke zedeleer, gelijk die in Christus is, niet slechts verschooning, maar wettiging, maar aanmoediging en krachtdadige opwekking te ontleenen tot verdediging van het vaderland, tot handhaving onzer volksregten, en onvermoeide bestrijding van beulen en plagen hunnes geslachts. Ook de profetie voorhanden behoeft zulk eene gestrenge toepassing niet, om alle vereischte toepassing van zelve te vinden. Zoo ging het den vermetelen dwingeland te allen tijd; zoo juicht het menschdom overal over zijnen val; zoo regeert de Heer, in wiens hand ook de wil des overheerschers is, om hem als den verwoestenden stroom te leiden, waar het zijne wijsheid oorbaar acht; - ziedaar waarheden, die, in

{==174==} {>>pagina-aanduiding<<}
krachtvolle poëzij gehuld, den weg tot het bewogen hart van zelve vinden. Immers, men weet, dat het aangekondigde hoofddeel van Jesaias den val van Babels Koning, het zegelied der onderaardschen bij zijne aankomst, en het herstel van Israël, bij wijze van voorzegging, bezingt. Reeds ter gelegenheid der vertaling van van der palm heeft dit zegelied vooral eene meer algemeene beroemdheid verkregen. De onderhavige, dichtmatige vertaling van den Heer wiselius schijnt ons toe, genoemden Bijbeltolk het naast gevolgd, en tamelijk getrouw te zijn. Dezelve mag zich op eene goede, vloeijende versificatie beroemen; schoon misschien daarbij van de kracht van het oorspronkelijke vrij wat verloren mag zijn geraakt. Het blijft, in allen geval, een zeer merkwaardig, een zeer schoon stuk, wel waardig bij de tegenwoordige gelegenheid in een' zoo aanvalligen vorm gegoten te worden, op dezelve voor een groot deel toepasselijk, ja bemoedigend, en hope gevende, dat de profetie, zoo niet in het nieuwe Babel en deszelfs geheele Vorstengeslacht, althans in den nebukadnezar onzer dagen, maar vooral in ons Israël, zal vervuld worden.
No. 2 bestaat uit een uittreksel uit een' brief van Alphen van den 25sten November, en een naschrift uit Montfoort op denzelven. Dezen zijn de tekst; het overige is toepasselijke aanwending. De tijd, wanneer het stuk uitkwam, al terstond na de gebeurtenis, gaf aan het een en ander waardij, en verschoont even zeer het gebrekkige, dat hier met grond mogt berispt worden. De berigten zijn kort en onvolledig; de bijgevoegde opwekkingen misschien al te sterk, al te ver gedreven en gezwollen. Wij hopen intusschen, dat zij, naar het met grond vooronderstelde doel van Schrijver en Uitgever, mogen hebben bijgedragen om de vaderlandsche geestdrift te stijven, en willen van de bekende droevige omstandigheden maar geen woord gewagen.
No. 3 hebben wij, naar men ons verzekert, mede aan den ijverigen wiselius, benevens bilderdijk en zijne verdienstelijke Gade, te danken. Men kan de waarde en gepastheid der stukjes reeds hieruit opmaken. Het zou jammer zijn, indien ze zoo ongezongen met andere geschriften van den dag voorbijgingen. Dan, gewis behoort onze natie niet tot de meest muzikalen; en inzonderheid is deze smaak bij den gemeenen man al te laag gestemd, dan dat mannen als de genoemden voor

{==175==} {>>pagina-aanduiding<<}
hem zouden kunnen dichten. Het is, echter, welligt hier, dat zich de grootste behoefte aan goede liedjes, op de omstandigdigheden toepasselijk, duidelijk openbaart. Uit gebrek aan dezelven, dreunt men, tot walgens toe, op, wat men heeft, wat voor den mond komt, of maar in de haast en door de minst bevoegden ligtelijk is opgeslagen. Doch, zoo als gezegd, hiertoe strekken deze stukjes ook daarom niet, dat ze in een afzonderlijk bundeltje heel netjes gedrukt, en ten deele op min bekende wijzen gesteld zijn. En echter kunnen wij ook niet wenschen, dat ze van een duurzaam gebruik zullen zijn. Zij ademen meestal krijg, die, ten beste, een noodzakelijk - thans voor ons noodzakelijk - kwaad is. Dus in zoo verre, ja wel, transeant cum caeteris! - Wij kunnen over elk afzonderlijk niet spreken; verscheidene hebben ware verdienste, zoo van warmte, kracht en vloeibaarheid, als vernuft en satyre. Het volgende stukje schijnt ons, onder andere, regt fraai en bilderdijks te rollen.

	Krijgszang.
Waar eer en vrijheid roept in 't veld, 
Daar bruist het Hollandsch bloed; 
Daar voelt, daar toont zich ieder, held, 
En vlamt van oorlogsmoed; 
Daar huppelt hart en ingewand 
Op 't gonzen van de trom, 
‘Voor Vrijheid, Eer en Vaderland! 
En glorierijk weerom!’ 
 
Zoo zwaait men Hollands Leeuwbanier 
Den Franschman in 't gezigt! 
Zoo streeft mend wars door staal en vier, 
Geleid door moed en pligt! 
De sabel klinkt, het roer ontbrandt, 
Bij dondrend schutgebron: 
‘Voor Vrijheid, Eer en Vaderland! 
En glorierijk weerom!’ 
 
Door Nassaus bloed tot eer genoopt, 
Is Holland zijner waard. 

{==176==} {>>pagina-aanduiding<<}

Den vrêe, waar heel Euroop op hoopt, 
Verkrijgt men door het zwaard. 
Wij vechten om dat edel pand, 
Waar ooit ons wapen glom. 
‘Voor Vrijheid, Eer en Vaderland! 
En glorierijk weerom!’ 







Bij de aanvankelijke Verlossing van mijn Vaderland. Door W.A. van Hengel. Te Amsterdam, bij W. Brave. In gr. 8vo. 12 Bl. f :-4-:

Bij het opsteken der Hollandsche Vlag, in Nov. 1813. Lierzang, door A.C. Schenk. Te Rotterdam, bij J. Immerzeel, Jun. In gr. 8vo. 11 Bl. f :-6-:

Hollandsche Volksliedjes, voor Oranje en het Vaderland. Te Amsterdam, bij J.G. Rohloff. In kl. 8vo. 16 Bl. f :-3-:

Bonaparte, Ode; toegezongen aan den Dichter van het Dichtstuk, getiteld: Napoleon, Ode; in 1806 in den Haag bij de Erven van I. van Cleef, Boekverkoopers van den (toenmaligen) Koning en der (zoogenaamde) Koninklijke Bibliotheek, uitgegeven. Te Amsterdam, bij P.G. en N. Geysbeek. In gr. 8vo. 16 Bl. f :-6-:

Een man als de Wel Eerw. van hengel liep geen gevaar van laffe of smakelooze rijmpjes voor den dag te brengen; maar even zoodanig een man moet zich ook in de rij der Dichters niet scharen, ten zij hij er eene eerevolle plaats kan bekleeden. Dit zij niet gezegd ter afkeuring der uitgave van de opgemelde dichtregelen, welke de tijdsgelegenheid te over verdedigt, ja tot eere van het vaderlandsche hart doet strekken. Maar, dit stukje moet mede tot eene proeve dienen op de goedkeuring en bemoediging van deskundigen, die dan misschien van meerdere poëtische voortbrengsels, uit 's mans penne gevloeid, zou gevolgd worden. Daarom verklaren wij ronduit, dat wij het stukje met genoegen, niet met uitstekende bewondering, enkele coupletten met toejuichende goedkeuring, ande-
{==177==} {>>pagina-aanduiding<<}
re niet geheel zonder fronseling van het gelaat, zonder hoofdschudding en afkeuring hebben gelezen, en over het geheel dat oorspronkelijke en karakteristieke, of buitengewoon poëtisch gedachte en gestelde, hebben gemist, hetwelk ons op eenen nieuwen Puikdichter in den verdienstelijken van hengel zou doen hopen. Zekerlijk zou de oefening het werk volmaken, de verzen gedurig gladder doen vloeijen, den dwang en het duistere, daardoor soms veroorzaakt, wegnemen. Maar zijn Eerw. is een man van letteren, en bezwaarlijk zal hem genoeg kostbaren tijds overschieten, om aan deze kunst van uitspanning, tot gezegde einde, het vereischte te geven. - Dat in couplet 6, reg. 4, eene drukfout is ingeslopen, zouden wij, ook zonder aanwijzing, reeds begrepen hebben.
No. 2. Wij hadden voorheen gelegenheid, om den tolk des somberen, doch diepdenkenden en gevoeligen young hartelijk te bewonderen. Dezelfde man verheft zich in den Lierzang, op de vleugelen der geestdrift en vaderlandsliefde. En wij moeten hem ook hier den lof gunnen, van heerlijk gezongen te hebben. Door het geheele stukje, omstreeks 150 regels lang, heerscht de levendigheid van den opgewekten hartstogt, en de gedachtenrijkheid van den met zijn onderwerp wezenlijk vervulden, daarvan overvloeijenden geest. Begeerig onzen Lezer het een of ander tot een staaltje mede te deelen, doorbladeren wij den Lierzang telkens weer; doch, alles vloeit dermate uit elkander voort en hecht denkbeeld aan denkbeeld vast, dat de keus daardoor te moeijelijker wordt. Men zal zich der kleine uitgave voor dit stukje gewisselijk niet beklagen.
No. 3 is van den verdienstelijken westerman, die toont inzonderheid ook voor deze taak beter dan velen berekend te zijn, en van wien we niet slechts meer dergelijken wenschen, maar ook niet kunnen nalaten te hopen, dat hij den volkssmaak en het volksgezang eenen wezenlijken dienst, ter verbetering en voldoening, zal hebben gedaan. Noch de inhoud, noch de wijzen zijn eenigzins boven de gemeene bevatting, en tevens beide geheel zonder zinledigheid en laffe smakeloosheid.
No. 4. Het is gewis jammer, dat er één Hollander geweest is, die zich heeft laten verblinden of wegslepen, om eenen napoleon te huldigen! Met Dichters, echter, neemt men dit nog al het minst naauw. En, het zij dan schijn of wezen, de uitwendige grootheid, de zonderlinge voorspoed en het bijna

{==178==} {>>pagina-aanduiding<<}
alles dwingend vermogen des Franschen Keizers moesten eenen man, die zoo geheel Dichter is, als bilderdijk, van tijd tot tijd in de verzoeking brengen, om zijnen schitterenden luister te bezingen. Wij zeggen, zoo geheel Dichter, en herinneren ons hierbij de verdeeling der Zonen van Apol in twee hoofdsoorten, eenmaal door ons bij eenen Duitschen kunstregter gevonden. De eene soort dicht uit het hart, en deelt altijd dezelfde tint aan hare voortbrengselen mede. De andere grondt zich op het eigenlijk genie, en giet zich in alle denkbare vormen. Daar, intusschen, bilderdijk's Oranjegezindheid van ouds bekend, en in de tijden van onzen druk zelve nog door hem kenbaar gemaakt is; daar bij-omstandigheden te zijner verschooning pleiten, en zijn hart zich al vroeg in hervatte vaderlandsche toonen heeft lucht verschaft; zoo is het waarlijk noch zeer edelmoedig, noch zeer overeenkomstig met den geest des vergetens en vergevens, wat witsen geysbeek in deze Ode onderneemt. Had de man maar een weinig langer gewacht, hij zou aan de bejegening van den briefschrijver sub litt. A., die toch met luiden van gezag, en welken nog het hoofd naar Frankrijk zou hangen, had te doen, zijne eigen verwachting hebben kunnen toetsen. En nog zouden wij ons misschien geheel neutraal hebben gehouden, en denken of zeggen al weer: Iliacos intra etc., ware enkel het karakter, zoo van den man als van zijne Ode, aangevallen. Maar, dat men in den eersten den Dichter, in de laatste het dichtstuk wil verkleinen; dat men tegen beiden ik weet niet wat al uitstoot; inderdaad, wij moeten onze vreeze te kennen geven, dat het publiek hier aan een keffertje zal denken, dat met heeten ijver een' grooten bulhond nabaft; dat het overal nog meer sporen van nijd, enz. dan van vaderlandschen ijver zal meenen te ontdekken, en welligt op zijne beurt den Dichter beklagen, die bilderdijk zoo weinig naar waarde te
schatten, of het genie zoo weinig te eerbiedigen weet, dat hij de naaktheid van den grooten man niet veeleer bedekt en in stilte betreurt, dan ze met gejuich aan heel de wereld wil vertoonen. - Voor het overige hebben wij de stukken niet vergeleken, noch nagezien, hoe na en kunstig en aardig de Heer witsen geysbeek zijnen vijand gevolgd, en in rug en flank gevallen zij. Wanneer wij het woord Ode voor een dichtstuk lezen, dan mogen we aan dusdanige kunstjes zelfs niet denken. Een kerel, die zonder zulke beletsels de hier vereischte vlugt vol-
{==179==} {>>pagina-aanduiding<<}
houdt! - Wij besluiten, dat het jammer is van een' man, zoo bekwaam als de Heer witsen geysbeek, dat hij zijne ziel zoo weinig schijnt in lijdzaamheid te bezitten, dat hij zich op zoo misselijke wegen waagt, en - wij zouden haast zeggen - zijne eigen mate en bestemming in de kunst thans meer dan ooit uit het oog verliest. Piano va sano, en één goed Puntdicht is beter dan zes verongelukte Odes, Dithyrambes, Heldenzangen of wat het wezen moge.




Hulde aan Napoleon; toegewijd door een Hollandsch Meisje. Alom. f :-2-:

Eene Hulde aan Napoleon zou ons, in dezen tijd en op dezen grond, ja, aan ironie, maar dan toch aan eene ironie doen denken, het tragische onderwerp passende; en evenwel, wie kan het ontkennen? klinkt het eenvoudig Hollandsch Meisje toch weer zoo boterachtig malsch, dat dit ook wel haast ironie zou kunnen schijnen. Wij waren dus regt benieuwd. En waarlijk, die Hollandsche Meid heeft ons voor ons Hollandsch dubbeltje wat handig gefopt! - Roofgedrogt! rustelooze rustverstoorder! onmenschelijke menschenmoorder! Dwingeland! Keizer buonaparte, bron van leed en smarte! die maar leeft u zelv', en anderen tevens, tot vreugd-geluks-verstorenis! Kom, dat men u maar Duivel noem'! enz. enz. Waarachtig, dat is al eene aardige hulde! En dan zegt zij nog al aan napoleon, dat zij hem niet vleijen wil! - Nu, zij geeft hem toch eenen goeden raad: dat hij kroon en schepter nog maar in tijds zou nederleggen; en ziet, hoe zij dat aandringt:

Gij zijt der menschheid van geen waarde, 
Ga! vlugt! naar 't uiterst eind der aarde 
Waar u geen menschelijk oog meer ziet; 
Daar kunt ge u zelv' eens regt beschouwen, 
Zelv' zoo gij wilt een hutje bouwen; 
En leven als een herremiet. 

Dit ware toch beter, dan dat hij in de bosschen nu nog ging rondloopen, om met leeuwen en tijgers zich in rooven en bloedvergieten te verlustigen, hetgeen zij evenwel ook nog aan zijne keuze laat. De eerste raad is verstandiger. Nu, de Meid meent het goed. Jammer maar, dat zij zich over-vloekt

{==180==} {>>pagina-aanduiding<<}
heeft. (Men vergunne ons ook eens een zeldzaam koppelwoord.) Van daar toch hare verbijstering in het slotvers:

Zwijg zangster! zwijg, wat stoute toonen 
Zwijg, met dien held te schenden, hoonen 
Die zich een kroon verwinnen kon; 
Leg voor dien Vorst uw speeltuig neder, 
Het speelt op zulk een toon niet weder, 
Zwijg zangster van napoleon! 

Neen, dat gaat niet, lieve Meid! als de meisjes het speeltuig voor dien Vorst nederleggen, dan konden de jongens het geweer ook wel eens wegsmijten, en dan kregen wij napoleon niet in het hutje van den heremiet!
De Hemel verhoede, dat wij den Dwingeland in iets zouden voorspreken; mannentaal en mannenkracht verheugen ons hartelijk, en zijn beide behoefte; maar het ‘mortuo insultare leoni,’ daar komen wij rond voor uit, hindert ons, wie het ook moge doen. Maar dit Hollandsch Meisje hier willen wij wel wat toegeven, mits zij haren zoeten lief dan ook naar het leger zinge. En als zij het speeltuig dan toch nu heeft nedergelegd, zoo gebruike zij hare vingers, ten dienste des Vaderlands, tot het maken van pluksel. Het zal geen groot verlies zijn voor de kunst.




De Geschiedenis van Ruth. Een Schoolboekje, door T.C.K. Beilanus, Predikant te Paesens. Te Leeuwarden, bij J.W. Brouwer. 1813. In kl. 8vo. 57 Bl. f :-4-:

In zeven leeslesjes is dit boekje afgedeeld. Een dorppredikant verhaalt zijne lieve kleinen de geschiedenis van Ruth, onderhoudend, naar hunne vatbaarheid, nuttig, en regt in den kindertoon. De vragen om opheldering, van de kleinen, zijn zoo als men die van oplettende kinderen verwachten kan. Wij zien niet, dat er veel meer voor kinderen tot opheldering van het verhaal kan worden bijgevoegd. Het komt ons voor, dat de Eerw. beilanus voor zulke soort van kinderschriftjes zeer veel aanleg heeft, en dat de aanmerkingen, die men op dit boekje maken mogt, weinig meer dan vitterij zouden zijn. Hier en daar eene enkele, misschien, drukfout, en somtijds eens als voor dan, is bij eene tweede uitgave ligt te verbeteren.


{==181==} {>>pagina-aanduiding<<}

Boekbeschouwing.

Het Leven van Petrus Martyr Vermili. Eene Bijdrage tot de Geschiedenis van de tijden der Kerkhervorming. Door F.C. Schlosser, Leeraar aan de School te Jever, in Oostvriesland. Uit het Hoogduitsch. Te Amsterdam, bij W. Brave. In gr. 8vo. 230 Bl. f 1-10-:

Het eerste stuk van dit werk betrof beza; dit tweede raakt vermili. Even gelijk de Heer schlosser, ten aanzien van den eerstgemelden, zoo veel de eenheid des verhaals gedoogde, alles, wat andere levensbeschrijvers breedvoerig vermeld hebben, maar even aanroert, en daarentegen de punten, door anderen minder bewerkt, uit de oorspronkelijke stukken in het licht tracht te zetten, zoo gaat hij ook ten opzigte van den man te werk, die het onderwerp dezes boekdeels uitmaakt.
In twee afdeelingen wordt vermili's leven begrepen. De eerste loopt van den jare 1500, het jaar van 's mans geboorte, tot 1547. Wel algemeen, doch juist, is de aanmerking, waarmede de Schrijver dit stuk begint; namelijk, dat, wanneer men eenen man, die op velerlei wijze werkzaam was, juist beöordeelen wil, men vooraf het land, waarin hij optrad, en de aldaar heerschende denkwijze, moet kennen. De geboortetijd van martyr was voor Italië de gewigtigste, en tevens de meest bekende. Eenige wenken oordeelt de Schrijver toereikende, om te doen zien, dat de Italiaan eenen anderen weg bewandelde, dan zijne tijdgenooten gewoonlijk deden, en eene andere vorming erlangen moest, dan zij verkregen.
Men vond toen in Italië Platonisten en voorstanders van aristoteles, en eene derde partij, die zich alleen bezig hield met de beöefening der schoone kunsten en we-
{==182==} {>>pagina-aanduiding<<}
tenschappen, met het domme bijgeloof den spot dreef, en Godsdienst en deugd voor middelen der staatkunde hield, welke de beter onderrigtte zich ten nutte maakt. ‘De gewone studeerwijze,’ merkt schlosser op, ‘welke gevolgd werd door hen, die de ware vrienden der wetenschappen waren, vormde hen alzoo eer tot fijn beschaafde Heidenen, die het Christendom aanzagen, gelijk de Romeinsche Grooten, in den laatsten tijd van hun Gemeenebest, den Godsdienst van hunnen Staat hadden aangezien.’ Dit waren de lieden niet, om de beöefening der H. Schriften aan te prijzen. Geringe overblijfsels van de oude Sekten, die het Christendom tot deszelfs oorspronkelijke eenvoudigheid hadden willen terugbrengen, waren zonder eenigen invloed.
Een vriend der Bijbelleer moest in Italië als 't ware zichzelven vormen. Dit was het geval van vermili, meer bekend onder den naam van martyr, door zijne godsdienstige moeder alzoo benoemd naar eenen martelaar voor het regtzinnig geloof, wiens kapel digt bij haar huis was. Godsdienstig was de opvoeding zijner geleerde moeder. Zijn vader, een rijk Edelman uit Florence, was een vriend en voorstander der gevoelens, die savonarola te Florence gepredikt had, en dus een bitter hater van monniken en het monnikenwezen.
Zijn vader bestemde hem tot een' Staatsman, en martyr's eerste opvoeding was daartoe ingerigt. Dan, de eerste inboezemingen zijner hem vroeg ontvallene moeder deden hem, tot groot misnoegen zijns vaders, een Kloosterling worden. De letteroefeningen zette hij voort, en maakte groote vorderingen. Vroeg trad hij als Leeraar met roem op Tot Abt van Spoleto aangesteld, maakte hij aldaar eenen aanvang met de hervorming des Kloosters. Naar Napels als Prior verplaatst, trof hij daar mannen aan, die zich onledig hielden met de leer der Kerke te vergelijken met die des Bijbels. Hier kreeg martyr eerst kennis aan de schriften der Hervormeren. Hij liet zich openlijk tegen het Vagevuur hooren. De aanstelling tot Visitator Ge-
{==183==} {>>pagina-aanduiding<<}
neralis van de Orde der Augustijnen deed hem de hervorming van die Orde met kracht aanvangen en doorzetten.
Uitgebreider werkkring trad vermili in, tot Prior van het Stift van den H. fridianus te Lucca aangesteld. De Luccanen, reeds lange onvergenoegd over de misbruiken der Roomsche Kerke, ontvingen den man, die het prediken voor zijn beroep en de verbetering der zeden voor het hoofddoel des Christendoms hield, met opene armen. Hier ook zette hij de hervorming in het onderwijs voort: de school, door hem opgerigt, draagt er blijk van. De geheele inrigting en strekking derzelve ontglipte zoo min der opmerkzaamheid van den Paus en de Kardinalen, als van de voorheen reeds verbitterde monniken. Dan, de besten onder de Kardinalen zagen het gaarne, dat er voor de Kerk mannen werden gevormd, die de Ketters meer dan scheldwoorden konden tegenwerpen; de monniken waren te magteloos om iets te ondernemen. Schoon zijne school in de eerste jaren ongemoeid bleef, trok er welhaast een zoo geducht onweêr zamen, dat hij in verdenking geraakte, vervolgd werd, en dezelve ontweek.
Te Pisa, werwaarts hij den storm ontweken was, deelde hij, ten blijke dat hij tot de Hervormden was overgegaan, het Avondmaal onder de beiderlei teekenen uit, en schreef eenen brief, zijnen overgang tot die partij vermeldende en verdedigende. Te Zurich zou hij gaarne gebleven zijn; dan, de omstandigheden deden hem naar Straatsburg trekken, waar hij eene jaarwedde kreeg voor de lessen, welke hij hield, en eerlang in het huwelijk trad. Een zamenloop van zaken deed hem Straatsburg ruimen, en, op raad zijner vrienden, naar Engeland oversteken.
Met deze verandering van het land zijner inwoninge vangt de tweede afdeeling der Levensbeschrijvinge aan. Met korte, doch genoegzame trekken geeft schlosser eene schets van den staat van den Godsdienst in Engeland, ten tijde van martyr's komst in dat Rijk, als noodig ter juiste beöordeeling van zijne lotgevallen in dat land. - Moed en voorzigtigheid bestuurden aldaar zijn gedrag. Zij-
{==184==} {>>pagina-aanduiding<<}
ne geschilvoering met richard smyth over de leer des Avondmaals, hier breed geboekt, kan er ten uitmakenden bewijze van verstrekken. Een zamenloop van staatkundige woelingen, bij den dood van Koning eduard, maakte het hem te Oxford te bang; waarop hij, vrijgeleide bekomen hebbende, Engeland verliet, en naar Duitschland reisde: dan, hij deed het niet, voor dat hij doorzag, dat hij door de kabalen, die zijne vijanden niet nalieten tegen hem te smeden, der Hoogeschole verder van geen nut zou kunnen wezen. Lagen, hem gelegd, ontkwam hij gelukkig.
Straatsburg was zijne wijkplaats, waar hij de zaken wegens de Godsdienstbelijdenis ten aanzien van het Avondmaal zeer veranderd vond, zoo dat men aan zijne regtzinnigheid in de leere deswege twijfelde. Hierop overhandigde hij eene Geloofsbelijdenis, in het werk te lezen, ‘die,’ gelijk schlosser verklaart, ‘het beste doet zien, hoe men, door inquireeren op de gevoelens, ook den eerlijksten man in het geval brengt van dezelve achter dubbelzinnige woorden te verbergen.’ Nogtans maakte men het hem daar bang, en verwisselde hij van standplaats. Zurich ontving hem: doch ook daar zag hij zich in een geschil gewikkeld, 't welk hem het einde zijns levens verbitterde, en nog op zijn sterfbedde bezig hield. Ondanks dit hoogst onaangename, werd hij aldaar als Hoogleeraar in de Hebreeuwsche taal hooggeëerd.
In alle zaken van aanbelang, de Godsdienstgeschillen van dien tijd betreffende, vond hij zich diep gewikkeld; en liet men hem geene rust. Men verlangde zijne tegenwoordigheid in Frankrijk, ter bijwoninge van het mondgesprek, te Poissi vastgesteld, waar hij een' nieuwen twist voerde, en, gelijk de Levensverhaler zegt, eenen misslag beging, dien hij den éénigen noemt, welken men hem, als een openbaar persoon, te laste kan leggen. Het geval droeg zich in dezer voege toe:
‘Na het loffelijk voltrekken van zijne zending naar Poissi, haalde martyr, zoo nabij het einde zijner roemvol-
{==185==} {>>pagina-aanduiding<<}
le loopbane, nog het verwijt op zich, dat hij te overhaast gehandeld, en daardoor zijne Kerk benadeeld had; even alsof de fortuin hem den onbezwalkten roem had benijd, die hem de laatste jaren van zijn leven, welke door de krakeelzucht van brentius verbitterd werden, had kunnen verligten. Wanneer hij, namelijk, door Tours kwam, vond hij den Bisschop der Stad, johannes antonius carracioli, den zoon van een zeer aanzienlijk man in Frankrijk, bezig met het ontwerp, om uit de gemeenschap der Katholijken, aan de schriftmatigheid van wier leer hij, na het mondgesprek te Poissi gehoord te hebben, nog meer dan voorheen twijfelde, tot de Hervormden over te gaan. Hij was daarom vóór de overige Bisschoppen van Poissi vertrokken, had de Hervormde Predikanten van zijn Bisdom te zamen geroepen, om hen te bewegen, dat zij hem als Bisschop van hunne Kerk erkennen zouden. De Predikanten, die wel wisten, dat het gedrag van den Bisschop niet geheel onbesproken was, en zagen, dat hij zijnen rang in de Kerk, en de daaraan verbondene voordeelen, met de belijdenis der nieuwe leer wilde vereenigen, maakten zwarigheid om zijn verlangen toe te staan. In de verlegenheid, om eenen zoon van eenen Maarschalk van Frankrijk, die onder deze voorwaarde hunne Geloofsbelijdenis wilde onderteekenen, te verliezen, of de berisping van hunne Geloofsgenooten zich waardig te maken, wendden zij zich aan de nog te Poissi vergaderde Predikanten. Ook deze waagden het niet, in deze zeer gewigtige zaak uitspraak te doen, en lieten dezelve verblijven aan de beslissing van de Kerk van Geneve. Doch, eer nog deze beslissing (men vindt ze onder de Brieven van
kalvijn) aangekomen was, kwam martyr te Tours, en besliste, uit vriendschap voor den Bisschop, de zaak door zijn gezag. Hij riep den 16 Nov. 1561 de Predikanten in de hoofdkerk der stad te zamen, en drong er op aan, dat zij carracioli plegtig als hun Opperhoofd zouden aannemen. Hoe zeer zij allen zagen, dat hij, in dit geval, de vriendschap hooger stelde, dan zijne verpligting, om slechts onbesproke-
{==186==} {>>pagina-aanduiding<<}
ne Leeraars in de Kerk te dulden, zoo was nogtans zijn aanzien zoo groot, dat allen het voorstel aannamen, en slechts één, namelijk pierre le roy, daar tegen eene zwarigheid inbragt. Deze Bisschop is, zoo veel wij weten, de éénige, dien de Fransche Hervormde Kerk kent; en hij zelf had van de zaak zoo weinig voordeel, als martyr eer.’
Hij spande zijne laatste krachten in, om tegen brentius zijne aangerande eer te redden. Eene nieuwe zorg drukte hem ter neêr. ‘Hij zag,’ gelijk schlosser het uitdrukt, ‘dat zijne zoo geächte Florentinerin, katharina de medicis, hem bedrogen, en hem slechts geliefkoosd had, om door hem kwaad te stichten (*). De Protestanten in Frankrijk, voor welke hij verdraagzaamheid gehoopt had, werden allerwegen vermoord; de kerken, die men verkregen had, geplunderd: hoe geweldig moest het hem grieven, dat katharina, die hij zoo zeer hoogachtte, tot dit alles hare toestemming gaf! De zorg over het ongeluk, hetwelk een Religie-oorlog in Frankrijk zou veroorzaken, drukte hem ter neder, en zijn zwak ligchaam leed onder het lijden zijner ziel. Hij stierf den 14 Nov. 1562.’
Naardemaal de Heer schlosser in het Levensberigt gewag moest maken van den twist over meer dan één stuk, waaromtrent hij de gedachten van martyr niet aanvoerde, geeft hij deze in een Aanhangsel op. Uit hetzelve blijkt, in hoe verre martyr met kalvijn overeenstemde, en hoe een anders voortreffelijk man, wien geene eigenbaat of sektengeest verblindde, zekere ongegronde leerstellingen belijden, gelooven en waarschijnlijk maken kon. Dan, hoe veel, hoe zeer veel moet men niet aan den

{==187==} {>>pagina-aanduiding<<}
leeftijd des mans en diens omstandigheden toeschrijven! Het is uit dezen hoofde, dat wij de bijzondere behoefte van den tijd, dien wij beleven, als een der drangredenen tot het vervaardigen dezes werks, niet doorzien. Hoe veel zoo lang verouderds als ongegronds komt hier voor! En zal ooit duisternis glansrijk licht verspreiden? Gaarne (wij herhalen het) willen wij, uit hoofde der tijdsomstandigheden en de bijzondere betrekkingen, waarin martyr zich geplaatst vond, veel toegeven; dan zulks kan geen geschikt middel wezen, om het dogmatische van den Christelijken Godsdienst aan te prijzen, en in deze dagen behagelijkheid bij te zetten. Een man, die, gelijk schlosser zelf erkent, ‘niet goedvond om zijne wijsbegeerte te gebruiken in de uitlegging der Heilige Schrift,’ moet een jammerhartig Schriftuurverklaarder wezen, en zijn voorbeeld is althans niet geschikt om de eer des Christendoms te handhaven.
De Bijlagen bestaan uit Latijnsche Brieven van kalvijn, beza, wyttenbacchius, dudith, bullingerus, en eenige andere stukken, tot martyr's tijdperk behoorende, uit de Handschriften van de Boekerij des Hertogs van Gotha, welke ter toelichting van eene en andere gebeurtenis veel bijdragen.
Men zou veelligt eene algemeene karakterschets van martyr, ten slot zijns Levens, verwacht hebben; doch deze is reeds in de inleiding tot het eerste Deel, beza in tegenstelling van dien Hervormer schetsende, opgegeven.
De vertaling van deze, voor de Geschiedenis der Hervorming belangrijke, bijdrage is vrij goed: de proeven, echter, zouden naauwkeuriger hebben kunnen nagezien worden.





{==188==} {>>pagina-aanduiding<<}

Christelijk Huis- en Handboek, of Bespiegelingen voor elken Dag des Jaars; ter bevordering van geloof in Jezus Christus en Christelijke godzaligheid. Door J.L. Ewald, Doct. der Godgel. en tweeden Predikant aan de St. Stephanus Gemeente te Bremen. Uit het Hoogduitsch vertaald door J. Clarisse, thans Predikant te Rotterdam. Isten Deels 1ste Stuk. (Tweede Druk.) Te Rotterdam, bij N Cornel, en te Amsterdam, bij W. Brave. In gr. 8vo. 200 Bl. f 1-4-:

Dit nuttig werk vond bij onze Landgenooten den meesten bijval; geheel de eerste oplage was binnen twee jaren uitverkocht, en op publieke veilingen werd het sinds zeer duur verkocht. Deze tweede uitgave zal daarom zeer welkom zijn, en voldoen aan den wensch van velen, die dit werk gaarne voor hunnen dagelijkschen Huisgodsdienst wilden gebruiken. Daartoe is het uitnemend geschikt; en, hoezeer het niet te wenschen is, dat deze en soortgelijke godsdienstige geschriften den Bijbel zelven zouden doen ter zijde schuiven, zoo is het toch inderdaad van nut, dit Bijbellezen te doen verzellen, en nu of dan misschien ook wel af te wisselen, door zoodanige opstellen, die regt Bijbelsch voedsel geven voor verstand en hart, waarvan zeker het vereischte is, dat dezelve op den Bijbel wenken, en meer en meer behoefte wekken bij het Bijbelsch onderrigt zelve. Ieder geschrift van ewald heeft dien echt-Christelijken stempel, ook het tegenwoordige; daar wij niets meer van zeggen moeten, dewijl, bij de eerste uitgave, onze Letteroefeningen hetzelve naar waarde hebben aangeprezen, en wij nu eeniglijk te dezer gelegenheid onze Lezers willen berigten, dat het wederom voor een ieder verkrijgbaar is.





{==189==} {>>pagina-aanduiding<<}

De vaderlijke raad van David aan zijnen Zoon Salomo, en de wijze keus van Josua om den Heere te dienen, overwogen in twee Leerredenen, door E. Tinga, Theol. Doct. en Prof. en Akademieprediker te Groningen. Te Groningen, bij J. Oomkens. In gr. 8vo. 50 Bl. f :-8-:

Met de uitgave van deze Leerredenen des Hooggel. tinga ziet nu een zestal het licht; en vleijen wij ons, dezelve zullen ras, met eenigen nog vermeerderd, en tot een bekwaam boekdeel aangegroeid, van den waardigen Man zelven onder eenen algemeenen titel zamengevoegd, en voor de verstrooijing, doorgaans het lot van kleinere bundels, bewaard worden. Was het oudste tweetal zijner Leerredenen uitgesproken bij den aanvang der Akademische jaren in 1805 en 1806, de eerste, die wij hier ontmoeten, (over 1 Chron. XXVIII:9) is aan dezelfde plegtige gelegenheid, in 1810, haren oorsprong verschuldigd. Zij, echter, die den wijzen raad van eenen bejaarden Vorst, van David, aan zijnen Zoon en Troonsopvolger, aan Salomo, ten onderwerp heeft, is genoegzaam onderscheiden van de vorige, door een uitgebreider doel. De laatste, almede het woord van eenen vorstelijken man, van Josua, en zijne welberaden keuze behelzende, om met zijn huis den Heere te dienen, (Jos. XXIV:15b.) heeft uit dien hoofde, en wegens hare strekking, om het aanbelang van den Godsdienst, in onderscheidene betrekkingen, te doen uitkomen, zoo blijkbaar een verband met de andere, dat beiden ook, naar ons inzien, bekwamelijk in dit tweetal door tinga zijn zamengevoegd.
Met genoegen zien wij uit het kort Berigt aan den Lezer, dat deze Leerrede van den Hoogleeraar gedaan werd bij zijne vervulling van den 25 jarigen Predikdienst. Want, hoezeer hij in dezelve niets, daartoe betrekkelijk, heeft doen invloeijen, mogen wij niet af, zijn Hoogeerw. met

{==190==} {>>pagina-aanduiding<<}
dien zegen geluk te wenschen, en ons te verblijden over het goede, welk het Opperwezen aan Hem vergund heeft, en nog vergunt, te stichten. Overbodig achten wij het, om uit te weiden over de waarde van dit stukje; terwijl de stoffe zelve, door zulk eene geöefende en geächte pen behandeld, zich derwijze bij elken Godsdienstvriend aanprijst, dat wij allen lof overbodig achten. Eenig meerder vuur en levendiger tafereel konde iemand, misschien, bij deze geschiedkundige onderwerpen verlangen; doch tinga, zichzelven steeds gelijk, vergoedt dat gemis door deftigen ernst, keurige netheid, en geheel stichtenden aanleg zijner rede; en blijft hij uitmunten door juistheid van oordeel, naauwkeurig volgen en ontleden van zijnen tekst, door zuiverheid zoo wel, als duidelijkheid en beknoptheid tevens van stijl.





Leerrede ter viering van den algemeenen Dank- Vasten Bededag, op den 13 Jan. dezes jaars, naar aanleiding van Lucas II:29, 30. Door F. van Teutem, Christen-Leeraar te Utrecht. Te Utrecht, bij J.G. van Terveen. 1814. In gr. 8vo. 31 Bl. f :-8-:

‘Het is niet de zegepraal van eenige staatkundige, noch godsdienstige, partij; het is die des Vaderlands.’ Aldus lieten zich al vroeg de mannen hooren, die het roer der verlaten staatshulk eerst aanvaardden; de Vorst zelf bevestigde deze taal met zijne woorden des vredes; genootschappen, wier uitdrukkelijke wet de minste deelneming in politiek verschil ontzegt, toonen, door hun openlijk gejuich, even zoo te gevoelen; en wat wonder dan, dat de stemme der dankbare blijdschap en godvruchtige verzuchting in allerlei Godsgesticht zoo luide spreekt, dat zij binnen derzelver muren niet kan besloten blijven? wat wonder, dat zelfs die plaatsen, waar de gevolgen van elken krijg nog het meeste drukken, dit heerlijk gevoel boven alle ontevredenheid en klagte deen uitblinken? en de openbare Leeraars

{==191==} {>>pagina-aanduiding<<}
hetzelve tot dooving dier klagt te luider doen hooren? De Eerw. van teutem, zoo bekwaam als ijverig om elke meer openlijke en plegtige gelegenheid, ter ontwikkeling en aanwending zijner talenten, gereedelijk aan te grijpen, levert ons van dit een en ander het nieuw bewijs. Met uitnemend genoegen lazen wij zijne Leerrede over des ouden Simeons vaderlandsche tevens en godvruchtige taal. Dezelve onderscheidt zich, zoo wel naar inhoud als behandeling, van allen, die ons ter hand kwamen, genoegzaam, om den leeslust eenen onverstompten prikkel aan te bieden. Met zijn vroeger uitgegeven woord van troost en kracht in zeker verband gebragt, levert zij gepast terugzigt op den ouden kommer, de onzekerheid en flaauwe hope, door het geloof alleen staande gehouden, - warme lof over de onverwachte, gezegende en zoo veel goeds belovende, omkeering van zaken, - bemoediging en opwekking, ten einde daarom en daarvoor alles gaarne te lijden en te doen. De Redenaar sluit zich niet minder naauw aan de biddagsmissive zelve aan, van welke hij hier en daar gedeelten overneemt, en die hem ongekunstelden lof, geene vleijerij, des Vorsten in den mond legt. Doch boven alles behaagde ons het gebed, achter de Leerrede gevoegd. Hetzelve is uitvoerig, overeenkomstig het voorschrift, maar tevens zoo vloeijend, zoo waarlijk gebed en gepast gebed, zoo warm en zoo wel en eenvoudig gesteld, als ons een eenig voorkwam.
Over het geheel vinden onze aanmerkingen, bij vroegere gelegenheid op des mans stijl gemaakt, hier slechts weinige toepassing; en vleijen wij ons, dat zij in het vervolg glad vervallen zullen.


{==192==} {>>pagina-aanduiding<<}

Jaarboeken der Genees-, Heel- en Natuurkunde, uitgegeven door het Genootschap, Arti Salutiferae, te Amsterdam. IIden Deels 1ste en 2de Stuk. Te Amsterdam, bij L. van Es. 1813. In gr. 8vo. Te zamen 454 bl. f 4-16-:

Voor het eerste Stuk van dit tweede Deel geven de Redacteurs kennis van het ontijdig afsterven van hunnen Mederedacteur hartog, wiens verdiensten zij in weinige woorden gedenken. Wij vereenigen ons in den lof, hem daar gegeven, en betreuren zijn verlies, even als dat van zoo vele andere jonge en veelbelovende kunstgenooten, welke Amsterdam, in de laatste jaren, ten grave zag dalen.
Dit deel der Jaarboeken bevat voorts, zoo ver het thans voor ons ligt, een aantal van, meestal, belangrijke stukken; hoewel wij ons, niet minder dan te voren, zoo wel over de onduidelijkheid van den stijl, als over de verwaarloozing der regels van onze schoone moedertaal, te beklagen hebben. Doch wij laten dit daar; dewijl het den moriaan gewasschen is, er iets van te zeggen.
Wij vinden hier voorts het volgende:
I. 1o. Een beknopt uittreksel eener Verhandelinge van den Berlijnschen Geneesheer g.a. richter, bevattende eene voorstelling aangaande het wezen, de kennis en de behandeling der gastrische koortsen. Wij verheugen ons met den kundigen mededeeler van dit stuk, (Dr. van der breggen) dat men eindelijk deze koortsen wederom eens in haar oud regt herstelt, en derzelver belangrijkheid inziet. Voor het overige is er natuurlijk niet zeer veel nieuws in deze Verhandeling, behalve de manier van voorstelling, die zoo wat naar den geest onzer eeuwe gestemd is, en ons niet zeer behaagt. Al aanstonds hebben wij het vreemd gevonden, eerst over het wezen, en vervolgens over de kennis eener zaak te handelen. Ook vinden wij het niet zeer doelmatig, zich de drie voornaamste

{==193==} {>>pagina-aanduiding<<}
eigenschappen of uitingen des levens als zoo vele kringen of spheren (ook wel als afmetingen) voor te stellen. Die figuurlijke uitdrukkingen hebben altijd iets onbepaalds, geven aanleiding tot verkeerde denkbeelden, en kunnen niet te streng uit het gebied der prozaïsche wetenschappen gebannen worden. Het is ook verre van bewezen, dat die zoogenaamde kringen tegenstellingen zouden zijn, en tegen elkander eene polariteit hebben, en wel zoo, dat de gevoeligheid beide reproductie en prikkelbaarheid verbindt. Ons komt die voorstelling van de verschillende stelsels van organen in het menschelijk ligchaam zeer eenzijdig voor, en eene loutere hersenschim, uitgedacht om overal het gulden drietal te pas te kunnen brengen.
De verdeeling der koortsen steunt ook op onbewezene gronden. Waarom moet eene zuivere koorts juist altijd synocha wezen? waarom eene, waarin de reproductie lijdt, synochus? of waar de gevoeligheid, typhus? Kan niet zoo wel het vaatgestel overladen zijn met het levensbeginsel, en dus te aandoenlijk voor de gewone prikkels, als dit in den typhus bij het zenuwgestel plaats heeft?
2o. Verhandeling over de Narcotische middelen, door Dr. bloemröder. In 4 §§. behandelt de Dokter 1o. de physische en chemische kenteekenen der Narcotische geneesmiddelen; 2o. hunne werking op het menschelijk ligchaam; 3o. hunne aanwending bij verschillende ziekten; 4o. hunne vergelijking met andere middelen, voornamelijk met het dierlijk Magnetismus. Hij beschouwt voorts de Narcotica als de verhevenste voortbrengselen der vegetatie; waarom, weten wij niet; - leert ons weinig meer van de physische en chemische eigenschappen, dan dat het Narcotisch beginsel van een stikstofachtigen aard is, hetwelk echter nog nader bewijs behoeft; - schrijft (vreemd genoeg!) de bedwelmende eigenschap dier middelen alleen aan het misbruik toe, daar zij uit hunnen aard veeleer zouden opwekken. Zoo kan men ook zeggen, dat de Rabarber, om het misbruik, purgeert, omdat zij, in kleine giften, slechts maagversterkende is. - Voorts rangschikt hij

{==194==} {>>pagina-aanduiding<<}
de Narcotica, met burdach, volgens de bijwerking, waarin wij hem niet allen bijval ontzeggen. In het voorbijgaan kunnen wij niet nalaten te vragen, wat bloemröder met de volgende zinsnede, tot lof van burdach, zoo 't schijnt, zeggen wil? ‘wiens idéen, schoon op verhevene grondstellingen steunende, over het geheel genomen zeer na aan de waarheid grenzen.’ Wij wisten niet, dat er zulk een strijd tusschen verhevenheid en waarheid is. Welligt stopt de Schrijver de waarheid, met Democriet, in eenen put, en acht haar dus verwijderd van het bovenaardsche en hemelsche. - Verheven (in den zin des Schrijvers) komt ons ook zijne stelling voor, dat dynamische middelen geene onmiddellijke aanraking behoeven om te werken. Om dit verheven idée voor onze Democritische verstanden vatbaar te maken, maakt hij ons opmerkzaam op de zon, die toch zelfs de domste weet, dat, zonder ons onmiddellijk aan te raken, verwarmt. - Dat voorts de sappen van bloemen, zaden, zaadhuisjes vooral op de reproductie in de sensibiliteit werken, willen wij niet tegenspreken, want het is ons te hoog; maar dat zij het vooral zijn, die narcotisch werken, (dat bij den Schrijver eenerlei schijnt, en wij wel lijden mogen) strijdt wat al te zeer met zijne eigene lijst van bedwelmende middelen, waarop nog al een enkel kruid, wortel enz. staat. Wij vinden het ook geheel tegenstrijdig met de Natuur, te beweren, dat na den natuurlijken slaap, in tegenstelling van den Magnetischen en Narcotischen, vermoeijenis en loomheid overblijven. Weet men niet veelmeer, dat een door kunst verwekte slaap zelden verkwikt, en dat niets de
verkwikking evenaren kan, die een gezond mensch uit den natuurlijken slaap ontvangt?
II. Op deze hoogdravende Verhandeling volgen, volgens het plan van dit Tijdschrift, korte letterkundige opgaven van uit- en inlandsche werken, beöordeelingen, enz. waarvan wij niets anders kunnen zeggen, dan dat dit gedeelte met naauwkeurigheid en vrij volledig behandeld is.
(Het vervolg hierna.)


{==195==} {>>pagina-aanduiding<<}

H. Lichtenstein, Reizen in het zuidelijk gedeelte van Afrika, in de jaren 1803 tot 1806. IIde Deel.

(Vervolg.)

Als bijlage tot de schildering der Kaffers, en gedeeltelijk als inleiding tot de reize des Schrijvers naar dezelve, volgt nu het dagverhaal van den Gouverneur janssens, tot bijlegging der geschillen met de Kolonisten, en het herstellen der oude grenzen tusschen de beide Natiën. Naauwelijks was de Hollandsche bevelhebber aan land gekomen, of de belangen der ongelukkige volkplanters in het oosten boeiden zijne aandacht. Op verzoek eener Deputatie van dien kant, begaf zich de Gouverneur op reis, om de bron des kwaads, de tegenwoordigheid der Kaffers in de Kolonie, te stuiten. Wezenlijk werd, hoewel met groote moeite, aan de Zondagsrivier een verdrag met de Hoofden der uitgewekene Kaffers gesloten; waarvan echter de voornaamste artikelen niet werden nagekomen. Eenige dagen later had de Heer janssens mede eene zamenkomst met den Kaffer-Koning geika aan de Groote Vischrivier. De ontmoeting met dien Vorst is zeer belangrijk. Wij kunnen ons niet onthouden, de schildering van denzelven bij onzen Schrijver, uit de berigten van den Gouverneur, hier over te nemen.
‘Geika is een der schoonste mannen, die men zien kan, van eene bij de Kaffers zelfs ongewone lengte, van een sterk en zwaar ligchaamsgestel, en innemend gelaat. In zijne gelaatstrekken ziet men goedhartigheid en zelfvertrouwen even zeer doorstralen; men herkent in hem terstond den Koning, hoewel hij in zijne kleeding niets onderscheidends heeft, uitgenomen een paar in het minste niet schitterende snoeren witte koralen, die hij om den hals draagt. Men waagt niet te veel met te beweren, dat er onder al de wilden van den

{==196==} {>>pagina-aanduiding<<}
ganschen Aardbol bezwaarlijk een beminnenswaardiger mensch zou te vinden wezen.
De lange, rijzige gestalte van den zesentwintigjarigen, met volle jeugdige schoonheid prijkenden man, de heldere, vriendelijke, vertrouwelijke blik van zijn oog, de eenvoudigheid en tevens deftige waardigheid in zijne gebaren, de kracht en gerustheid van zijne geheele houding, de treffende snelheid in zijne oordeelvellingen en antwoorden, de openhartigheid en schranderheid, die er in alles, wat hij zegt, doorstraalt: dit alles vindt men zeker niet andermaal zoo schoon vereenigd in den persoon van eenig regent van onbeschaafde volken.’
Ook met dezen Oppervorst der Koossa's werd nu een vrede gesloten. Koddig is de vergelijking, van den Afrikaanschen landaard ontleend, waardoor de uitgewekenen aan geika de toenmalige betrekkingen tusschen onzen Staat en de Britten hadden zoeken te beduiden, (bl. 193.) Den bekenden koenraad buis moest dit bezoek ook weder aan de Volkplanting teruggeven, waaruit staatkundige verdeeldheid hem verbannen had. Dan, hij draalde telkens, na het vertrek van den Gouverneur, onder allerlei voorwendsels, om het Kafferland te verlaten; en geika zelf bleef, zoo min als zijne oproerige onderdanen in de Volkplanting, aan de geslotene overeenkomst getrouw, ook na de terugkomst van buis. De omstandigheden vereischten dus andermaal de komst van een lid der Hooge Regering, waartoe de Commissaris-Generaal de mist zich verleende, die door onzen Schrijver verzeld werd. - Akelig waren weder de tooneelen bij de intrede in de gewesten, door de Kaffers bezet; schoon dezen thans niet meer gevaarlijk, maar nog slechts lastig waren. Bij de Zwartkopsrivier was de zetel van het nieuwe Drostambt Uitenhage gevestigd. Hier beschrijft de Heer lichtenstein de beroemde Zoutpan, de grootste, die in het zuidelijk Afrika bekend is. Het is eene natuurlijke zoutkeet in een binnenmeer. Men trok daarna de Konga- en Zondags-rivieren over, waar men bestendig

{==197==} {>>pagina-aanduiding<<}
door Kaffers geplaagd werd, die om Europischen drank en snuisterijen bedelden. Fraai is de beschrijving der springbokken, (bl. 216). Aan de Boschjesmanrivier wachtte men vergeefs de Opperhoofden; en zelfs ging de Commissaris-Generaal vruchteloos tot Achterbruintjes-hoogte en over de groote Vischrivier, om geika te ontmoeten. Herhaalde teleurstellingen, niettegenstaande de gedane beloften des Konings, deden den Heer de mist, die de waardigheid der Nederlandsche Regering niet in de waagschaal, noch zich in het geval stellen wilde, om partij voor den Koning tegen de vlugtelingen te trekken, tot den terugtogt besluiten. - Het land was hier veel vruchtbaarder, dan in de noordoostelijke gedeelten der Volkplantinge. De Mimosa's, aldaar, en vooral in de Karroo, slechts een heestergewas, rijzen in het Kafferland acht of tien voeten boven den grond, eer zij zich in takken verdeelen. De Rhinoceros is er vrij talrijk, en des nachts zeer gevaarlijk door zijne blinde woede, waarmede hij op alles invalt. Ook ander groot en klein wild is er zoo overvloedig, dat men het kleine geen snaphaanschoot waardig acht. Schoon het hoofddoel der reize gemist scheen, had dezelve echter eene heilzame vrees bij de opstandelingen verwekt, en het verwachte bezoek van den grooten baas van het Christenland bij ceika bewoog twee uitgewekene Opperhoofden tot bevrediging met dien Vorst, zoo dat deszelfs oom, de hardnekkige sambeh, nog alleen weigerachtig en binnen de grenzen der Kolonie bleef.
De terugreis ging over Achterbruintjes-hoogte op Graaf Reinet. Het eerstgemelde had schrikkelijk van de Kaffers geleden. De inwoners worden, hoezeer niet onschuldig aan den twist, nogtans tegen de beschuldigingen van barrow vrijgepleit. Afzigtig is het tafereel der dorre velden van Voorbruintjes-hoogte, vaak door de Boschjesmannen bestookt, waar niets dan het voordeel van de schapenteelt de veelvuldige onaangenaamheden en het gebrek aan levensgenot kan opwegen. Nog akeliger is de streek Camdeboo, die westwaarts aan de Karroo grenst-
{==198==} {>>pagina-aanduiding<<}
en slechts in zoo verre daarvan verschilt, dat zij des noods bewoonbaar is. Er heerscht hier volstrekt gebrek aan water, en de togt viel juist in den zomer! - De Kaapsche paarden zijn echter volkomen voor zulke bezwaarlijke marschen geschikt.
Men kwam nu aan den Spandawberg bij Graaf Reinet, en bereikte vandaar deze hoofdplaats van het Landdrostambt, uit omtrent twintig erven bestaande. De Heer lichtenstein geeft hier eene uitvoerige, en, naar het ons voorkwam, onzijdige schildering der burgertwisten in dit gedeelte der Volkplantinge. De inwoners waren door hunne verwijderde ligging van de hoofdplaats ongemeen verwilderd, te meer, daar zij oorspronkelijk uit geheel onbeschaafde menschen bestonden. Van daar een geest van ongehoorzaamheid en losbandigheid, die bij ongeluk door de meestal slechte keuze der Landdrosten niet weinig voedsel verkreeg. De onzalige verdeeldheden in het Moederland sloegen over tot de Volkplanting, en - zonderling genoeg! - aan de uiterste grenzen van het oude Vasteland, in schier onbewoonde woestijnen, hoorde men van Prinsgezinden en Patriotten spreken. Reeds in 1794, dus nog vroeger dan in het Moederland, bewerkten de woelgeesten op Graaf Reinet eene omwenteling. Men verbeelde zich de misselijke gedaante van grondvergaderingen in den Franschen smaak, met Presidenten, Secretarissen, enz. bij Kaapsche boeren, die, van de geheele wereld verwijderd, naauwelijks lezen of schrijven konden! De besmetting der nieuwe grondbeginselen drong in de oostelijke gedeelten der Volkplantinge algemeen door, en deed de inwoners vooral een' verklaarden afkeer tegen de Engelschen opvatten, die in 1795 de Kaapstad veroverden. Thans wilden de raddraaijers hun oproer als zucht voor het Moederland aangemerkt hebben, en men weigerde stellig den eed aan Zijne Groot-Britannische Majesteit. Dan, de Engelsche Regering aldaar, schoon dezen opstand gemakkelijk dempende, had de onvoorzigtigheid, den ouden, algemeen gehaten Landdrost in zijn' post te herstellen, en de inwoners

{==199==} {>>pagina-aanduiding<<}
door Hottentotten in bedwang te willen houden. In 1798 brak de opstand andermaal met meer hevigheid uit, en werd thans met de wapenen beslist. Negen belhamels werden naar de Kaap gevoerd, doch bij den Vrede van Amiens van de toegekende doodstraf ontheven. Dan, het misnoegen der boeren had hier bijna dezelfde uitwerkingen, als bij de Kaffers; meer dan zestig huishoudingen verlieten hare woningen, en zwierven hier en daar rond, terwijl de Kaffers het bijna verlatene, althans door burgerkrijg en onderlinge vijandschappen verscheurde, land gemakkelijk bezetteden. Verschrikkelijk is het tafereel, 't welk onze Schrijver van dit gedeelte des lands, bij de komst van den Gouverneur janssens, ophangt, (bl. 287-290.) Het kwaad was zoo algemeen en ingeworteld, dat men aan geen oogenblikkelijk herstel kon denken. De komst van den Commissaris-Generaal moest de voorloopige schikkingen van den Heer janssens uitbreiden, en de rust van het distrikt op duurzame gronden vestigen, waartoe de genomene maatregelen zekerlijk zeer doelmatig waren, (bl. 291-294.)
Hoezeer de Heer lichtenstein in deze geheele Reisbeschrijving de losselijkste onzijdigheid aan den dag legt, en aan onze Natie overal zoo veel regt doet wedervaren, dat men, des onkundig, doorgaans niet ligt zou vermoeden, van welke Natie de Schrijver is, heeft hij echter in de beschrijving van Graaf Reinet een' trek, die zijne afkomst verraadt. Hij berispt het in de Duitschers, dat zij in de Kaapkolonie overal hun Vaderland vergeten, Hollandsch onder elkander spreken, en hunnen landgenoot niet beter dan een' vreemdeling ontvangen. Maar is dit bij de voormalige splitsing van staatsbelangen, die het Duitsche Vaderland bijna tot een Ideaal maakten, wel te verwonderen?
Op Graaf Reinet ontving men het aangename berigt, dat genoegzaam alle Kaffer-horden de Volkplanting verlaten hadden, om naar huis terug te keeren. Het gewigt dier gebeurtenisse wordt aangetoond uit de ontzettende me-
{==200==} {>>pagina-aanduiding<<}
nigte vee, door de Kaffers geroofd en gedood; makende, alleenlijk in hoornvee, 89,949 stuks uit, behalve de paarden, schapen en geiten.
En hiermede eindigt het tweede Deel dezer belangrijke Reize, (achter 't welk zich nog eene bijlage over de taal der Kaffers bevindt.) Wij hebben, even als in het eerste, aan een doorloopend verslag van hetzelve de voorkeuze gegeven boven eene mededeeling van enkele plaatsen, (die beter te pas komt in werken, waar de stijl de hoofdverdienste uitmaakt) en boven eene deels aanprijzende, deels berispende beöordeeling, daar wij bij het eerste Deel genoegzaam hebben doen zien, hoe zeer de aanleg en de uitvoering van dit werk ons smaakten, en wij geene reden vinden, om dit oordeel thans terug te nemen, vermits dit tweede Deel, hoezeer minder verscheidenheid, toch eene reeks van gewigtige opmerkingen voor de Menschkunde bevat, die echter ten deele, vooral uit alberti, bekend zijn.




Museum, of Verzameling van Stukken, ter bevordering van fraaije Kunsten en Wetenschappen; door Matthijs Siegenbeek. IIde Deel. Te Haarlem, bij A. Loosjes, Pz. 1813. In gr. 8vo. f 2-8-:

Even gelijk het vorige, munt dit Deel uit door aangename verscheidenheid, en door het mededeelen, het zij van proeven, het zij van een doorloopend verslag sommiger, althans in ons land, minbekende letterkundige voortbrengselen.
Vooreerst vinden wij hier eene Redevoering van den Verzamelaar, over de verdiensten van dirk volkertsz. coornhert, als Zedeschrijver. De Hoogleeraar onderstelde te regt, dat de groote man in dit vak niet naar waarde gekend is; en, hoe zeer wij meer dan ééne Levensbeschrijving, Verhandeling enz. van en over coornhert bezitten, hoe zeer men hem, als zelfdenker in

{==201==} {>>pagina-aanduiding<<}
den Godsdienst, als medehersteller der Nederlandsche taalen letterkunde, sedert eenigen tijd op den regten prijs heeft geschat, hebben toch misschien slechts weinigen den moed gehad, om de folianten des waarlijk oorspronkelijken mans met behoorlijke oplettendheid door te lezen, om uit die mijn de schatten voor de Zedekunde op te delven, welke daarin zoo rijkelijk te vinden zijn. Trouwens, men schrikt thans algemeen voor boeken, die zich boven het octavo-formaat verheffen; en, hoewel bij ons de kundigheden meer algemeen verspreid mogen zijn dan in die dagen, in grondige geleerdheid en lust tot onderzoek schieten wij, met enkele uitzonderingen, bij dezelve verre te kort.
De Heer siegenbeek heeft zich door het algemeene vooroordeel tegen de oudste Schrijvers onzer Letterkunde niet laten weêrhouden, om met alle opmerkzaamheid de schriften van coornhert tot het bovengemelde einde door te lezen. Het resaltaat zijner nasporingen is een nieuw bewijs, niet alleen van de grootheid dier onvergetelijke Zestiende Eeuw, misschien de merkwaardigste in de Geschiedenis, waarin alle wetenschappen en kunsten eensklaps zulk eene hooge vlugt namen; maar ook van de vroege verdiensten der Nederlanders in het wijsgeerige vak. Want, ofschoon wij den Hoogleeraar op de vraag: ‘Waar is het Volk, dat zich beroemen kan, vóór het einde der Zestiende Eeuw, een' Zedeschrijver te hebben voortgebragt, wiens werk, ook na de vorderingen, die de zedelijke wijsbegeerte sedert maakte, nog steeds verdient gelezen en beöefend te worden?’ gerustelijk montaigne, zoo wel als coornhert, zouden kunnen noemen, neemt dit niet weg, dat het voor Holland reeds een onsterfelijke roem is, een' dier bij uitstek weinige beoefenaars der zedelijke wijsbegeerte te hebben voortgebragt, die het althans in methode en orde van voordragt zeer verre wint van zijn' Franschen tijdgenoot.
Om de voortreffelijkheid van zijnen Schrijver te beter in het licht te stellen, laat de Hoogleeraar eene korte schets van de voornaamste vereischten eens populairen Zedeschrij-
{==202==} {>>pagina-aanduiding<<}
vers, en van den staat der wetenschappelijke Zedekunde, ten tijde van coornhert, voorafgaan. De laatste was toen zoo gebrekkig, dat het onze bewondering verdient, hoe de Nederlandsche Wijsgeer met zoo veel smaak en grondigheid tevens, hoewel in een' volmaakt bevattelijken toon, hebbe kunnen schrijven. Hij koos niet, zoo als onze meeste latere Landgenooten, verdichte personen, (Deugdlief, Waarheidsvriend enz.) maar, op het voorbeeld van plato en cicero, wezenlijke tijdgenooten en vrienden tot sprekers in zijne, bij wijze van zamenspraken opgestelde, zedekundige Verhandelingen. Het onderwerp zijner twee voornaamste werken in dat vak is: het Hoogste Goed, en de Wellevenskunste (Zedekunde); het eerste in den zoo even genoemden vorm, het tweede in eene doorloopende redenering, op de wijze der Pligten van cicero. De slotsom der onderzoekingen over het Hoogste Goed behelst, dat hetzelve noch in rust, noch in wellust, noch zelfs in deugd, op zichzelve beschouwd, maar in gelijkheid aan God, door de liefde te bereiken, moet gezocht worden. - In de Verhandeling over het Welleven volgt hij, in de bepaling der zielsvermogens, meer of min plato, hoewel men er altijd den zelfdenker bij bespeurt, en in de verdeeling der pligten niet de thans gewone van pligten omtrent God, onzen naasten en onszelven, maar die der Ouden, welke alles op wijsheid, regtvaardigheid, moed en matigheid (of bezadigheid) terugbragten. Wij zullen een paar zinrijke gezegden ter proeve
mededeelen.
‘Der ghedachten molen draeyt onophoudelijck. Werpt daarinne goede terwe, sij sal goet meel malen. Maar werpt ghij daarinne het kaf der schilderijen van de naackte Venus, wat mach sij anders malen dan onkuyschheit, brandende begheerten en heete minne?’
Dus schildert hij de ondankbaarheid: ‘Wat men heur doet dat is verloren; 't is ghezaeyt op een steenklip. Altijt te ontfangen, maar nimmermeer te gheven is henluyder aardt. Daarinne dit helsche gespuys wel navolgt der hellen aardt, welcker deuren sich voor den inko-
{==203==} {>>pagina-aanduiding<<}
menden van selfs openen, maar voor die uyt willen altijt sluyten.’
Eene korte schets van coornhert, als Mensch, besluit deze Verhandeling.
Het tweede stuk loopt over den meer beroemden dan bekenden Vader der Italiaansche Poëzij, dante. In eene zeer uitgewerkte Redevoering doet ons de Heer siegenbeek eerst den man kennen, aan wien wij dit zonderlinge voortbrengsel verschuldigd zijn, als volstrekt noodzakelijk, ook slechts tot eene oppervlakkige kennis van zijn dichtwerk; daarna geeft hij van dit laatste een doorloopend verslag, niet echter van de geheele Comedia, maar slechts van de eerste 34 Zangen, de reis door de Hel waarin de meeste schoone en treffende plaatsen voorkomen. (In aanleg toch en plan munten zij, onzes inziens, boven 's mans Vagevuur en Hemel slechts luttel uit.)
Het voor ons liggende verslag komt ons voor, zeer naauwkeurig te zijn, en schaars eene plaats van belang of bijzondere schoonheid uit de Hel van dante te hebben voorbij gegaan. Men vindt er het ontwerp, de schikking des zonderlingen gedichts, en in het kort de hoofdzakelijke straftooneelen, die de Reiziger uit de bovenwereld in deze oorden des jammers ziet. De fraaiste of merkwaardigste plaatsen heeft de Redenaar in Proza vertaald. Dan, hoezeer wij daarbij de vlijt en de bekwaamheid des Hoogleeraars bewonderen, die uit de 34 Zangen des Italiaanschen Dichters in zulk een kort bestek als 't ware het merg heeft te zamen gedrongen, en daarbij nog eene zeer beknopte schets der 66 overigen (het Vagevuur en het Paradijs) gegeven, zoo twijfelen wij echter, of een Lezer, der Italiaansche tale volstrekt onkundig, dante uit deze opgave wel zal leeren kennen. Juist de aanleg toch en het geraamte (om ons zoo eens uit te drukken) des gedichts is zoo wonderlijk, zoo bizar, dat het den oppervlakkigen hoorder of lezer meer zal doen lagchen, dan tot schrik of bewondering vervoeren. De veeltijds misselijke straffen der doemelingen, de avontuurlijke schildering van het bedrog,

{==204==} {>>pagina-aanduiding<<}
't welk dante op zijn' rug door een' poel draagt (bl. 108), het loopen van dante en virgilius voor de duivelen, die hun het ontsnappen eener arme ziel wijten (bl. 113), en vooral de salto mortale over lucifer's rug naar de tegenvoeters (bl. 129), aan welks beschrijving, ja bevatting, zelfs de Redenaar wanhoopt, moeten, bij min nadenkenden, dante meer of min met focquenbroch in ééne klasse plaatsen. En kan nu wel, ter vergoeding hiervoor, eene Proza-vertaling die heerlijke details wedergeven, die als 't ware het ligchaam van dat geraamte uitmaken? Is het mogelijk, het merg en been doordringende:

Quivi sospiri, pianti ed alti guai 
Risonavan per l'aer senza stelle, 
Perch'io al cominciar' ne lagrimai (*) 
Diverse lingue, orribili favelle, 
Parole di dolore, accenti d'ira, 
Voci alte fioche, e fuor di man con elle, 
Facevano un tumulto, il qual s'aggira, 
Sempre'n quell'arië senza tempo tinta, 
Come l'arene, quando'l turbo spira. 

met behoud van dezelfde kracht, in het Proza in onze taal over te brengen? Kan men het aandoenlijke tooneel van francesca's bijeenzijn met haren Geliefde, het:

Questi, che mai da me non fia diviso, 

wel goed in ongebondene rede overbrengen? Is het anselmuccio in de hartverscheurende Episode van ugolino wel gelukkig door anselmusje te vertalen, en

{==205==} {>>pagina-aanduiding<<}
kon het toch anders vertaald worden? - Wij zeggen dit geenszins, om den arbeid des kundigen Hoogleeraars in het minst te benadeelen, welke voor de Letterkundige Geschiedenis steeds van belang blijft, maar alleen om de eer van dante op te houden bij zoodanigen, die, uit hoofde van het korte bestek en de ongebondene rede, waartoe de Redenaar zich bepaald had, minder van datgene genieten kunnen, 't welk eigenlijk 's mans verdiensten uitmaakt; terwijl, om die zelfde reden, de gebreken van het allezins der Middeleeuwen waardige ontwerp des gedichts meer in het oog vallen moeten.
Hierop volgen eenige berigten van minbekende oude Hollandsche Dichters, met name van petrus hogerbetius en mattheus gargon, door den Heer epkema, Rector te Middelburg, en nog eene nalezing van onuitgegevene stukken der beroemde elizabethkoolaart, door den Redacteur. Eerstgemelde Dichter bloeide in de laatste jaren der 16de Eeuwe, als Geneesheer, te Hoorn. Zijn boezemvriend velius heeft zijne gedichten, waarvan hij zelf geene verzameling hield, na lang zoekens, gedeeltelijk bijeengebragt, en roemt dezelve ten hoogste. Wezenlijk zijn velen derzelven voor dien tijd vrij wel, en dat op linschoten, den stouten ontdekker van Waygatz bij Nova Zembla, (heemskerk's voorlooper) durven wij, naar gelang der toenmalige gewone Poëzij, uitmuntend noemen. Gewrongen, daarentegen, en onverstaanbaar is het gedicht op anneken roemers (visscher), bl. 142. Het grafschrift op adrianus junius vinden wij ook alles behalve uitstekend. De taal schijnt doorgaans zuiver te zijn; zij is het althans in de medegedeelde stukken.
Meer schoons hebben wij gevonden in de geleverde proeven uit gargon, Predikant te Vlissingen. Twee gewrochten vooral, de Vertaling van boëthius [met de daarin voorhandene dichtstukken (*)]en de Walchersche Ar-
{==206==} {>>pagina-aanduiding<<}
cadia, hebben voor gargon eene hoogere plaats op der Nederlandschen Parnassus verdiend, dan die hem zelfs de doorkundige de vries, in het gezelschap van een' troep rijmelaars aan deszelfs laagsten voet, aanwijst. Wezenlijk zijn, vooral uit het laatste half dichterlijke en half prozaïsche werk, de aanspraak aan de Zee en aan Walcheren twee stukken, welke den Dichter verre boven het Anathema van horatius tegen de middelmatige verzenmakers verheffen. De schildering van Walcheren's weleer zoo rijk gezegenden staat trof ons te meer in het tegenwoordig oogenblik, nu deze wieg der Nederlandsche Vrijheid nog bijna alleen in ons Vaderland onder de verdubbelde woede der geweldenaars bezwijkt. - De medegedeelde proeven van de geestrijke koolaart zijn harer waardig.
Uit de oude Letterkunde wordt het begin der tweede Redevoering van cicero tegen rullus medegedeeld. De bekwame Vertaler zegt in de inleiding, dit stuk van den Vader der Romeinsche Welsprekendheid onder andere ook dáárom in het Nederduitsch te hebben medegedeeld, opdat hij, zoo mogelijk, sommigen daardoor van den waan mogt genezen, alsof schitterende siguren, beeldrijke voorstellingen en welluidend afloopende volzinnen alleen de welsprekendheid uitmaakten. Wij gelooven, dat hij zijn oogmerk ten volle bereikt heeft.
Ten laatste volgt de bekende heerlijke Episode van olintes en sofronia uit tasso. Dezelve is zeer wel bewerkt, en men heeft met oordeel en smaak die mingepaste plaatsen weggelaten, welke behooren tot hetgeen boileau (zekerlijk wat te algemeen) le clinquant du tasse noemde. Echter vergunne ons de Hoogleeraar twee aanmerkin-
{==207==} {>>pagina-aanduiding<<}
gen. Vooreerst komt het ons voor, dat de inleiding, eene schets van tasso's leven en gedicht behelzende, te lang is voor het medegedeelde Fragment, en misschien veroorzaakt heeft, dat men van dit laatste den afloop der geschiedenis niet dichterlijk vertaald, maar slechts bij wijze van aanvullend verhaal in 't kort heeft medegedeeld, waardoor wij nu een gedeelte der schoonheden van het verhaal missen, en ook de harmonie van het geheel meer of min gebroken is. Ten andere wenschten wij wel, dat onze Dichters zich, bij overzettingen uit moderne talen, zoo veel mogelijk aan de eigene voetmaat van hun modèl hielden. Men moet toch, zoo veel doenlijk, in alles de kleur, de plooi van het oorspronkelijke trachten te behouden; en dat hiertoe ook de voetmaat behoore, vooral wanneer die aan zekere dichtsoort als 't ware toegewijd is, zal zekerlijk niemand ontkennen. Zoo is de ottava der Italianen bij het Ridderdicht een stellig vereischte. Den nu eens verhevenen, dan schalkschen en ondeugenden ariosto in onze, bij alle hunne verscheidenheid, toch altijd deftige Alexandrijnen te vertalen, zou waarlijk eene Parodie zijn. Minder gevaar loopt men hier bij den altijd bezadigden tasso; doch schijnt ons het avontuurlijke, het romaneske karakter van zijn gedicht veel beter met de
ottaven, dan met eenige andere dichtsoort, te strooken.
Wij hopen niet, dat deze bedenkingen den werkzamen Hoogleeraar zullen kunnen belgen. Wij verheugen ons waarlijk over 's mans loffelijke pogingen, om de zoo uitstekende Italiaansche Letterkunde in ons Vaderland meer algemeen bekend te maken.


{==208==} {>>pagina-aanduiding<<}

Eerste Schoolboek der Wiskunde volgens eenen nieuwen leertrant, zamengesteld door C.J.P. von Mühlen. Iste en IIde Deeltje. Gedrukt voor rekening van den Autheur. Te Nijmegen, Amsterdam, Leyden en Groningen, bij J.C. Vieweg, C. Timmer, D. du Mortier en Zoon en J. Oomkens. In 4to. f 4-8-:

‘Oppervlakkige afkeuring zoo wel, als oppervlakkige goedkeuring, kan noch zal mij ooit bedroeven of verheugen.’ Deze zijn de laatste woorden van het tweede Deeltje des boven aangekondigden werks, en wij kunnen den Schrijver geen ongelijk geven; hoezeer het aan den anderen kant ook waar zij, dat een Recensent soms in verlegenheid komt, wat van sommige werken te zeggen, waar eigenlijk nog zoo veel goeds in is, dat men het in gemoede niet wel kunne afkeuren, en te weinig, om het gaaf goed te keuren; en dan moet noodwendig eene oppervlakkige goed- of afkeuring volgen.
Wat het voor ons liggende werk betreft, wij hebben hetzelve niet oppervlakkig gelezen, en kunnen noch willen het oppervlakkig beöordeelen; en om den Schrijver en tevens het publiek te toonen, hoe veel werks wij maken van alles, wat de bevordering van wiskundige wetenschappen betreft, zullen wij dit werk in deszelfs bijzonderheden, met alle mogelijke kortheid, ontleden, en het goede zoo wel, als het gebrekkige, of min volmaakte, 't welk ons in hetzelve is voorgekomen, opgeven.
Vooraf moeten wij iets zeggen van den stoffelijken vorm dezes werks. Een Schoolboek in quarto is thans al een vrij zeldzaam verschijnsel geworden. Wij zeggen thans; volstrekt nieuw is het niet: wij herinneren ons nog zeer wel de Historie Davids, de Spreuken Salomons, en de geschreven Zendbrieven, in quarto, welke, in onze jeugd, op de scholen, die wij de eer hadden te frequenteren, in gebruik waren.
De Schrijver geeft in zijn Voorberigt redenen, waarom hij het quarto formaat gekozen hebbe. Behalve eene bijzondere, welke ons bij de beschouwing van het tweede Deeltje zal voorkomen, zijn de algemeene deze: ‘Het zelfde manuscript moet goedkooper in quarto gedrukt en verkocht kunnen

{==209==} {>>pagina-aanduiding<<}
worden dan in octavo, wijl op een geheel vel in octavo meer wit overblijft dan in quarto, mits beide met dezelfde letter gedrukt:’ en schoon zekerlijk de prijs van een werk als dit ('t geen waarlijk fraai is uitgevoerd; de letter is schoon en zuiver, de druk zindelijk en op schrijfpapier) wel in aanmerking komt, zoo meent de Schrijver, dat ‘de goedkoope prijs geen volstrekt onontbeerlijk vereischte van een Schoolboek is;’ - dat ‘het goedkoope der Schoolboeken waarschijnlijk vele slechte in de wereld heeft gebragt,’ enz. en wil ‘fondsen gesticht hebben, uit welke minvermogenden goede Schoolboeken om niet, of voor een' minderen prijs, konden krijgen.’
Maar weet de Schrijver dan niets van de Schoolboeken, uitgegeven door de edele Maatschappij tot Nut van 't Algemeen, die juist maatregelen genomen heeft om minvermogenden van goede Schoolboeken te voorzien, en wel degelijk van oordeel was, dat het goedkoope van een Schoolboek deszelfs algemeen gebruik bevorderlijk ware? Nu behooren de werken dezer Maatschappij toch wel niet tot de slechte!
‘Dat op eene talrijke school, uit gebrek aan plaats, geene boeken in quarto zouden kunnen ingevoerd worden,’ schijnt den Schrijver toe eene niet zeer gegronde tegenwerping te zijn; ‘want,’ zegt hij, ‘was dat zoo, dan behoorde men ook geene schrijfboeken in quarto aan de leerlingen te geven.’ Wij merken hier op aan, dat in allen gevalle de leerlingen de schrijfboeken vlak voor zich hebben; terwijl zij, naar dit Schoolboek werkende, hetzelve natuurlijk ter zijde van zich moeten leggen; 't geen, in eene talrijke school, de naast elkander zittende leerlingen, onzes inziens, belemmeren moet, en plaats wegnemen. Doch wij laten dit aan de ondervinding der Onderwijzeren over, en gaan over tot het plan en den inhoud; en daar men, om een billijk oordeel over een werk te vellen, hetzelve niet in abstracto, maar volgens het voorgestelde doel des Schrijvers moet beschouwen, zullen wij ons ook in dat oogpunt plaatsen.
In het Voorberigt stelt de Schrijver, dat er weinig liefhebberij gevonden wordt voor de Wiskunde, en dat het voor een groot gedeelte is toe te schrijven aan de inrigting der Leerboeken en Leermethode, dat de lust tot deze uitmuntende weten-
{==210==} {>>pagina-aanduiding<<}
schap bij eerstbeginnenden zoo weinig opgewekt, ja meestal uitgedoosd wordt.
't Is mogelijk, dat in den kring, waarin de Schrijver (dien wij het genoegen niet hebben in eenigerlei betrekking te kennen) leeft en werkt, weinig liefhebberij voor de Wiskunde plaats hebbe; wij voor ons hebben, gedurende eene vijfentwintigjarige ondervinding, daarover geen klagen gehad. Intusschen is het, onzes inziens, niet menschkundig, eenen even grooten lust voor de Wiskunde, als voor andere liefhebberijen, neem eens de muzijk en het dansen, te vorderen. Ieder leerling heeft zijnen bijzonderen aanleg; en zoo min als iemand, die geen muzikaal gehoor heeft, immer lust of vermaak in de muzijk zal vinden, zoo zal ook hij, die niet eenigen natuurlijken aanleg heeft om het schoone der meetkunstige voorsteilen te gevoelen, nimmer zijn werk maken om er in te vorderen, al geeft men hem de beste leerboeken, en al wordt hij volgens de uitmuntendste methode onderwezen: ook dit leerde ons de ondervinding, en wij beroepen ons te dezen op die van den Schrijver zelven.
De Autheur neemt dan, zoo wij hem wel begrijpen, door dit zijn Schoolboek der Wiskunde, eene proef, om, door een beter Leerboek en eene betere Leermethode, voor eerstbeginnenden, den lust tot de Wiskunde te vermeerderen, en hare beöefening algemeener te maken: het oogmerk is ten minste lofwaardig.
Waarin nu de Schrijver het nieuwe van zijn plan, en, dit verstaat zich van zelve, het betere van zijn leerboek, boven andere reeds bekende, stelt, zullen wij met 's mans eigene woorden voordragen.
‘Het nieuwe van zijn plan bestaat geenszins in eene volstrekte omkeering van alle oude Leermethoden. - Het is veel meer eene poging om eens weder middelwegen te vinden tusschen de vele uitersten, tot welke men gedurig vervallen is. Vooral vermijdt hij zorgvuldig de zoo gevaarlijke opeenhooping van Encyclopedische kundigheden en aankweeking van oppervlakkige veelweterij. Hij tracht, daarentegen, door trapswijze mededeeling van weinige, meer duidelijke en ontwikkelde denkbeelden, den geest der leerlingen op te klaren, en aan denzelven eene gunstige rigting te geven. Doch hij zoekt, aan den anderen kant, de duidelijkheid niet in een vervelend,

{==211==} {>>pagina-aanduiding<<}
langdradig en al te breedvoerig uitpluizen, dat aan den leerling en leermeester zelven niets overlaat; maar veeleer in eene beknopte, eenvoudige, streng mathematische voordragt, zonder alle verhevene taal- en over-natuurkundige spitsvindigheden. Zijne definitiën van eenheid, van grootheid, van betrekking, van de vier speciën, verschijnen in een zeer eenvoudig gewaad, maar, gelijk hij vertrouwt, bevatbaarder en met de waarheid overeenkomstiger, dan vele andere, welke, door overmaat van geleerdheid, onverstaanbaar worden.’
De Schrijver spreekt hier, onzes inziens, zoo tamelijk oppermagtig. Wij weten of begrijpen niet, op welke Leerboeken hij hier doelt of doelen kan. Onder het vrij groot aantal, ons bekende, eersie Leerboeken over de Wiskunde, is er niet één, waarop die verhevene taal- en overnatuurkundige spitsvindigheden passen, of, uit den aard der zaak, passen kunnen, even min als de zoo gevaarlijke opeenhooping van Encyclopedische kundigheden en aankweeking van oppervlakkige veelweterij. Nog eens: wij voelen niet, hoe dit van een eerste Leerboek der Wiskunde gezegd kunne worden. Misschien hoort de toepassing in Duitschland thuis, (de Schrijver is een Duitscher); doch dan kwam zij in een Hollandsch werk niet te pas.
Verder is zijn plan ook daarop ingerigt, ‘dat men bij kinderen reeds met de eerste beginselen der Rekenkunde terstond ook de eerste beginselen der Algebra en der geheele Wiskunde zoude kunnen verbinden.’ Want, ‘draagt men de Algebra aszonderlijk voor, nadat men reeds veel tijd met de rekenkunde en geometrie versleten heeft, zoo gaan er de leerlingen meestal met eene zekere vrees toe over.’ - Het laatste is somtijds waar: doch de vorderingen zijn, bij een' goeden aanleg, dan niettemin zeer voorspoedig.
‘Elk Leerboek moet eigenlijk Synthetisch-Aphoristisch, het onderwijs daarover Analytisch-Socratisch, de repetitiën Cathechetisch zijn. Gedrukte Socratische gesprekken worden doorgaans te langdradig; gedrukte vragen en antwoorden kan men slechts in de allereerste schoolboeken dulden,’ enz. - Wij voor ons zouden ze liefst nimmer dulden.
En nu weten wij, wat wij te wachten hebben: Weinige, meer duidelijke en ontwikkelde denkbeelden; - beknoptere, eenvoudigere, ftreng mathematische voordragt; - zeer een-
{==212==} {>>pagina-aanduiding<<}
voudige, bevattelijke en met de waarheid meer overeenkomstige definitiën van eenheid, van grootheid, van betrekking, van de vier speciën, dan men in andere Leerboeken vindt.
Naar het inzien van den Schrijver, ‘bevat de geheele Wiskunde eigenlijk niet meer dan vier Hoofdwetenschappen: 1. De Rekenkunde met de Algebra zamen. 2. De Geometrie, met de Trigonometrie, Kegelsneden, enz. 3. De Mechanica, met de Hydrostatica, Hydraulica, Aërometrie, enz. 4. De Optica, met de Catoptrica, Perspectief, enz. - Al de overige deelen, welke men gewoonlijk onder den naam van werkdadige Wiskunde behandelt, zijn inderdaad zoo vele bijzondere wetenschappen, op welke de Wiskunde toegepast wordt, omdat men ze niet volledig begrijpen of beöefenen kan, zonder van het rekenen, meten, wegen en de oogmaat gebruik te maken.’
Wij weten niet, of het Voorberigt, waaruit wij al deze aanhalingen doen, ook voor eerstbeginnenden geschreven zij: in dat geval zou reeds, onzes inziens, hier het een en ander aan de duidelijke denkbeelden haperen. Kan men, b.v., de Trigonometrie en de Hydraulica begrijpen en beöefenen zonder rekenen of meten? dan verklaren wij er niets van te verstaan. Wij vragen daarenboven, of de Mechanica, Hydrostatica, Hydraulica, Aërometrie, Optica, Catoptrica enz. niet zoo wel tot de Physica of Natuurkunde behooren, als tot de Wiskunde? Des Schrijvers verdeeling der geheele Wiskunde in de gezegde vier Hoofdwetenschappen zou voorzeker de onze niet zijn.
De Schrijver ‘verdeelt de geheele Wiskunde in verscheiden Cursus, door middel van eenige, van de allereenvoudigste beginselen trapswijze opklimmende, maar altijd het geheel omvattende, en opzettelijk naar elkander berekende, Schoolboeken.’ Zoodanige Schoolboeken zullen er drie zijn. Van het eerste hebben wij de twee eerste Deeltjes voor ons, waarvan het eerste bevat de Numeratio en de vier Speciën der Rekenkunde; het tweede de Geometrie, Mechanica, Optica en werkdadige Wiskunde, zoo veel men van dezelve, alleen met behulp van de Numeratio en vier Speciën in geheelen, begrijpen en beöefenen kan.
Het tweede Schoolboek zal al weder in een eerste Stukje met de Rekenkunde en Algebra beginnen: nu het eenvoudigste uit de Breuken, - Equatiën, Proportiën, Progressiën en Logarith-
{==213==} {>>pagina-aanduiding<<}
men. - Volgende Stukjes zullen ook een stap verder gaan in de Geometrie, Mechanica, enz.
Het derde Schoolboek zal eindelijk, op gelijke wijze, den leerling weder een' trap hooger in de geheele Wiskunde brengen; en zoo wordt hij, zegt de Schrijver, van trap tot trap, zonder vermoeijing, zoo ver gebragt, dat hij eindelijk in de verhevener werken van euclides, hennert, euler, steenstra, van swinden, nieuwenhuis enz., onder de leiding der daartoe aangestelde Hoogleeraren en Directeuren der studiën, den hoogsten trap van geleerdheid bereiken kan.
(Het vervolg hierna.)




Voor Opgeruimden van Geest. Door J. Immerzeel, junior. Te Rotterdam, bij den Autheur. 1813. In gr. 8vo. 118 Bl. f 1-16-:

Voor opgeruimden? wij gelooven inderdaad ook niet, dat een treurige door deze liedjes zeer opgeruimd worden zal; het zijn meest van die soort van liedekens, waarvan salomo ons zegt, welk eene onaangename werking zij doen bij een treurig hart. Zoo begrijpt het ook deze Dichter, en zegt daarom van zijne Zangnimf:

Zij biedt geen gezang den verslagenen harte, 
Gekromd onder 't pak van regtmatig verdriet: 
De toon van de smart overwint slechts de smarte, 
Die niets in vermaken dan kwellingen ziet. 

Dus koos hij zich een juist niet zeer talrijk publiek; vooral tijdens de uitgave des bundels, onder den Franschen druk. En men heeft toch gaarne een groot publiek! Of schreef hij misschien voor ongevoeligen en dartelen? Maar de zoodanigen hebben dan toch gaarne iets, dat men (dit zeggen wij tot eer van den Dichter) hier niet vinden zal. Het is meerendeels zoo wat onschuldig, maar (hij houde het ons ten goede) weinig beteekenend spei en luim, hetgeen aan jeugdige, vrolijke hartjes behagen zal, maar dat wij echter nog eenigzins anders verlangen zouden, opdat het ook bij anderen, die iets meer

{==214==} {>>pagina-aanduiding<<}
verwachten en zoeken, op zijn pas eenig verzet en vervrolijking geven mogt, waartoe, ja, deze stukjes even voldoende zijn als nagenoeg iedere tamelijk goede Almanak. Het Zangnimfje van den Dichter huppelt luchtig daarhenen en zoo wat in het wild; nu en dan, evenwel, ontmoet men een liedje, waarin vinding en luim behaagt; maar, over het algemeen, hebben dezelve weinig om het lijf, en men moet wel zeer en zonderling opgeruimd zijn, en vrij wat op- en wegruimen van hetgeen men in een geestig stukje verwacht, om smaak in deze liedekens te vinden. Zoo kunnen wij ons, bij voorbeeld, den Opgeruimden niet voorstellen, voor wien het liedje, Geen ellende vóór den tijd, gedicht is: voor leentje is het wel niet; want deze schijnt maar gansch niet opgeruimd, en wordt het zeker ook door dit versje niet: voor haar zou het, proverb. XXV:20, ‘edik op salpeter’ zijn. Het hapert aan ons, of aan het liedje - maar wij verklaren rond, dat dit en soortgelijken zoo geheel weinig beteekenen, dat op die wijze nagenoeg iedereen voor Opgeruimden dichten kan, maar wij hopen, dat velen denken zullen, zoo als de Dichter zegt in zijnen Gewone Vriendentroost:

- al den tijd, dien ik verschrijf, 
Ontsteel ik aan mijn koopbedrijf. 

Enkele stukjes in dezen bundel maken eene vereerende uitzondering, waaronder wij vooral rekenen: De Lof van den Ezel, gevolgd naar blumauer. Ten bewijze van onze onpartijdigheid zoo wel, die liefst bij het loffelijke vertoeft, als ten vermake van onze Lezers, willen wij hetzelve overnemen.

Goedaardig dier, op welkers huid wij schrijven; 
Dat ons vervoert en draagt! 
'k Wil langer niet den lof u schuldig blijven, 
Dien uw verdienste vraagt. 
 
Men smaalt vaak op uwe ooren, onregtvaardig; 
Maar troost u, brave borst! 
Zij zijn alleen met regt verachtenswaardig 
Aan 't hoofd van eenen vorst. 
 
En brengt men u somtijds om 't langzaam stappen 
In eenen kwaden reuk, 
't Festina lente! is toch, wat spotters snappen, 
Der wijzen gulde spreuk. 

{==215==} {>>pagina-aanduiding<<}

In 't dierenrijk zijt gij, spijt uw versmaderen! 
Alleen een zondagskind: 
Eens zaagt gij reeds van ver den Engel naderen, 
En Biliam was blind. 
 
Uw voorbeeld is onschatbaar in dees dagen, 
Gij, beeld der lijdzaamheid! 
Men geve uw' rug of goud of mest te dragen, 
Steeds vindt men u bereid. 
 
Gij draagt uw' Heer het meel ter zijner spijze, 
Terwijl ge u distels snijdt: 
Wie loochent dan, dat gij, op deze wijze, 
De beste burger zijt? 
 
Ook is geen dier in vrienden en in broederen 
Zoo onuitputlijk rijk; 
Schoon ze allen zich met distelen niet voederen; 
Door 't bloed zijn ze u gelijk. 
 
En zingt gij juist niet zoo als nachtegalen, 
Gij zingt toch overluid; 
En gaat dus al wie lauwers wil behalen 
Als postillon vooruit. 
 
Geen dier op aard' dat in genoegzaamheden 
U ook te boven gaat: 
Gij draagt, in 't lot, dat andren knelt, te vreden, 
't Eenvoudigst grijs gewaad. 
 
Gij eet vernoegd de scherpe struikgewassen, 
Die vlijtbelooning biedt; 
En menig, hier gelaafd met ananassen, 
Verdient uw distels niet. 

Onder de ipse fecit's van den Dichter beviel ons het stukje, tot welks mededeeling het aardig titelvignet ons uitlokt.

Moederlief, wat moet ik vreezen? 
'k Bid u, kijk me eens in 't gezigt; 
't Moet daar gansch niet rigtig wezen: 
Want een klein geblinddoekt wicht 

{==216==} {>>pagina-aanduiding<<}

Zou zich daar genesteld hebben 
Als de spinnen in haar webben: 
Moeder, kijk me eens in 't gezigt: 
Zie, of daar een kindje in ligt 
Met een' koker, boog en schicht: 
Zie eens hoe mijn leden beven; 
Moederlief, toe, kijk eens even; 
't Is voorzeker daar niet pluis, 
Want de Ridder met zijn kruis 
Zag het liggen, zag het leven; 
Ja, naar mij de Ridder zegt, 
(En de Ridders zijn opregt) 
Heeft het boefje op hem geschoten, 
Maar de pijl is afgestooten 
Op het zilver van zijn kruis. 
Och, zoodra hij 't mij vertelde, 
Beefde ik als een riet, en snelde 
Als een schuwe ree naar huis; 
Moeder, kijk toch in mijne oogen, 
Want 't is zeker daar niet pluis. 
 
Netjelief, gij zijt bedrogen 
Door den Ridder met zijn kruis; 
Want er zit niets in uwe oogen, 
Niets dan 't geen er altijd zat; 
Schaap, de Ridder boertte wat; 
Wees gerust, mijn lieve schat; 
Wil die kleine traantjes droogen, 
Want uw oogjes zijn zoo nat. 
 
Neen, die Heer heeft niet geloogen; 
Want hij zag ook in mijne oogen 
Dat het guitje vlerkjes had, 
En dan is 't weêr weggevlogen 
Toen ik bij u binnentrad. 

Errenst, bl. VI., hier en daar eene niet zeer zachte ineen smelting en eenigzins vreemde zamenkoppeling, tellen wij ook onder de dichterlijke schoonheden niet.






{==217==} {>>pagina-aanduiding<<}

De Moord van Woerden. Door Vrouwe Katharina Wilhelmina Bilderdijk. Te Amsterdam, bij J. Ruys. 1814. In gr. 8vo. 23 Bl. f :-12-:

Akeliger onderwerp, inzonderheid voor eene gevoelige vrouw, kan niet ligt behandeld worden. Het spreekt echter van zelve, dat de bekwame Dichteres er dien gloed der kunst over heest geworpen, welke het afzigtige van een plat verhaal van gruwelen gewoon is te weren. Men treft er inderdaad schilderingen aan, (wij weten niet, hoe na ze de natuur gevolgd zijn) die ten uiterste roerend zijn. Zoodanig is onder andere het volgende:

.....Wie meldt het vreeslijk lot 
Der moeder, in den slaap verrast met twee paar loten, 
Wien ze argloos in 't gevaar hunne oogjes ziet gesloten, 
Terwijl de wisse dood rondom hun leger waart? 
Zij hooren 't noodgegil; maar door den slaap bezwaard, 
Ja, door den schrik bedwelmd, vermaant ze om niet tot spoeden, 
Terwijl de vlugt alleen hun 't leven kan behoeden. 
Helaas! hoe brandt haar 't hart, hoe wagglen haar de kniên! 
Men doet haar van nabij den dood in aantogt zien; 
Zij tracht haar kroost op nieuw den sluimer uit te wekken. 
Het jongste lacht haar toe; zij ziet zijn leedjes rekken, 
Maar 't sluit op nieuw het oog in de onbezorgde rust, 
Als had hem 't wieggezang in zoeten slaap gesust! 
Intusschen klimt de nood: die nood geeft moed en krachten: 
Ze omvangt het teeder kroost, eer hen de moord zal slagten; 
En snoert de jongste drie om heup en boezem vast, 
En vliegt ter woning uit met dees zoo dierbren last, 
Terwijl haar (naauw ontvlugt uit de overheerde wallen) 
Het nadrend barensuur door schrik dreigt te overvallen, 
Voor dat ze een schutswijk vindt of gastvrij dak ontmoet, 
Waarin ze veilig zijn voor moordren overmoed. 
Zoo dwaalt zij radeloos met de ongedekte wichtjes, 
Van felle koû beklemd. Hun bleekende aangezigtjes, 
Hun kermen en geween doorboren 't moederhart, 
Terwijl zij zelv bezwijkt in 't krimpen van de smart! 
In 't eind ontwaart haar oog den rook van dorpgehuchten: 
Dan naauwlijks vat zij moed, of reeds berouwt haar 't vlugten, 

{==218==} {>>pagina-aanduiding<<}

Helaas! haar wederhelft en de oudste huwlijksloot 
Ontvlood niet aan haar zij' bij 't woeden van den dood. 
Wat doet zij in dien angst? Wat waagt een teedre gade, 
Wat waagt een moeder niet! Terwijl ze in tranen baadde 
Van losgebarsten smart, beproeft ze in 't raadloos wee 
Of ze iets ontwaren mogt van die geliefde twee. 
Zij sleept zich pijnlijk voort langs afgelegen wegen, 
En, Hemel! reeds van verr' ijlt haar haar ega tegen, 
Van zweet en bloed begruisd, van tranen overplast, 
En houdt aan 't bevend hart een stervend spruitje vast! 
Helaas, van 't moordend lood door arm en borst getroffen, 
Zag hij in d'eigen wenk zijn lievling nederploffen! 
De droeve moeder zag haars ega's bloedstroom aan, 
Maar bleef versteend in 't hart, en roerloos voor hem staan. 
Zij had geen zuchten meer; geen tranen meer tot weenen. 
't Ontzagbaar moederwee was in dees schrik verdwenen: 
En, nog verbeidt ze in angst die lang geslagen stond, 
Die 't volgedragen wicht gerijpt voor d'adem vond! 

Wie met de poëzij, inzonderheid sommige der laatste stukken, van den Heete bilderdijk bekend is, zal hebben opgemerkt, dat bij hem de regels soms geweldig in elkander loopen, en de caesuur zeer los en onbepaald is. Het is ons wel eens voorgekomen, dat dit zelfs te ver liep, en althans het behoud der vereischte harmonie, bij de voorlezing, ten uiterste moeijelijk maakte. Het is dan opmerkelijk, dat zijne Gade, althans in dit stuk en naar ons gevoel, eenigermate tot het tegenovergestelde helt, en iets van het eentoonige veler oude Dichters heeft. In dit genre, waar de maat zoo gebiedend heerscht, hindert het dan ook geweldig, wanneer de eigenaardige of gewone uitspraak van een woord zich daarnaar niet wil schikken, zoo als, meenen wij, het geval is met het slotwoord des volgenden laatsten regels:

Wat schouwspel, welk een schrik, die 't hart te berg deed rijzen, 
Vervulde eens ieders hart met deernis en afgrijzen! 

Achteraan volgt eene soort van slotzang, of dichterlijk aanhangsel, in eene trippelende maat, Aan de Nederlanders, om hen op te wekken tot milddadigheld jegens de ongelukkige stad. In dit allerliefste stukje vinden wij, onder andere, het volgen-
{==219==} {>>pagina-aanduiding<<}
de beeld, hetwelk zeer veel overeenkomst heeft met datgene, welk voorkomt in des Heeren scheltema's Vergelijking enz., schoon het niet zoo naauwkeurig ontwikkeld wordt. Wij achten het te meer der moeite waard, hetzelve hier aan te halen, omdat het, uit hoofde der teekening van het stuk met het jaartal 1813, welligt niet als navolging te beschouwen is, en, in dit geval, de trekken waarlijk eene treffende gelijkheid moeten geächt worden te doen zien.

Lang, lang dobberde onze Staatskiel op den ongestuimen vloed; 
Vreeslijk werd het roer geslingerd, dat het vaartuig mennen moet. 
Ach, uit de eene hand in de andre, werd dat splintrend roer gevat. 
Maar, helaas! waar was een Stuurman, die vereischte kracht bezat? 
Telkens werd het losgereten door het algeweld der zee, 
En het sleepte in 't hevigst slingren d'uitgeputten Scheepsvoogd meê. 
Ach, de braafgezinde Jongling, niet bestemd aan 't roer te staan, 
Zag het Hoofd van vuige roovren handen aan ons vaartuig slaan. 
Wat, wat baat hier weêrstand bieden? Overrompeld, overmand, 
Geeft hij 't op aan 't grimmig noodlot, dat met d'afgrond zamenspant. 
De Onmensch rijt de zeilen neder, scheept en volk en lading uit, 
En verklaart het rijke vaartuig voor zijn vrijgewonnen buit. 
Nu, nu greep de woeste roover, in zijn' dollen overmoed, 
Heel de manschap, die 't bevatte, heel ons zuurgewonnen goed: 
Nu, nu voert hij (die vermeetle!) Neêrlands jonglingschap ter dood, 
Om zijn wankle magt te staven met den valschen naam van groot! 
Maar wij zonden tranen opwaarts, en die tranen zijn geteld; 
De Almagt sloeg den roover neder, en zijn grootheid werd geveld: 
't Stormgedruisch leî, op Haar wenken, 't moêgeschokte hoofd ter rust, 
En het vuur der bliksemslingring heeft Haar adem uitgebluscht: 
Wien de zorg der kiel behoorde, is hersteld in 't wettig regt; 
En de losgebarsten afgrond beeft zijn' wrevel neêrgelegd: 
De opgeheven vlag en wimpel wappren vrij en ongestoord, 
En het scheepsvolk viert zijn redding, met een blij hoezee, aan boord. 

Volkomen klaar is misschien alles niet in deze beschrijving. Wij zouden denken, dat de stroom der klanken dien der gedachten wel eens een weinig van den koers heeft gebragt. Het is ook niet, omdat wij deze beschrijving voor het schoonste houeen, maar om bovengemelde reden, dat wij haar aanhalen. De

{==220==} {>>pagina-aanduiding<<}
gekozen maat is misschien niet gunstig voor zoo uitvoerige, naauwkeurige ontwikkeling van een bepaald onderwerp. De gedachten moeten even vrij en kinderlijk huppelen en trippelen, als de woorden. Het andere voegt, naar ons oordeel, beter in Alexandrijnen, of soms ook in lyrische maat. Ten minste men heeft dan meer regt en grond, om naauw te zien en volkomene getrouwheid te vorderen. Hoe dit zij, Mevrouw bilderdijk zal niet nalaten eenen treffelijken rang onder onze Vaderlandsche Dichteressen te blijven bekleeden.

Brief van C. aan X., over de Brieven van A. aan Z. Te Amsterdam, bij J. ten Brink, Gerritsz. 1813. In gr. 8vo. 13 Bl. f :-4-:

De Schrijver van dezen Brief is het geheel eens met dien van B. aan IJ; maar hij vindt de zaak zoo uiterst gewigtig, dat hij niet kan nalaten, er nog een woordje bij te voegen. De Lezer vraagt dan welligt, of wij ten minste door hem dat overschot van onzijdigheid niet hebben verloren, 't welk zelfs in ons laatste verslag nog zigtbaar is. Het antwoord is, dat wij ons tot het gestelde van A. hebben bepaald en naar zijnen eigen naam geenszins gegist, veelmin op deze gissing andere gebouwd ten aanzien des bedekten oogmerks van zijn schrijven. Het laatste straalt in den Brief van C. aan X. overal, en wel zoo zeer door, dat wij - die ook van tijd tot tijd den een en ander als vermoedelijken Schrijver hebben hooren opgeven, maar veelal ook weer verwerpen - den door C. bedoelden Staatsman duidelijk meenen te herkennen. Heeft C. nu in allen opzigte gelijk; is het er op toegelegd, om wederom tweedragt en verwarring te zaaijen; wel ja, dan kan men niet te veel zeggen en dreigen te zeggen, om een tweede stukje van A. te keeren, en, als 't ware, in de geboorte te verstikken. Wij weten het niet. Slechts dit wenschen wij van ganscher harte, dat zulke wezens, als A. letterlijk beschrijft, schoon, misschien, zeer te onregt in de aangeduiden ten toon gesteld, wezens, die met hart en ziel deel zouden hebben genomen in de volksverdrukking, zoo veel in hun was medegewerkt om dien druk te verzwaren, enz. enz., dat, in één woord, onwaardige, onwelmeenende en ongetrouwe dienaren zoo min mogelijk door den Staat mogen worden gebezigd. En wie wenscht dit niet met ons?





{==221==} {>>pagina-aanduiding<<}

Redevoering over de liefde voor het Vaderland, als de voorname grondzuil van een' welingerigten Staat; en dichterlijke uitboezeming tot opwekking van vaderlandsch gevoel. Door Dr. G. Swartendijk Stierling. Te Haarlem, bij A. Loosjes, Pz. 1813. In gr. 8vo. 32 Bl. f :-12-:

Godsdienst, Vrijheid en, voorwerpen van eerbied voor onze voorouderen, moeten ook door ons, hun nageslacht, als zoodanig worden aangemerkt. Door S. Te Hoorn, bij J. Vermande. In gr. 8vo. 20 Bl. f :-4-:

Brief, over het vernietigen der Partijschappen in ons Vaderland, van K. aan P., beide Dissenters. Te Amsterdam, bij C. Timmer. In gr. 8vo. 8 Bl. f :-2-:

Wij voegen deze drie stukken, en wel in deze orde, bijeen, omdat ze, in zeker derde allen overeenkomende, inzonderheid het middelste, als met beiden naauw verwant, tot een gepast verband en behoorlijken overgang hebben.
Het eerste kenmerkt zich door eene dubbele loffelijke bedoeling, daar het tevens de vaderlandsliefde opwakkeren, en dezelve jegens de ongelukkige Woerdenaars, voorheen des Schrijvers stadgenooten, uitoefenen moet. Voor zoo verre wij nogtans als kunstregters te beöordeelen hebben, komt ons wel de grond, waarop de Schrijver voor het gebrekkige verschooning vraagt, zeer wezenlijk voor, daar het stuk inderdaad meer levendig en warm, dan bedaard en bondig geschreven is; natuurlijk gevolg van aandoening, veelvuldige afleiding, en haast: doch vinden wij geenen drang om die verschooning te laten gelden in de aanmerking, dat het voor geene geleerden vervaardigd is. Het volksonderwijs moge eene zekere oppervlakkigheid toestaan, en zelfs noodzakelijk maken; in de meeste andere opzigten eischt het grootere zorgvuldigheid dan eenige geleerde behandeling Het is, naar ons gevoel, dan ook de volkstoon niet, die in dit stuk heerscht. Mogen wij het zeggen, dan schijnt ons hetzelve eer eene zekere overeenkomst met die reisbeschrijvingen te hebben, welke voor korte jaren met het bijvoegsel op den titel: voor de jeugd, zoo veelvuldig plagten uit te komen.

{==222==} {>>pagina-aanduiding<<}
Men vond in dezelven alles als elders, maar met verzuim van naauwkeurige opgaven van tijden, plaatsen enz., en had ze dus liever moeten ten opschrift geven: waarin men het zoo naauw niet neemt. Dit vonnis echter luide niet te hard! Het komt ons slechts voor, dat de geest en trant van den Schrijver voor het volksonderwijs min berekend zijn. Zijne taal is niet die van het gemeene leven; te veel bekendheid met een aantal afgetrokkene denkbeelden wordt voorondersteld; in één woord, zekere wijsgeerige tint kenmerkt hem doorgaans. Wij gelooven intusschen gaarne, dat men hierover, bij de uitspraak, niet heeft geklaagd. Men bevat het algemeene; men gevoelt, waar de spreker heen wil; en is dit de eigen warme gezindheid der toehoorders, dan juichen zij over het stoute, schoon dan ook eenigzins donkere, afdruksel van hunnen gemoedstoestand. En zij zullen dit te eer hebben gedaan, daar de Heer stierling hun in dit opzigt is te gemoet gekomen door menige verwijzing op de dadelijke ondervinding, en het aan eene duidelijker toepassing niet ontbreekt. - Het achteraan gevoegde vers hebben wij met ongemeen genoegen gelezen.
No. 2. is een eenigzins droog betoog. Doch hetzelve behandelt zeer belangrijke waarheden, en behandelt ze goed. Den volke, in de tegenwoordige omstandigheden, en voor de nieuwgeöpende toekomst, het belang van Godsdienst, Vrijheid en aan te prijzen, en dezen tevens in het regte licht te doen beschouwen, is het waardig oogmerk. En wat gezond verstand, kennis der vaderlandsche geschiedenis, gematigdheid en onpartijdigheid hier te dien opzigte voorschrijven, dat verdient waarlijk van de daken gepredikt te worden. Haast zouden wij daarom het stukje aan de openbare Leeraars aanbevelen, als een gepast fonds voor hunne biddagsstukken. Op die wijze wierden de onderscheidene denkbeelden wat meer ontwikkeld, in het licht gesteld, en welligt met smaak getooid; en zoodanig vooral zouden zij regt nuttig kunnen worden.
No. 3. heeft eenvoudig ten oogmerk, op eene gelijke behandeling en ondersteuning der onderscheidene godsdienstige Genootschappen in ons Vaderland aan te dringen, en slaat tevens eene wijze hoe daartoe voor. De Schrijver schijnt dus niet geweten, niet gelezen te hebben, dat het Hooge Bewind zich te dezen opzigte reeds duidelijk verklaard had. Het stukje bevat voorts algemeene waarheden en oppervlakkige beschouwingen.

{==223==} {>>pagina-aanduiding<<}
Het voorgeslagen ontwerp vooral is zeer eenvoudig en gemakkelijk. Doch wij houden ons wel verzekerd, dat geen Gouvernement hetzelve ligtelijk aannemen zal. In eenen nieuwgevormden, in gelijke massa's van bevolking evenredig verdeelden Staat, zou zulk eene handelwijze misschien doelmatig en regtvaardig zijn; indien althans ook de onderdanen waren, zoo als zij behooren te zijn. Doch, in de gegevene omstandigheden, komt ons eene afzonderlijke heffing voor de kerk, en verdeeling van het provenu onder de verschillende gezindheden, naar de mate harer zielen, zeer onraadzaam en verwerpelijk voor. Wij moeten echter de openhartigheid van den Schrijver toejuichen, die er voor uit komt, dat hij Dissenter is, eenvoudig en zonder omwegen zegt zoo als hij het meent, en waarlijk den loffelijksten ijver voor Godsdienst aan den dag legt.

De Ridder van de Waarheid, door A.F.E. Langbein. II Deelen. Te Leeuwarden, bij Steenbergen van Goor. 1813. In gr. 8vo. Te zamen 440 Bl. f 4-16-:

Willem, nog zeer jong, werd bij zekere gelegenheid van zijnen vader, door middel van eene karwats, het liegen zoo gevoelig afgeleerd, dat het hem geheel zijn leven niet uit de gedachten ging. ‘Ik heb hem tot Ridder van de Waarheid geslagen,’ was de naïve uitdrukking van den ouden, en willem deed eer aan dien ridderslag; hoewel hij in gevorderden leeftijd, door eenen gelukkigen zamenloop, inderdaad niet slechts de rondborstige en brave, maar wezenlijk ook de, bij alle zijne vrijmoedigheid, zeer beschaafde man werd, die opregtheid en onbeschoftheid zeer wel wist te onderscheiden. Dit was bij den ouden Heer zoo het geval niet; want deze hield zich geregtigd, ieder vlakuit de waarheid, zoo als hij meende, en dit doorgaans op de lompste en beleedigendste wijze, te zeggen. Obsequium amicos, veritas odium parit; en de beschaafde levensmanier (hoewel men dezelve overdrijft) is echter inderdaad een gouden toom, die de menschen belet voor elkander onverdragelijk te worden. Wij kunnen het daarom zoo geheel onverstandig niet vinden van het voornaamste Regeringslid in het stedeke Rockenwitz, dat hij den uitnoodigingsbrief tot de Broederschap van de Waarheid, die men aldaar oprigtte, met dit schriftelijk antwoord

{==224==} {>>pagina-aanduiding<<}
terug zond; ‘Ik, pieter mohn, ben regerend Burgemeester, en laat mij door niemand de waarheid zeggen.’ Voor het minst bespaarde hij zich vele moeijelijkheid door deze rondborstige weigering; want het ging in dat stedeke al wonderlijk toe, en bij den eersten broeder- en zusterlijken maaltijd van de waarheidlievende Broederschap was het: Griet, jij hebt een veel grooter stuk vleesch op je bord, dan ik! - Trui, jij tast altijd naar de lekkerste beetjes! - Dirk, als jij zoo drok voor je zelve inschenkt, dan krijgen wij niets! - Jij Willem, daar ginder, dat snuiven over tafel mogt je wel laten, dat is satansch viesch! - dit was, zeggen wij, maar een begin van de pret; op nog vrij onwelvoegelijker manier werd de waarheid gehuldigd. De gouden middelweg zal wel de voorname moraal van dit werk zijn, hetwelk de Lezer voelt, dat in eenen grappigen trant geschreven is; hoewel het grappige, in ons oog, niet overal even zeer is gelukt. Met dat al, wij zouden te weinig zeggen, indien wij den Roman over het geheel dragelijk noemden; hij is meer; van geest en luim niet ontbloot; en de held zoo wel, als menig ander karakter, intresseert genoeg. Natuurlijk heeft willem spoedig een liefje, des schoolmeesters dochter, zeer, echter, tegen het genoegen van den waarheidlievenden vader en de edele vrouwe moeder; na vele en moeijelijke beletselen standvastig en gelukkig te hebben doorgeworsteld, wordt het lieve paar toch vereenigd, en, na den reeds met goedkeuring der ouden bepaalden bruiloftsdag, wordt het genoegen van Mama verhoogd door de ontdekking, dat het Bruidje inderdaad - wie had dit kunnen denken! - eene Freule is. Vele tusschenbedrijven, in verband met de
hoofdgeschiedenis, geven afwisseling aan het verhaal; en dat met den Graeculus homo, en de vergriekschte Dame en hare dochter, hoe overdreven het zij, vervrolijkte ons. Nu en dan roert ons de Schrijver ook. De Roman is onderhoudend en schadeloos.





{==225==} {>>pagina-aanduiding<<}

Boekbeschouwing.

Antwoord aan den Recensent in het Tijdschrift van Kunsten en Wetenschappen, door J.H. Regenbogen. Voor Rekening van den Aucteur. Te Leyden, bij L. Herdingh en Zoon. 1813. In gr. 8vo. 52 Bl. f :-11-:

Difficile est satyram non scribere; dan, Professor regenbogen ligt reeds in het graf; al hetgeen hij personeels ten aanzien van ons verstand en hart te zeggen goedvond, wordt hem van harte gaarne geschonken; en wij zouden ons schamen, zoo wij hem dat niet, al aanstonds bij de eerste lezing, opregt vergeven hadden, daar ons dit zijn Antwoord niet ter hand kwam, vóór wij reeds berigt hadden van zijnen waarlijk te vroegen dood. Wij wilden wel gaarne van geheel dit stukje zwijgen, indien maar ieder lezer onze beöordeeling, die het gelden moet, bij de hand had, en alzoo vergelijken kon; maar dit is het geval niet; en daarom vordert de eer en het belang van ons Tijdschrift eenige teregtwijzing, niet, helaas! van den Hoogleeraar, maar van het lezend publiek; doch iederen spotachtigen trek, hoe ligt die ons anders hier ontvallen zou, willen wij terughouden, uit ontzag voor het zwijgend graf.
Wij moeten met een enkel woord onze bedoelde beöordeeling herinneren. Wij gaven op den voorgrond eene vrij uitvoerige en beredeneerde verklaring van den pligt van verdraagzaamheid jegens eens anders godsdienstige meening, die wij, daar dezelve opregt was, meenden, dat en den Professor, en iederen lezer, genoegzaam kon waarborgen, dat althans geen sektengeest onze pen bestuurd, noch ons oordeel geleid had. Toen zeiden wij op het voorberigt: dat, ofschoon wij volkomen instemden, dat in de voordragt der godsdienstleer inderdaad van tijd tot tijd verandering noodig was, en de geschriften van vele oude godgeleerden niet aan de behoefte van onzen tijd konden vol-
{==226==} {>>pagina-aanduiding<<}
doen, daaruit geenszins volgde, dat de leerstukken zelve verandering moesten ondergaan; dat, zoo te denken als de Hoogleeraar, door ons niet werd gehouden als het eenig behoedmiddel tegen Deïsterij en Neölogie voor den welopgevoeden en beschaafden man, en wenkten op een aantal Leeraren onder de Hervormden, die, hoezeer ook in de leerstukken, door Prof. regenbogen afgekeurd, aan hun Kerkgenootschap getrouw, echter niet konden gerekend worden Neölogie en Deïsterij, door eene oude, stijve, smakelooze voordragt, in de hand te werken. Prof. regenbogen had, naar ons gevoel, iets aanmatigends (of hoe moeten wij het noemen?) in zijnen toon: en het is de weg niet tot aankweeking van onderlinge achting en ware verdraagzame liefde, bij zoo verschillende meening, in dien toon te schrijven. Vele en vroegere en tegenwoordige schrijvers en predikers, die kerkelijk orthodox bij het Hervormd Kerkgenootschap zijn, verdienden dezen wenk te hunner verdediginge. Bij de herlezing zien wij nu, dat wij dit een weinig scherp gezegd hebben; maar dit is verschoonlijk; zoodanig een toon hindert altijd; ware verdienste is nederig; dit gaat meestal door, en, maakt een
verdienstelijk man hier eene uitzondering, zoo behoort men hem op de vingers te tikken, behoudens evenwel den onpartijdigen toets van zijne gevoelens en de hem anders verschuldigde achting. En het komt ons voor, dat het te bejammeren is, als dit eenen verdienstelijken man, die voor dit euvel schijnt bloot te liggen, niet aanstonds en alzoo nog tijdig geschiedt. De Hoogleeraar nam dit kwalijk; hij past ons gezegde alleen op de in het Latijn geschrevene en door ons genoemde werken toe, terwijl hij twijfelt, of wij die wel gelezen hebben; hij zou volmaakt gelijk hebben in zijne aanmerkingen, zoo wij gewild hadden, gelijk hij het doet voorkomen, dat hij dezelve liever had vertaald, dan zijne Christelijke Godgeleerdheid zelf bewerkt en uitgegeven; maar nu doet al wat hij zegt niets ter zake, daar wij eeniglijk beweerden, dat uit de scholen van eenen muntinghe, broes, van voorst (en hadden wij er

{==227==} {>>pagina-aanduiding<<}
eenen heringa en anderen niet kunnen bijvoegen?) mannen zijn voortgekomen, die, met mond en pen, de leer op zoodanig eene wijze voordragen, dat verstandige lieden, die door eene beschaafde opvoeding geöefende zinnen gekregen hebben, waarlijk, bij het tegenwoordig onderwijs, weinig gevaar loopen van, omdat zij de verouderde schriften van mark en buurt verwerpen, uit gebrek van iets beters, zich bij de Deïsten of Neölogen te vervoegen. Het regt om zijn werk uit te geven, en van gemelde Leeraren te verschillen, waren wij ver af aan Prof. regenbogen te betwisten: hij zegt wel, bij herhaling, en is hier zeer breedvoerig, dat wij de Hoogleeraren, Leeraren en Ouderlingen van het Hervormd Kerkgenootschap tegen hem oproepen, en hem de Classen en Synoden op den hals zenden; dat wij hem speciaal over het leerstuk der voldoening quaestioneren willen; maar dat zoodanig eene oproeping van Kerkelijke regtbanken 20 jaren te laat zou komen; dat ‘niet heden en gisteren, maar voorlang, niet hij alleen, maar zeer velen, niet weetnieten en onderzoek schuwende, maar geleerde, verstandige en oordeelkundige mannen, in het Hervormd Kerkgenootschap te huis hoorende, afgeweken zijn van de oude orthodoxe leer.’ Hij noemt verscheidene, haalt woorden en geschriften aan; hij verschilt wel van deze, maar zij evenwel evenzeer van de oud-orthodoxe leer. Wij willen alleen van dat alles het volgende aanstippen: ‘Het staat vrij aan het Eerwaardig Haagsch Genootschap, voor Bijbelleer uit te geven, wat het als zoodanig beschouwt; maar het staat niet vrij aan de Theölogische Faculteit te Leyden,
iets als Kerkelijk regtzinnig uit te geven, 't geen het niet is.’ enz. Om zijnentwil behoeft er geen Synode bijeengeroepen te worden, ‘ten zij men zulks noodig oordeelde, om den Duivel, en om de oneindigheid der toekomende straffen, en voorts die stukken, te gelijk met den zondenval van Adam, van wien de Zaligmaker geen een woord gesproken heeft, belieft te verklaren voor fondamenteele pointen van de Christelijke Hervormde leer.’ De Professor had zich alle deze moeite

{==228==} {>>pagina-aanduiding<<}
kunnen besparen, door de nu gegevene opheldering, dat hij zijne professie ontvangen had door publiek gezag, lang na de afscheiding der Kerke van den Staat, en wel zoo, dat zij zag in het algemeen op de Christelijke Godgeleerdheid, doch geenszins eene aanstelling betreft, die hem zou verpligten, de Christelijke leer voor te dragen, juist alleen zoo als zij gewijzigd is in de Hervormde Kerk. Vooral doet zijne ronde verklaring alles af, ‘dat hij, om zijn geweten niet te bezwaren, uit het gewone formulier van den eed, dien hij als Doctor in de H. Godgeleerdheid heeft moeten doen, juist die uitdrukkingen met opzet heeft weggelaten, welke zijne vrijheid aan banden zouden leggen.’ Voor ons echter, schoon wij hier niets van wisten, was noch het een noch het ander noodig. De Professor heeft ons geheel verkeerd begrepen. Wel verre van hem te willen dagvaarden voor eenigen Kerkelijken rigter, wilden wij hem verdedigen, juist wel niet bij dien rigter, maar bij zoodanigen, wien zijn geschrijf in dit opzigt, naar ons inzien, al te zeer geërgerd had. Ons was, namelijk, het oordeel van sommigen, uit andere Kerkgenootschappen, bekend, die, anders van de gevoelens van den Professor niet vreemd, het voordragen van dezelve hem echter zeer ten kwade duidden, vermeenende dat hij ontrouw handelde, als hebbende zich verbonden, en wordende betaald, (zoo sprak men) om juist het tegengestelde te leeren. Zoo de Prof. de inlichting, die hij nu geeft aangaande zijnen eed, vroeger gegeven had, ware hij alzoo niet veroordeeld; en wij hebben nu aanleiding gegeven, dat bij deze menschen zijne eer gered is. Voor ons was dit juist zoo noodig niet; want wij denken minder hard omtrent de zoodanigen, die met alles niet kunnen instemmen; en geheel ons gezegde, dat de man zoo hoog opnam, had
geene andere meening, dan deze: dat men iedere Kerkelijke verbindtenis bij de lezing en beöordeeling van zijn boek moest ter zijde stellen, en men hem moest beschouwen, als met iederen godgeleerden op eenen gelijken grond. Wij roemden zijne openhartigheid, dat hij, zonder te plooijen of te

{==229==} {>>pagina-aanduiding<<}
draaijen, rond zijne gevoelens zeide. Wat gaat ons zijn Kerkgenootschap aan? Classen en Synoden moeten weten, wat zij kunnen en mogen doen. Het is buiten ons. Wij zeiden nagenoeg zoo iets als joäs, Rigt. VI:31. Zult gij voor den Baal twisten? Indien hij een God is, hij twiste voor hemzelven, omdat men zijnen altaar heeft omgeworpen. Evenwel, absit invidia! Wij hebben voor de Kerkelijke regten het verschuldigd respect. Maar het was de Dissenter, die in ons oog dus redeneren, en het hem tot geen zonde aanrekenen moest. Wij waren zoo weinig gezind om den Prof. eenige moeijelijkheid van dien aard te willen veroorzaken, dat wij zeer zeker, ook hetgeen wij, met gezegde bedoeling, ter nederschreven, hadden doorgehaald, zoo wij niet geweten hadden, dat in dien tijd Prof. regenbogen, of eenig ander, al week hij ook verder af, van dien kant weinig te vreezen had.
Het opgegeven dilemma, in het voorberigt, aangaande het hoofddoel van Jezus, meenden wij dat niet rigtig was, daar het één het ander niet volkomen uitsluit, en niemand (thans voor het minst) de eene stelling zonder de andere beweert. Daar de Hoogl. echter, in het werk zelve, hierin de bepaling van het punt van toenadering voor de onderscheidene Christen-sekten vond, zijn wij nogmaals daarop terug gekomen, en hebben, meenen wij, aangewezen, dat ook hetgene hij daar stelt voor misverstand vatbaar was. Op dit laatste vond hij niet goed te antwoorden; maar de waarde van zijn dilemma zoekt hij te verdedigen. Hij spreekt van fines primarii en secundarii, en zegt, wij komen dwars met de klompen in het spel, zonder eenig onderzoek, wat hoofd- en wat ondergeschikt doel is. De man kon gelijk hebben, zoo wij zijn eigen woord hoofddoel niet letterlijk behouden hadden; maar, stelt niemand het hoofddoel van Jezus te zijn, slechts te dienen tot een voorbeeld van Gods straffende geregtigheid, met uitsluiting van het verlichten van het menschdom, en het opleiden van hetzelve tot deugd, dan is des Hoogl. dilemma, waarbij men het eene, met uitsluiting van het andere, kiezen moet, niet

{==230==} {>>pagina-aanduiding<<}
in orde. Of niet sommigen op het laatste minder gewigt leggen, dan wel behoort te geschieden, is eene nadere vraag; alleenlijk gelooven wij niet, dat iemand zich voor het eerste zonder het laatste verklaren zal.
De Prof. merkt aan, dat wij in de hoofdzaak niet stellig partij kiezen; wij ontwijken dit, meent hij, tot ons gemak; dit voegt, zegt hij, eenen beöordeelaar niet; die moet oordeelen. Dit is intusschen een lusus in voce. Of moeten wij onze geloofsbelijdenis afleggen bij ieder godgeleerd werk? bij iedere herhaling van hetgeen over godgeleerde onderwerpen reeds dikwijls gezegd is, herhalen, wat er ook reeds meermalen tegen is ingebragt, of wij er tegen konden inbrengen? Dat was juist wel geen paarden-arbeid, alhoewel van eenen langen adem; maar monnikenarbeid was het zeker. Wanneer wij het hoofdbeloop van een werk opgeven, aanwijzen, (in het godgeleerde vak) in welke afdeeling der Christenheid zijne gevoelens te huis hooren, wat er in het werk nieuw is, waar het zwak is, waarin het uitmunt, enz. dan, meenen wij, hebben wij beöordeeld, hetgeen wij in eene recensie beöordeelen moeten; en voegen wij er dan nog eene en andere aanmerking van onszelven bij, die bij het lezen van het werk te stade kan komen en belangrijk is, zoo zien wij niet, wat men meer van ons vorderen kan. En zoo hebben wij met het werk van Prof. regenbogen gehandeld, hoewel wij ons zorgvuldig wachteden, om te zeer te doen blijken, waar wij eigenlijk te huis behoorden; hetwelk in zoodanig een Tijdschrift, voor allen geschreven, naar ons oordeel, het meest voegzaam is. Dat een Recensent zijnen Aucteur een voet moet boven het hoofd gewassen zijn, gelijk regenbogen verlangde, is wat veel gevorderd; het is reeds te veel gevergd, dat hij met hem in alles moet staan op eenen gelijken grond; zekerlijk moet hij goede zinnen, en wel geoefende zinnen hebben, zoo dat hij juist kan waarnemen, en behoorlijk bescheid doen; hij moet in het vak ook vrij wat hebben rondgezien; maar hij mag ook nu en dan nog wel wat willen leeren van zijnen Schrijver; voor het minst het:

{==231==} {>>pagina-aanduiding<<}
een' ander' uitnemender achten dan zichzelven, maakt hem, dunkt ons, voor zijn werk niet onbruikbaar.
Nadat wij nu den hoofdinhoud en het beloop des werks hadden opgegeven, en aan keuze en schikking den verdienden lof, trachtten wij hetzelve te doen kennen, door datgene aan te wijzen, waaruit over het geheel de geest der Christelijke leer, naar des Professors gevoelen, het best blijken kon; ‘het zedelijk kwaad, als alleen in de bepaling van onze natuur gegrond, en de verlossing door J.C., zoo als die hier wordt voorgesteld.’ Wij merkten het verband dezer beide hoofdzaken aan; zoodat hij, die bij het eerste voldoening vindt, ook met het laatste kan te vrede zijn; en zoo ook omgekeerd. Hier schijnen wij voor het minst in staat geweest te zijn, om te zien en te voelen, wat de Professor leert; want hij beschuldigt ons hier noch van misvatting, noch van kwade trouw. Maar hij neemt ons kwalijk, dat wij van het geschrift van zekeren Old-Ouderling melding doen. Intusschen blijkt het nu toch, dat de Prof. in de uitgave van dat geschrift voor het minst eenigermate de hand heeft gehad. Maar dat wij dit boekje te hulp riepen, om van den kant der gematigdheid eene attacque op den Professor te kunnen doen, is zoo niet; wij zeiden, dat hij over deze onderwerpen, die ook de Old-Ouderling behandeld had, vooral con amore schreef, en somtijds een weinig driftig en zelfs bijtend werd; een weinig, zeiden wij opzettelijk, want wij voelden te dezen aanzien het verschil van toon in de beide geschriften, en wij vonden dat de Prof. bij dit zijn werk in gematigdheid zichzelven bijna overtrof. Met den Recensent in de Vaderl. Bibliotheek stonden wij ter wereld in geene betrekking, en wij vatten niet hetgeen de Prof. ons hier schijnt te willen verwijten. Wij besloten onze opgave met te zeggen, dat wij voor of tegen de zaak in geschil geen partij wilden kiezen, maar geloofden, dat partijen zich hier ook nog wel een weinig konden naderen, en men te dezen aanzien ook alzoo verschillen kon, dat
de liefde blijve. Maar nu miskent Prof. regenbogen onze meening geheelenal. Hij

{==232==} {>>pagina-aanduiding<<}
had gezegd, dat de akeligste tooneelen, die onze groote steden dagelijks zouden opleveren, bijaldien onze natuur in haren aard boos was, nu eene zeldzaamheid zijn. Dit namen wij op; en, om wederzijdsche liefde en het goede, hoe men ook over het booze in den mensch denken mogt, te bevorderen, gaven wij eenen wenk, dat deze boosheid door den gezegenden invloed van den Godsdienst, en van het Evangelie vooral, bedwongen moet worden, en werkelijk bedwongen wordt; dat het prediken van erfzonde, toegerekende geregtigheid van Christus, enz. dien nadeeligen invloed niet heeft op de zedelijkheid, als men welligt vreezen kon; en, omgekeerd, (want wij wilden onpartijdig zijn) het voorstaan der gevoelens van den Professor ook niet zoo leidde tot eene minder strenge zedeleer, en alzoo tot hoogmoed en eigenwaan, of ook eindelijk tot wanhoop, zoo als zijne partij welligt zou vermoeden. Wie kon hier anders uit spellen, dan eenen wenk tot voorzigtige voordragt aan beide zijden, opdat het groote doel van iedere voordragt des voor zedelijkheid altijd krachtigen Evangeliums niet verloren ga? Dit was ook onze éénige bedoeling. Maar de Professor las hier eene beschuldiging, dat hij de kracht van het Evangelie ter beteugeling te kort deed; en meent, dat wij de ronde verklaring, ten aanzien der edele zedelijke strekking en het echt praktikale van zijnen godgeleerden arbeid, elders, onzes ondanks, gedaan hebben. Wij deden, integendeel, deze verklaring met volle overtuiging en geheel ons hart. - Zoo liep het eerste gedeelte onzer recensie af; en nu vragen wij, of de Hoogl. van ons vorderen kon, gelijk hij doet, dat wij al dat gezegde met schriftuurteksten bewezen hadden? Dit ware pligt geweest, zoo wij des Hoogleeraars gevoelens hadden willen weerleggen of staven; maar nu wij de leer in het midden lieten? Dat niet alle Hervormden thans denken en schrijven als
buurt en mark; dat aan des Hoogleeraars dilemma iets haperde; dat hij zelf erkent van de gevoelens van zijn Kerkgenootschap af te wijken; dat

{==233==} {>>pagina-aanduiding<<}
dus het beloop van zijn werk was, enz. eilieve! moesten wij dat met schriftuurteksten bewijzen?

(Het overige hierna.)




De Geschiedenis van 's Heilands Lijden, tot bijzonder en huisselijk gebruik beärbeid, door G. Benthem Reddingius, Doctor der Godgeleerdheid en Predikant te Assen. IIde Deel. Te Groningen, bij W. Zuidema. In gr. 8vo. 338 Bl. f 2-14-:

Bij de aanmelding van het eerste deel konden wij van ons niet verkrijgen dit werk sterk aan te prijzen, maar even weinig ook hetzelve zeer te laken: het bleef zich volkomen gelijk; wij herhalen dus: het is zoo wel voor het huisselijk, als, bij een weinig uitbreiding, voor het openbaar gebruik op den predikstoel, vrij geschikt; het draagt van des Doctors belezenheid, oordeel en kunde overal bewijs; dan het bevat noch tot opheldering dezer geschiedenissen, noch tot het praktikaal gebruik derzelven, iets uitstekends, iets bijzonders; en zijn zelfs de aanmerkingen ter bijzondere toepassing somtijds vrij ver gezocht. Die alzoo weinig of niets tot zijne handleiding of stichting over de Lijdensgeschiedenis in zijne boekverzameling heeft, zal dit werk met genoegen, ter gelegenheid der behandeling dezer geschiedenissen, inzien; een ander heeft er minder aan; en die iets nieuws verwacht, of bij het reeds voorhanden zijnde weinig bevrediging vond, zal ook hier niet vinden dat hij zoekt. Jeugdige Leeraren zal het zeer veel korter werkje van schmid veel meer dienst doen (*), hetwelk meerdere ruimte laat voor eigen nadenken. Maar de Eerw.

{==234==} {>>pagina-aanduiding<<}
reddingius schreef ook minder voor zijne Ambtsbroederen, dan tot gebruik van den leek, dit zijn handboek. - Ter proeve dat het werk aan de eene zijde niet verwerpelijk, maar aan de andere ook geenszins iets bijzonders is, wilden wij eene afdeeling voor onze lezers verkorten, en kozen daartoe reeds de vijfentwintigste, ‘de Handenwassching van Pilatus,’ om geene andere reden, dan omdat wij juist zeer onlangs (nu wij dit ter nederschrijven) dit gedeelte voor de Gemeente hoorden behandelen: dan, juist dat minbelangrijke en bijzondere in ons oog, gevoegd bij plaatsgebrek, deed er ons van afzien; ons met de enkele aanduiding en overwijzing vergenoegende. Alleen viel ons bij de ophelderende aanmerkingen omtrent dit gedeelte in, of niet misschien de plegtige verrigting van Pilatus vooral ook ten doel had het verkrijgen van stilte en opmerkzaamheid bij de menigte; daar het woest geschreeuw welligt Pilatus vreezen deed, dat men zijne ronde verklaring: ‘Hij is onschuldig,’ niet algemeen verstond; terwijl hij dit echter voor zich van het hoogste belang rekende. - Wij meenen, dat hetgeen wij gezegd hebben genoegzaam is, om onze lezers zelve voor zich te laten oordeelen, of het werk al dan niet voor hunne behoefte en smaak berekend is.











Leerredenen op de Verlossing des Vaderlands, door I.J. Dermout en I. Sluiter, Predikanten der Hervormde Gemeente in 's Gravenhage. Aldaar, bij J. Allart. 1814. In gr. 8vo. 79 Bl. f :-18-:

Twee Leerredenen op den eersten algemeenen Dank- Vasten Bededag voor Nederlands Bevrijding, door J.J. Scholten, Predikant te Op-Hemert en Zennevijnen. Te Amsterdam, bij W. Brave. In gr. 8vo. 42 Bl. f :-8-:

Leerrede, ter dankzegging aan God, voor verschooning onder de plundering en moord te Woerden gepleegd.

{==235==} {>>pagina-aanduiding<<}
Uitgesproken 5 Dec. 1813. door J.A. van Waenen, Predikant aldaar. Te Utrecht, bij O.J. van Paddenburg, enz. In gr. 8vo. 36 Bl. f :-8-:

Godsdienstige Beschouwing van den stand en de pligten van den Krijgsman, in eene Leerrede over Luk. III: 14 tot afscheid aan de jonge Manschap voor de Landmilitie opgeroepen. Door S. Roorda van Eysinga, Predikant der Hervormde Gemeente te Westzaan. Te Amsterdam, bij J.H. Duisdeiker. 1814. In gr. 8vo. 39 Bl. f :-6-:

Gelukwensch en Raad aan de Nederlandsche Jongelingschap, door R. Speelman, Predikant te Barneveld. Te Amsterdam, bij W. Brave. 1814. In kl. 8vo. 56 Bl. f :-5-8

De menigte der stukken van den dag is te groot, dan dat wij aan elk afzonderlijk eene eenigzins uitvoerige behandeling zouden kunnen toewijden. En zelfs de hoofdzakelijke inhoud, althans het onderwerp van de meesten, is te zeer een en hetzelfde, om voor het gevaar van verveling bij den Lezer bewaard te blijven. Eenige bijzondere gedachten, derhalve, uit de vergelijking dezer vijf of zes stukken voortgevloeid, mogen, ter afwisseling, ons kort verslag van ieders werk voorafgaan.
Allen zijn het stukken van Hervormde Leeraars; allen gewis mannen van naam of bekwaamheid; allen verkondigers van denzelfden Godsdienst. Aan het laatste kan noch mag iemand twijfelen, die naar waarheid oordeelt. Er bestaat, juist gesproken, maar één Godsdienst, die door jezus - niet gevormd en als uit het niet te voorschijn geroepen, maar is aan het licht gebragt. Door hem verlicht, gevoelt het menschelijk hart zijne betrekking tot den heiligen en goedertieren God onmiskenbaar; schoon te duidelijker, naarmate de zonde, de lust des vleesches, de duis-
{==236==} {>>pagina-aanduiding<<}
ternis van allerlei vooroordeel, en de dood eener koude, als aangeborene onverschilligheid, hetzelve in zijne redelijke werking minder belemmeren. Men kan, ja, dezen Godsdienst, om zoo te spreken, eene zeer verschillende kleur mededeelen; men kan, te zijnen aanzien, eene soort van eenzijdigheid volgen, en deszelfs onderscheidene deelen in een veel zwakker of sterker licht plaatsen: de smaak van den dag, de verhitting der partijschap, de misleiding van afgetrokkene grondstellingen, kunnen hierop eenen zoo zigtbaren als gevaarlijken invloed oefenen. Doch, het wezen der zake moet blijven. Opinionum commenta delet dies. En wat geheelenal verdichtsel van bijzondere menschelijke gevoelens is, dat gaat ook geheel verloren; dat is aan het onkruid gelijk, hetwelk eene poos lang onheil sticht, maar daarna uitgewied en verbrand wordt. Bovendien is datgene, wat wij de bijzondere kleur van eene of andere voorstelling van den Godsdienst noemden, ja derzelver meerdere of mindere eenzijdigheid ten aanzien van sommige boven andere deelen en gevolgen der algemeene godsvrucht, doorgaans eenen geheelen godsdienstigen aanhang eenigermate eigen; en wij gelooven niet, een oogenblik getwijfeld te zullen hebben, al stond de afkomst dezer geschriften uit dezelfde Hervormde kerk ook niet op het titelblad. - Dit dan in aanmerking nemende, moeten wij ons in de eerste plaats
verwonderen, maar - bij eenig nader bedenken - terstond even hartelijk verheugen over het groot verschil, dat nogtans in deze onderscheidene Leerredenen wordt opgemerkt. De vorm namelijk, de wijze van behandeling, en, nog meer dan deze, de verstandige matiging en regte wijziging van het eigenaardige der Hervormde kerk, doen een deel boven de andere stukken aanmerkelijk uitmunten. En - dwalen wij niet - dan zijn het de jeugdiger Leeraars, die, onder dit zestal, deze vereerende voorkeur verdienen. Het lijdt derhalve geen twijfel, dat de goede smaak en het gezonde oordeel, die onder al den uitwendigen druk gedurig onder ons zijn toegenomen, ook hier hunnen weldadigen invloed doen gevoelen. Onze landaard heeft zijne

{==237==} {>>pagina-aanduiding<<}
oude stevigheid behouden, en desniettemin de stijfheid afgelegd; de hoofdkerk van dezen staat verzaakt de teederheid en ootmoed harer aloude godsvrucht niet, en behoeft even min meer te vreezen voor den toets der gezonde rede, en wijsbegeerte en zedekunde.
De Leerrede van den Weleerw. dermout, in 's Hage, werd gehouden op den 5 Dec. l.l., en heeft ten tekst Psalm CXXV. Met uitstekend genoegen lazen wij dezelve. Wij meenen wel eens gehoord te hebben, dat deze Leeraar zich op den kansel als een voortreffelijk redenaar doet kennen. En waarlijk, zijn stijl heeft, naar ons gevoel, dien gang en trant, welke tot eene deftige, afgewisselde, en door den spreker naar verkiezing bestuurde - nu gebreidelde, dan meer gevierde - voordragt uitnemend geschikt maken. Alleen de ontvouwing van den tekst - hoe fraai en toepasselijk - kwam ons meer of min gezocht voor. Wij twijfelen, of alles in denzelven ligge en er waarlijk uit te halen zij, wat de Prediker ten aanzien van het gebruik, de gelegenheid en omstandigheden, als hier geput, heeft opgegeven. Intusschen, hij kan regt hebben - en gewis is het een loffelijk doel, den Bijbel in een vereerend, zijnen tekst in een aangenaam en toepasselijk licht te plaatsen.
Des mans ambtgenoot sluiter predikte dien zelfden dag voor den Vorst; en deed het, dezer schoone roepinge waardig. Over I Samuël VII:12 spreekt hij met vele gepastheid en geestdrift. Van vergelijkingen met het vorigegelijk van aanmerkingen, willen wij ons dan onthouden. Elk toch der menschen heeft zijne sterke, gelijk zijne zwakke zijde. 's Gravenhage roemt met regt op zoo vele treffelijke verkondigers van het Evangelie.
De Heer scholten, te Ophemert, bekleedt zoo aanzienlijk eene standplaats niet; maar hij verdient ze welligt niet minder. Twee Leerredenen, de eene des voormiddags, de andere des namiddags, op den eersten Biddag, gehouden, bevatten, I. Hulde aan God voor de weldaad onzer verlossing, volgens Ps. CXI:9a.

{==238==} {>>pagina-aanduiding<<}
II. Bede aan God om de voleindiging onzer verlossing, volgens Ps. CXXXVIII:8b. In dezelven heerscht eene klaarheid en gemakkelijkheid, die haar ook voor den eenvoudigsten en minst aandachtigen toehoorder bevattelijk en opwekkelijk moeten hebben gemaakt. En ook de inhoud is gepast, belangrijk, den waarlijk plegtigen dag volkomen waardig. De Leeraar zegt, dezelven eenigermate vervaardigd te hebben voor de pers, en zich alzoo een uitgebreider en algemeener publiek te hebben voorgesteld, dan zijne, waarschijnlijk kleine, Gemeente. Wij betuigen echter deze bedoeling meer in de netheid der bewerking, dan in den inhoud te hebben opgemerkt, die waarlijk in geene algemeenheden blijft hangen, maar overal doel moet hebben getroffen. Vooraf gaat eene opdragt aan Z.K.H., onzen geliefden Souverein, en - men bevreemde zich des niet! - het is juist hierop, dat wij ons tot eenige aanmerking verstouten. De eerste en voorname betuiging van algemeene verpligting aan den Vorst wordt hier gesteld in onze bevrijding; en, schoon de Schrijver deze uitspraak vervolgens toereikend staaft, waarom - dachten wij, en zeggen we nog - een lof aan den Prins toegekend, welks gegrondheid verklaring en staving noodig heeft? daar het vaderlandsche hart zoo gereedelijk overvloeit van betuigingen der dankbaarheid, des vertrouwens en der liefde, welke geen mensch verwerpen of van onopregtheid en vleijerij verdenken kan. Wist de schrandere scholten dan niet, dat de meestgegronde lof den verstandigen en braven het aangenaamst is? en het inzonderheid eenen weldenkenden Vorst geenszins onverschillig kan zijn, op welke wijze hij van de zijnen geprezen en gehuldigd wordt?
De Eerw. Woerdensche Leeraar droeg mede zijn stuk aan den Vorst op, schoon slechts met korte woorden, inzonderheid van dankbetuiging voor de weldadigheid, aan stad en burgerij bewezen. De Leerrede, over Klaagl. III:21-23, is in hare soort geenszins te verachten. De stijl - ware hij slechts van min gepaste Oostersche uitdrukkingen en overtollige bijbelsche gezegden gezuiverd - is niet zon-
{==239==} {>>pagina-aanduiding<<}
der verdienste. De geest en strekking zijn zedelijk en stichtelijk; schoon, naar ons oordeel, niet zoo juist, menschkundig en regt Evangelisch ingerigt, als zou kunnen plaats hebben. En de vorm - is de oude, onbehagelijke indeeling in eene gerekte, dorre verklaring, en eene toepassing, die dezelve voet voor voet volgt. - In eene noot vindt men eene aanhaling uit des mans Lijkrede op zijnen gevallen Ambtgenoot buyt, die moet geächt worden beiden Leeraars tot eere te verstrekken.
Bij de godsdienstige beschouwing van Ds. roorda van eysinga is het geene onbelangrijke bijzonderheid, dat zijn eigen éénige zoon, zoo door het lot als uit verkiezing, tot de opgeroepenen tot de Landmilitie behoorde. Zijne Leerrede is doelmatig en van eenen vrij goeden smaak. Intusschen behagen ons toch die aanhalingen uit, en toespelingen op, de oude Grieken en Romeinen niet. Uit den Bijbel putte men en lessen en voorbeelden op den kansel; de Gemeente kent dezen, vertrouwt dezen, en heeft daartoe doorgaans ook meerder regt, dan aan de tranen van den verwoester scipio, de zachte menschelijkheid van het Romeinsche wolvenkroost vele waarde te hechten.
Het stukje van den Heer speelman is van soortgelijke strekking als het voorgaande, en reeds in 1811 door een woord van raad en onderrigt, enz. voorafgegaan. Het is - zullen wij het maar regtuit zeggen? - al te vroom. Wij bedriegen ons zeer, zoo deze toon bij de jonge lieden veel ingang zal vinden. En vindt ze dien eenigermate, zoo zal hij welligt die gezegende vrucht niet hebben, welke de Eerw. speelman zich voorstelt. Het is waar, eene zekere godsdienstige dweeperij heeft somtijds niet slechts helden gevormd, maar zelfs gansche legers bezield. De tijd van cromwell moge voorbeelden opleveren. Doch doorgaans is een hangend hoofd en eene vaste hand, die het zwaard met kracht weet te voeren, nagenoeg onbestaanbaar. Eenvoudige, mannelijke godsvrucht, gestrenge braafheid, en geene te zwaarmoedige denkbeelden over de toekomst; ziedaar de regte behoefte van den held! En onze

{==240==} {>>pagina-aanduiding<<}
Schrijver moge deze bedoelen, zijn geschrift ademt of bereikt ze, naar ons oordeel, niet. Met verlangen zien wij dan nog altijd naar een geschikt godsdienstig en zedekundig handboek voor den krijgsman uit, waartoe welligt de loffelijke Maatschappij tot Nut van 't Algemeen nu niet meer zwarigheid zal maken, handen aan het werk te slaan.

Jaarboeken der Genees-, Heel- en Natuurkunde, uitgegeven door eht Genootschap Arti Salutiferae, te Amsterdam. IIden Deels 1ste en 2de Stuk.

(Vervolg.)

III. De praktische afdeeling levert, 1o. eenige Bedenkingen over de Waterbreuk van den beroemden larrey, medegedeeld door den werkzamen van der breggen. Dezelve loopen vooral over eene nieuwe wijze van radicale genezing dezer lastige kwaal, hoofdzakelijk hierin bestaande, dat men, door eene elastieke sonde in de canul van den troicar, waarmede de aftapping geschied is, te brengen, eenen graad van ontsteking in het vaatvlies der ballen zoekt te doen ontstaan, die eene aaneengroeijing der deelen veroorzaakt. Deze kunstbewerking steunt geheel op natuurkundige gronden, en wordt tevens door de ondervinding goedgekeurd.
2o. Hierop volgt het verhaal eener amaurosis, ontstaan uit de gebrekkige scheiding eener uitslagziekte, door den Heer buchner, op raad van den beroemden Hoogl. vrolik, door de toediening van Vin. stib. geheel genezen. Dit geval verdient voorzeker opmerking, zoo wel als een ander eener plotseling ontstane amaurosis, welke door den aether phosphoricus, en het aanwenden eener spaansche-vlieg op den zenuwtak boven de oogkas van het vijfde paar, verdreven werd.
3o. Eene Waarneming over het nut van Nitras argenti bij Epilepsie, door Dr. bloemröder, levert ons

{==241==} {>>pagina-aanduiding<<}
een belangrijk voorbeeld van de werkzaamheid van dit zout, op eene doelmatige wijze aangewend. Ook van elders hebben wij goede getuigenissen ingewonnen omtrent dit middel, dat de aandacht der Geneeskundigen verdient. Bloemröder is met vier greinen in 24 oncen vocht begonnen, latende daarvan viermaal daags een lepel gebruiken, en zoo, zeer langzaam, opklimmende. De bijvoeging van Extr. Hyosc. komt ons niet zeer doelmatig voor. Het schijnt, dat thans het Bilsenkruid noodzakelijk op elk ℞ verschijnen moet; waarvan het gevolg zal zijn, dat het spoedig ook daar niet zal te vinden zijn, waar het eigenlijk op zijne plaats is.
4o. Twee Geneeskundige Waarnemingen van j.w. kirchner. De eerste, van eene soort van St. Veits-dans in een meisje van 14 jaren, is in velen opzigte lezenswaardig. Na te vergeefs op eene stoffelijke oorzaak, namelijk wormen, gewerkt te hebben, week de ziekte eenigzins voor de Belladonna, en vervolgens geheel, op het aanwenden der Stutsche geneeswijze tegen krampen. Wij hebben insgelijks in dergelijke kwalen voordeel van die geneeswijze gezien. - De tweede betreft eene roos der pasgeborenen, die op het aanwenden van zacht opwekkende en oplossende middelen, verzeld met warme baden en behoorlijke buikzuivering, na verloop van eenige dagen, week.
Korte berigten en uittreksels van onderscheiden aard besluiten dit Stuk, dat wij, over het algemeen, met genoegen, en met nut voor onszelven, gelezen hebben.
Onder de wetenschappelijke Verhandelingen van het tweede Stuk komt, 1o. eene korte opgave van marcus' leer der Exanthemata. Veel nieuws vonden wij hier juist niet; want dat uitslagziekten ontstekingen der huid zijn, weet ieder, die niet stekeblind is. Waarom voorts koolstof den grond eener diathesis phlogistica moet uitmaken, waterstof dien eener diathesis catarrhalis, stikstof dien eener diathesis erysipelatosa, is ons al zeer duister. Het schijnt zelfs te strijden met marcus' eigen gevoelen, die toch vooral in de slagaderen de ontsteking zoekt, dat de zuiverste ont-
{==242==} {>>pagina-aanduiding<<}
stekinge een overwigt aan koolstof onderstelt. Doch dit stuk is vol vreemde, onbewezene stellingen, welke men, als wijze orakeltaal, maar geloovig schijnt te moeten aannemen. Wij, ongeloovigen, hadden anders wel lust te vragen: waarom slagaderlijk bloed, in de vochten, de gevoeligheid vertegenwoordigt? - op wat manier de zuivere waterstof in blaasjes uitspruit; en dat nog wel in de roos, die van een' stikstofachtigen aard is? - wat men door prikkelbare gesteldheid der uitwasemingsstof wil te kennen geven? - wat koolstofgas is? en, als het dan koolstofzuur wezen moet, hoe het in de aderen aanwezig zijn kan, daar het eerst bij de ademhaling gevormd wordt? - De Pythische Priesteres van Bamberg, hoe verheven zij ook raze, zal werk hebben, hierop gezonde antwoorden te geven.
2o. De tweede Verhandeling, welke hier voorkomt, levert ons het een en ander over de verharding van het celwijs weefsel bij pasgeborenen, dat uit voorname Schrijvers getrokken is, zonder juist een zeer zamenhangend geheel te vormen. Dat compileren, daar velen zoo laag op neêrzien, is dan toch ook zulk eene gemakkelijke kunst niet; en het is al een heele baas, die dat ingelegd werk zoo weet te doen voorkomen, alsof het uit één stuk gemaakt is. Ondertusschen blijft dit stukje voor den Hollandschen lezer, die weten wil wat hierover al gezegd is, nog altijd belangrijk, zoo als de kwaal zelve, waarover het loopt, de grootste opmerkzaamheid verdient.
3o. De derde plaats in deze verzameling bekleeden eenige aanmerkingen over het overzure zoutzuur van Dr. kapp, vertaald door Dr. van eldik. Wij vinden hetgene hier gezegd wordt, en hetgene van eldik er bijvoegt, zoo belangrijk, dat wij het aan elk ter overweging aanbevelen. Vooral gelooven wij, dat dit middel, in verouderde huidziekten, welke uit eene algemeene ongesteldheid der vochten, en in zulke kwalen, welke uit de plaatsvervangende werking van inwendige organen, na het verdwijnen van een langdurig uitslag, ontstaan zijn, de uitstekendste diensten bewijzen kan; niet minder in ziekten, waar de prikkelbaar-
{==243==} {>>pagina-aanduiding<<}
heid opgewekt moet worden, en vooral, zoo daarbij eene ontmenging der sappen plaats heeft. Ook in de stuipen der kinderen schijnt het weldadig te moeten wezen. Zelden vonden wij een middel, welks geneeskundige aanwending zoo zeer op physiologische gronden steunt. Wij vereenigen ons echter niet met kapp en anderen, die de werking van de groote hoeveelheid zuurstof, daarin vervat, afleiden; ten minste niet, zoo lang de laatste proeven van davy niet omver zijn gestooten. Wij hadden ook gaarne gezien, dat de dosis wat naauwkeuriger bepaald was. Men spreekt van drachmen en droppels ac. mur. oxygen., doch men vergeet er bij te zetten, hoe verre het water met deze lucht bezwangerd moet worden, dat een groot verschil in de sterkte geven moet.
II. Hierop volgen de gewone letterkundige opgaven, en,
III. In het praktische gedeelte, 1o. eene lezenswaardige Waarneming van eene schijnbare longtering, volkomen hersteld, na het, bij geweldig hoesten, ontlasten van een stukje been, dat de lijderes voor eenigen tijd had ingeslikt. Dit geval is zeker opmerkelijk. Er is nog een dergelijk, door een ander Schrijver waargenomen, kortelijk bijgevoegd, dat zoo wel, als vele van dien aard, bewijst, welke vreemde wegen de Natuur soms inslaat.
2o. Eenige Waarnemingen over de plaatsing der placenta in een' zak, door Dr. landskroon, te Purmerend, besluiten dit Stuk. Daar dezelve echter in het volgende worden voortgezet, zullen wij gelegenheid hebben er op terug te komen.


{==244==} {>>pagina-aanduiding<<}

De Levens van gedenkwaardige Mannen en Vrouwen uit de achttiende Eeuw, gevolgd naar het Hoogduitsch van S. Baur, met eenige oorspronkelijke Hollandsche Levens vermeerderd. Vde Deel. In den Haag, bij J. Allart. In gr. 8vo. 331 Bl. f 3-:-:

Dit Deel schijnt ons boven de vorigen in belangrijkheid uit te munten, en wij meenen daarin de beärbeiding van een' vermaarden Hollandschen Geleerden te herkennen. Wij zullen daarom ook eenigzins langer hierbij vertoeven, dan bij de vorige Deelen.
Genoegzaam de helft van hetzelve beslaat eene levensgeschiedenis van den al te beroemden lodewijk XIV. De letterkundige partij, die thans in Frankrijk van niets dan van de groote Eeuw, en van derzelver Held geen kwaad wil hooren, zou den Schrijver zekerlijk verketteren, van valschheid en onnaauwkeurigheid beschuldigen; doch de onzijdige wereldburger, die menschelijke grootheid slechts naar menschelijke goedheid berekent, zal hier doorgaans de taal van waarheid en regt opmerken, en zich te meer over de vrijmoedigheid des Schrijvers (of Vertalers) verwonderen, daar dit boek nog in de tijden onzer onderdrukking in het licht gekomen is. Waarlijk, wij verwonderen ons, dat de zoo bekrompene Censuur dit Leven van lodewijk XIV, zoo als het ligt, heeft toegelaten, daar die Vorst als een voorlooper van napoleon kan worden aangemerkt; iets, hetwelk hier zeer duidelijk, en zoo 't schijnt niet zonder opzet, in het licht gesteld is. Wij zullen eenigen dier punten van vergelijking, waar wij kunnen met de woorden des Schrijvers, hier ter neder zetten; de toepassing aan den Lezer overlatende.
Lang was lodewijk het voorwerp der algemeenste vereering, ja aanbidding. 't Geen men hem bewees, was eene soort van godsdienstige hulde, een wedijver van slavernij, eene zamenvoeging van lofspraken, welke hij zich niet

{==245==} {>>pagina-aanduiding<<}
schaamde aan te nemen, wijl men zich niet schaamde hem die aan te bieden. Alles boog zich voor eenen Monarch, wiens voornaamste hartstogt en begeerte waren, onafhanlijk en oppermagdg te zijn, en te schijnen. Ziekten en ongesteldheden alleen herinnerden hem nog, dat hij mensch was. Hij begreep niet, dat men den Staat van zijn' persoon kon afzonderen; men had hem niet geleerd, dat de Vorst, om de onderdanen aan eene vermenging dezer beide denkbeelden te gewennen, zijn belang nooit van het hunne mag scheiden.
Ten tijde van lodewijk was het denkbeeld nog algemeen, dat de hoogste eer van eenen Vorst daarin gelegen is, dat hij zich bij vreemde Vorsten gevreesd maakt, zijn eigen Rijk vergroot, en andere Rijken niet te magtig laat worden. Geen wonder dus, dat lodewijk zoodra mogelijk dezen, als den eenigen tot roem leidenden weg opgegeven, trachtte te betreden. Het was voor Frankrijk, en voor het grootste gedeelte van Europa, een ongeluk, dat lodewijk een' Oorlogsminister had, die zijne zucht tot veroveringen aanvuurde en bestendig voedde. Hij wilde veroveringen maken, en dus vonden de tegenbedenkingen, die de nietigheid zijner aanspraken duidelijk aan den dag leiden, geen gehoor, geenen ingang bij hem. De Oorlog om de Spaansche Nederlanden, door den Vrede te Aken in 1668 geëindigd, verschafte den Koning in korten tijd eene aanzienlijke aanwinst van grondgebied; dezelve spoorde dus zijne begeerte naar landen te meer aan, en aan een' voorwendsel tot een nieuwen Oorlog (zegt de Schrijver) kon het hem niet ontbreken. (Dit is niet volkomen juist. De Oorlog van 1672 werd zonder eenig voorwendsel begonnen, en alleen bijgebragt, dat de Koning op de Staten misnoegd was, en zulks niet langer ontveinzen kon, zonder krenking van zijnen roem; gelijk de Schrijver zelf, op de volgende bladzijde, meldt. Dit mag geen voorwendsel heeten.) In dezen Oorlog verwoestten de Franschen de landstreken tusschen den Rijn, de Moezel en de Saar op de wreedaardigste wijze. Uit onderschepte brieven ondekte men, dat

{==246==} {>>pagina-aanduiding<<}
de Koning zelf daartoe bevel gegeven had. Een goed gedeelte van Europa had zich met Nederland tegen hem verbonden. Frankrijk zocht nu met elke Mogendheid afzonderlijk te sluiten, ten einde de eene niet door de andere zou ondersteund worden. Dit gelukte; een gedeelte van Vlaanderen, van Luxemburg, Franche Comté en Freiburg werden Fransch; ook Lotharingen, omdat de Hertog de vernederende voorwaarden zijner herstelling versmaadde. Doch hiermede was lodewijk nog niet te vrede. Terstond na het verdrag trok hij verscheidene steden en landstreken, zoo in Duitschland als in de Spaansche Nederlanden, met geweld aan zich. Inderdaad was dit niet dan rooverij, waarbij het regt van den sterksten besliste. Te vergeefs deed de Duitsche Rijksvergadering deswege voorstellen; lodewijk leide haar de stilzwijgende toestemming bij het Nijmeegsche Vredesverdrag voor, en bekreunde zich zoo weinig om het openlijk gevoelen en de voorstellingen der Mogendheden, dat hij veeleer midden in den Vrede, op 30 September 1681, de groote en belangrijke stad Straatsburg aan zich trok. Tegen de klagten der Mogendheden stelde hij drie legers over, deed zware brandschattingen uitschrijven, en Luxcmburg beschieten. Daar men de Genuezen verdacht hield van met Spanje te heulen, moesten ook dezen de uitwerkselen van lodewijk's hoogmoed en alvermogen ondervinden. Veertienduizend bommen werden in de stad geworpen, waardoor het paleis van den Doge, de schatkamer, het tuighuis en meer dan honderd huizen in steenhoopen veranderd
werden. De Doge benevens vier Raadsheeren moesten den Koning om vergiffenis komen smeeken. - In de geschillen tusschen Frankrijk en den Paus gaf lodewijk aan zijn' Gezant lavardin een klein leger mede; deze trok naar Rome, bezette zijn paleis, de naburige wijken der stad, en liet ronden doen als in oorlogstijd. 's Pausen banvloek werd in den wind geslagen. Kort daarna verkeerden de Franschen, op bevel van den barbaarschen Oorlogsminister louvois, op nieuw de ongelukkige Paltz en omliggende landen in eene wildernis. Twaalfhon-
{==247==} {>>pagina-aanduiding<<}
derd steden en dorpen werden verbrand, om eene woestijn tusschen Frankrijk en het optrekkend Rijksleger te stellen. Dit geschiedde, om eenige aanspraken, die lodewijk's Schoonzuster op de Paltz had, en de twijfelachtige keuze van een' Keulschen Aartsbisschop, te doen gelden!
De Oorlog, hieruit ontstaan, werd door den Vrede te Rijswijk in 1697 bijgelegd. Dit was de laatste Krijg, waarin lodewijk gelukkig was. 's Hemels langgetergde Regtvaardigheid deed hem op zijn' ouden dag zwaar voor zijne heerschzucht boeten. De bezitneming van Spanje door zijn' Kleinzoon, ten gevolge van een bekuipt Testament, gaf daartoe de eerste aanleiding. De Duitsche Keizer rustte zich eerst tot den Oorlog; maar onze Prins willem III, die tevens Koning van Engeland was, werd op nieuw de ziel van dit groote verbond, doch stierf onverwacht, eer de Oorlog nog uitbarstte. (Het verwondert ons zeer, dien grooten Vorst, lodewijk's gedurigen tegenstander, in deze levensbeschrijving zelfs niet eens genoemd te zien.) De veldslag van Hochstadt, waarin de Franschen 15,000 gevangenen en 20,000 dooden en gekwetsten verloren, deed hem Duitschland, die van Turin Italië, die van Ramillies, Oudenaarden en Malplaquet de Nederlanden verliezen. De ellende werd in Frankrijk onbeschrijfelijk. ‘Armoede en neringloosheid heerschten alom; de belastingen, onder welke het volk zuchtte, waren niet toereikende voor de noodzakelijkste uitgaven, en de druk dezer belastingen, en de strengheid, waarmede dezelve werden ingevorderd, putteden elken dag de bronnen van den Staat meer uit. De wervingen ontblootten het land van de noodzakelijkste onderdanen; de gedwongene Rekruten werden als misdadigers, aan ketenen gekluisterd, weggesleept. Bij de rampen van den Oorlog voegde zich nu nog hongersnood, daar een vreesselijk strenge winter (die van 1709) de kiem, de hoop des oogstes vernielde, terwijl deze hongersnood ziekte en dood in zijn geducht gevolg had. Jammer en ellende rezen
ten toppunt, op het land zoo

{==248==} {>>pagina-aanduiding<<}
wel als in de steden, en zelfs in Parijs. Ook de wellde waagde het niet, zich in 't openbaar te laten zien. Meer dan twintigduizend menschen waren letterlijk door honger omgekomen; ontelbare andere van besmettelijke ziekten gestorven, door koude uit het leven gerukt, en ten slagtoffer van ellende en wanhoop geworden.’ Dit was dan het loon des Veroveraars! - Kort daarna volgde eene reeks van sterfgevallen in zijne Familie; op 14 April 1711 overleed de Dauphin, lodewijk's éénige Zoon; den 18 Februarij 1712 de Hertog van Bourgondië, zijn Kleinzoon, (fenelon's edele kweekeling) zes dagen na zijne Gemalin; en drie weken daarna de oudste hunner Zonen, lodewijk's Achterkleinzoon; Parijs zag in dezelfde lijkkoets Vader, Moeder en Kind. Te vergeefs smeekte de Koning herhaalde malen om Vrede; de wrekende Geregtigheid wilde, dat hij tot die zelfde Hollanders, wier dringende verzoeken hij in 1672 in den wind geslagen had, thans meer dan eenmaal vruchteloos de toevlugt nam. Onze Raadpensionaris heinsius ontving den Franschman de torcy, die met de uitgestrektste volmagten naar den Hage kwam, met koele beleefdheid, en weigerde met hem te handelen, eer marlborough uit Londen terug was. De nood deed lodewijk eindelijk zelfs tegen zijne onderdanen gematigde taal voeren. De partijgangers der Bondgenooten stroopten tot bij Parijs, en de Koning stond op het punt, naar de overzijde der Loire te vlugten.
Eene verandering in het Engelsche Ministerie, ten gevolge van een' beuzelachtigen vrouwentwist, redde Frankrijk van den oogenschijnlijken ondergang. Hierbij kwam de dood van Keizer jozef I, wien de Koning van Spanje, karel, in de Oostenrijksche Staten opvolgde. Te Utrecht (1713) werd Engeland en Holland afzonderlijk bevredigd, en het volgende jaar sloot ook de Keizer het verdrag te Rastadt. De rampen der Natie schenen nu gelenigd, doch die des Konings waren het niet. Zijn tweede Kleinzoon, de Hertog van Berry, stierf te midden der

{==249==} {>>pagina-aanduiding<<}
vredefeesten; slechts een zwakke telg, lodewijk's Achterkleinzoon uit den Hertoge van Bourgondië, bleef nog over, doch scheen den dood nabij. De Koning dacht reeds om zijne onechte kinderen te wettigen, werd gemelijk, en bevlekte zijn laatste levensjaar nog met eene vervolging der Jansenisten. Deze vervolgzucht, in een' Koning, die in eene zoo verlichte Eeuw, en in een land regeerde, waar de wetenschappen bloeiden, moet ons niet verwonderen. Immers ‘de hoofdzaak van den Godsdienst was, bij lodewijk, aan de koninklijke magt te gelooven. Voor het overige geheel onkundig omtrent diepzinnige stukken der Godgeleerdheid, en in zijne vroomheid uiterst (ten uiterste) bijgeloovig, vervolgde hij eenen waren of vermeenden (gewaanden) ketter als eenen ongehoorzamen, en meende, door vervolging, zijne zonden uit te wisschen, en voor dezelve te boeten.’ Op zijn doodbed had lodewijk wel van zijne oorlogszucht en verkwisting, maar niet van zijn' gewetensdwang berouw. Zijne uitvaart strekke ten spiegel aan booze Koningen. ‘Eene tallooze menigte stroomde naar St. Denijs, de begraafplaats der Koningen; de weg detwaarts was met menschen bedekt, en, van de voorstad tot aan de plaats der begraving, zag men overal, onder den blooten hemel, bals, muzijk en concerten; men zong en danste woest door elkander, en in de kramen kon men allerlei ververschingen en spijzen te koop krijaen. Bij het voorbij rijden van de lijkkoets wreven de aanschouwers hunne oogen met uijen, en weêrgalmde de lucht van schandelijke smaadredenen en verwenschingen; zoodat men het best oordeelde, het lijk langs bijwegen te vervoeren.’
De Schrijver zoekt, door het geheele beloop dezer Geschiedenis heen, aan te toonen, dat lodewijk XIV, bij zeer veel trotschheid en eigenwaan, eene zeer geringe mate van verstandsvermogens, althans verstandsontwikkeling, bezat, en dat de door boileau en andere vleijers zoo geroemde zelfregering van dezen Vorst inderdaad eene groote ramp voor den Staat was, daar lodewijk veel beter

{==250==} {>>pagina-aanduiding<<}
zou gedaan hebben, zich door eenen colbert geheel te laten leiden. Thans scheen het, of hij alles alleen deed, terwijl hij inderdaad door louvois, Mevr. de maintenon, de Jezuiten la chaise en le tellier beheerscht werd. 's Mans kinderachtige gesteldheid op plegtigheden, ontstaan uit zijn verlangen, om in alles de eerste te zijn, om door allen slaafsch aangebeden te worden; de pracht van zijn Hof; de verfoeijelijke dwang der Politie- en Finantie-bedienden, (waarin Frankrijks onttroonde Beheerscher naar hem een voorbeeld schijnt genomen te hebben); de schending van het geheim der posten, enz. worden hier uitvoerig en eigenaardig geschetst. Alleen heeft de Schrijver, naar het ons voorkomt, het zedebederf aan dat Hof met al te zwarte kleuren afgemaald. Hetgeen van de Hofdames (bl. 145), van eenigen der grootsten van het Hof (bl. 146), van de vrouwen algemeen, den toon der gezelschappen, enz. (bl. 147) gezegd wordt, moet gewis meer van de tijden des Regents, Opvolger van lodewijk in het Staatsbestuur, gelden; want bij het hier geboekte kunnen wij ons naauwelijks eene opklimming denken, en het is toch eene bij alle Geschiedschrijvers erkende waarheid, dat het Hof van lodewijk XIV zich door zekere uiterlijke deftigheid, voegzaamheid, en in de laatste jaren zelfs godsdienstigheid, onderscheidde, terwijl terstond na zijn' dood de zedeloosheid, onder den Hertoge van Orleans, zonder eenige schaamte het hoofd opstak, en men dus het Regentschap, en de Eeuw van lodewijk XV, te dezen opzigte, tegen die van lodewijk XIV over slelt. De Schrijver erkent wel de uitwendige welvoegelijkheid en schijnheiligheid, die aan het Hof moest plaats hebben, dan schijnt zichzelven daardoor tegen te spreken,
want vele der hier geboekte gruwelen zijn van dien aard, dat zij met geen welvoegelijk en schijnheilig vertoon kunnen zamengaan. Het weinige, 't geen wij voorts op deze welgeschrevene en belangrijke levensgeschiedenis aan te merken hebben, zou bestaan in gebrek aan evenredigheid. In vijftig bladzijden worden de zestig vroegere en schitterende ja-
{==251==} {>>pagina-aanduiding<<}
ren van 's Konings leven behandeld, en tot de ongelukkige vijftien laatste jaren tachtig gebezigd. Een Franschman zou zulks partijdigheid noemen, waarvan een Geschied- en Levensbeschrijver zelfs den schijn vermijden moet. Men behoefde zekerlijk, in een stuk voor deze verzameling, niet veldtogt voor veldtogt, waarin de Franschen geslagen werden, afzonderlijk te behandelen; schoon wij het pikante daarvan in deze tijden niet loochenen kunnen.
Op Frankrijks meest gevreesden Koning volgt hier Frankrijks meest geduchte vijand in de achttiende Eeuw, de onsterfelijke pitt, Graaf van Chatham, die, als Hoofd van het Britsche Staatsbewind, in den zevenjarigen Oorlog, den roem en de magt der Fransche wapenen deed verdwijnen, en der Zeemagt van dat Rijk een' doodelijken slag toebragt, terwijl hij Groot-Britannië ten top van luister verhief. Gedurende zijn kortstondig Ministerie (29 Junij 1757 tot 5 October 1761) waren de Engelschen zegevierend in alle vier de Werelddeelen. In Amerika veroverden amhorst en boscawen Kaap Breton, wolf en saunders Quebek, de hoofdstad van Canada; in Afrika werden Goree en Senegal, in Azië Pondichery en groote landstreken in Oostindiën veroverd, en in Europa de Franschen bij Minden geslagen. (Dit alles viel voor gedurende het ééne jaar 1759.) De eensgezindheid tusschen den Koning, het Parlement en het Volk was voorbeeldig. Doch toen de Minister, in 1761, bij het aanraden van den Spaanschen Oorlog, (dien men toch drie maanden later wel moest beginnen) overstemd werd, leide hij zijn' post neder, en stemde nadrukkelijk tegen den kort daarna gesloten' Vrede met Frankrijk. Van men af leidde hij een ambteloos, doch geenszins werkeloos leven, was en bleef de grootste Parlementsredenaar van zijnen tijd, (de gebreken zijner welsprekenheid worden hier echter ook aangewezen) verzette zich met nadruk tegen den onstaatkundigen Amerikaanschen Oorlog, en stierf in 1778,
geächt en bemind bij de Natie, doch gevreesd en gehaat bij het toenmalige Ministerie (van north). - Deze levensgeschiedenis komt ons, wat stijl,

{==252==} {>>pagina-aanduiding<<}
voordragt, beknoptheid en orde betreft, als de beste uit dezen bundel voor.
Hetgeen pitt in het groot was, doet ons de Schrijver in den Osnabrugschen Staatsdienaar möser in 't klein opmerken, die tevens Geleerde en Schrijver was, in zijn vak niet alleen, maar ook in algemeene Letterkunde. Hij deed aan zijn Vaderland, in de benaauwde tijden des zevenjarigen Oorlogs, de gewigtigste diensten; en deze praktikale wijsheid stelde hem, even als de beste Schrijvers der Ouden, in staat, om zijne Osnabrugsche Geschiedenis en Patriotische Phantasiën met zaken, in plaats van met woorden, te vullen.
Wij ontvangen daarop de zeer hierbij afstekende levensschets van den door ligchaamssterkte zoo wel, als door oorlogsmoed beroemden Maarschalk van Saxen, den overwinnaar bij Fontenoi, Raucourt en Lawfeld. Deze eigenschappen, vooral zijne onverschrokkenheid, ook zijne vriendelijkheid, enz. zet onze Schrijver zeer goed uiteen, doch is wat al te mild in den lof, en wat al te karig in de berisping. Maurits van Saxen mogt een groot krijgsheld, een gezellig mensch zijn; hij was een man zonder beginselen, gelijk niet alleen zijne Rêveries, maar wel voornamelijk zijne geheele levenswijze toonen. Hem mogen wij niet groot noemen, die het, zoo al niet voor het éénige, althans voor een der eerste doeleinden van zijn aanwezen houdt, zich onbeperkt en onbedwongen in de grofste wellusten te baden.
Een ander Fransch Krijgsman treedt vervolgens ten tooneele, de Revolutionnaire Generaal custine, die ook als slagtoffer dier zelfde Revolutie viel. Niettegenstaande zijn' verbazenden voorspoed aan den Rijn, op het laatst van 1792, wordt hij hier geschetst als een inderdaad bloôhartige grootspreker, wien slechts het verrassende van zijn' togt, en de vooringenomenheid voor de Fransche omwenteling, die destijds nog velen bezielde, zoo veel geluk en roem konden verschaffen. Ook trok hij in de lente van 1793 met evenveel spoed terug, als hij gekomen

{==253==} {>>pagina-aanduiding<<}
was, werd toen bevelhebber van het Noorder leger, van gesprekken tegen robespierre beschuldigd, en onthoofd. De Schrijver deelt verscheidene bijzonderheden en anekdoten van hem mede, onder welken die van de redding eens Generaals door eene snuifdoos bij misverstand (bl. 237) ons, met verandering van plaatsen en zeden, meer eene plaats in ariosto, dan in de Geschiedenis waardig schijnt.
Op deze Staats- en Krijgslieden volgt één Godgeleerde en één Wijsgeer; vooreerst de uitmuntende jerusalem, de Duitsche fenelon, opvoeder van den, in 1806 gesneuvelden, voortreffelijken Hertog van Brunswijk; een man, ook onder ons door zijne Beschouwingen over den Godsdienst genoegzaam bekend en geächt. Wij leeren dezen beminnelijken dienaar des Christendoms hier in alle zijne betrekkingen waarderen, en zien onder andere, dat hij zich in zijne jeugd, even als zoo vele andere groote Buitenlanders, een jaar lang te Leyden gevormd heeft; hij besteedde een volgend jaar bijna geheel aan reizen door ons Land. - Niet alleen bekleedde hij met ongemeen veel ijver en naauwgezetheid de hoogste ambten in de Luthersche Kerk te Brunswijk, maar stichtte daar ook het zoo nuttige Collegium Carolinum. Ook als Redenaar en Kunstkenner wordt de waardige man hier kortelijk afgeteekend. Men moet hem waarlijk lief krijgen, wanneer men, met zoo hooge waardigheden en zulke uitgebreide kunde, zoo veel heuschheid en menschlievendheid vereenigd ziet.
De levensschets van j.j. rousseau is avontuurlijk genoeg, en meest uit de Confessions genomen, zoo verre die loopen, met aanvulling tot 's Wijsgeers dood, en meer in den toon der lofspraak dan der Geschiedenis. Dit is echter, ten aanzien van rousseau, niet volmaakt hetzelfde. Bij alle verschuldigde achting voor dezen verdienstelijken en ongelukkigen man, kunnen wij toch niet ontveinzen, dat die ongelukken, voor een groot gedeelte, zijne eigene schuld waren, en voortkwamen uit die zucht tot paradoxie in denk- en handelwijze, welke jean jac-
{==254==} {>>pagina-aanduiding<<}
ques kenschetste. De onnatuurlijke daad, van alle zijne kinderen naar het Vondelingshuis te zenden, welke men hier slechts ter loops aanroert, is toch iets, den man der natuur en der waarheid zeer onwaardig. Wij merken dit echter niet aan, om de onchristelijke, ontmenschte vervolgers van den in allen gevalle door en door eerlijken en opregten Wijsgeer in het minst voor te spreken.
Twee Fransche Dichters besluiten dit Deel, boileau en de bernis. Van den eersten is, naar verdiensten, veel goeds gezegd, en zelfs te veel; want wij zouden boileau niet gaarne ‘den leerzaamsten van alle Fransche Dichters’ noemen, noch hem, die de Fransche Dichtkunst onherroepelijk aan banden kluisterde, waaronder zij nog zucht, als alleen door natuur, waarheid en gezond verstand bezield, voorstellen. 's Mans hart is ook wel al te gunstig geschetst. Of is hij een goed mensch, die den Koning vleit, en daardoor een vrijgeleide-brief zoekt om anderen aan te vallen? Van zijne belagchelijke Ode is mede geen woord gesproken. Als Leer- en Hekeldichter was hij waarlijk een Model. - De levenschets van bernis, den lieveling van Mevrouw pompadour, Staatsman en Dichter, is kort, maar voldoende.
Schoon de vertaling doorgaans vloeijende is, hebben wij daarin toch eenige stuitende Germanismen opgemerkt. Welks Rijnoevers (bl. 49) zegt men in het Nederduitsch van geen land, maar wel: waarvan de grenzen langs den Rijn. Te Delphinet (bl. 90) voor: in Dauphiné, kan eene vergissing zijn, maar: Landsyndicus voor Raadpensionaris (bl. 99) is in een' Hollander onverschoonlijk, en Procurator voor Procureur (bl. 309) niet veel beter. Drukfouten zoo als Lictrin voor Lutrin, (bl. 313) hoewel slechts enkel voorhanden, behoorden ook het werk niet te ontsieren.





{==255==} {>>pagina-aanduiding<<}

Cyropedie, of over de Opvoeding en het Leven van den ouden Cyrus; door Xenophon: uit het Grieksch vertaald, door Mr. Jan ten Brink. II Deelen. Te Amsterdam, bij J. ten Brink, Gz. 1813. In gr. 8vo. Te zamen 558 Bl., behalve Voorberigten, enz. f 5-4-:

Zoo zeer de werken der Grieken, te midden hunner hooge beschaving, in het algemeen uitmunten door den geest van waarneming en nadenken, dien zij aan hunne lezers, ongezocht en alzoo ongemerkt, mededeelen, en bijzonderlijk door die beminnelijke eenvoudigheid, welke altijd het kenmerk van waarheid is, zoo geldt deze aanmerking bepaaldelijk omtrent alle de voortreffelijke geschriften van xenophon. Als geschiedschrijver, kleedt hij zijne voordragt in zulk eenen aangenamen en lossen zwier, dat hij allerwegen behaagt. De waarheid is hem heilig, en hij deelt ze eenvoudig mede, maar altijd verluisterd door zijn edel doel, niet slechts om het gebeurde te verhalen, maar om het verhaal te stosseren met een aantal aanmerkingen van zedelijken aard, uit wijsgeerige beginselen afgeleid. Overal straalt het oogmerk door, om den beschaafden lezer van zijnen tijd te bezielen met eenen geest van wijsheid en orde, die hem, bij gestadige oefening, bekwaamt, om zijn vaderland in den raad, of op het oorlogsveld, met eere te dienen, of ook om den gewonen burger door de schets van het edele tot deugd aan te vuren, of door de voorstelling van het verkeerde aan de boosheid te ontrukken. De manier, waarop hij dit oogmerk poogt te bereiken, is altijd even eenvoudig, waar, schoon en treffende; en van daar mist hij nooit zijn doel. Een ieder, die zijne schriften in handen neemt, vindt zich onwederstaanbaar geboeid aan des schrijvers voordragt, en verzaadt ter naauwer nood zijnen lust.
Onder xenophon's werken, nu, is de Cyropedie

{==256==} {>>pagina-aanduiding<<}
geen der ongewigtigste. Hetzij men dit werk als echte geschiedenis van des ouden Cyrus leven, of wel als eenen geschiedkundigen roman wil houden, - voor beide welke gevoelens vele voor- en tegenspraak valt, - het beveelt zich allerwegen door zijnen inhoud. De vorstelijke opvoeding van den ouden dag is daarin meesterlijk afgeteekend. De jeugdige tucht, naar der Perzen zeden gewijzigd, is eene treffelijke schole, om den beminnelijken, den weldadigen, den goeden vorst, maar tevens den bekwamen, moedigen en dapperen veldheer te vormen, die overal, zoo in het kabinet, als in het leger, vader van zijn volk is, en, bijkans zonder te gebieden, eene stipte gehoorzaamheid verwerft. De kunst van regeren ontwikkelt zich even ongezocht, als de huishoudkunde van elken vader omtrent zijn gezin; en hetgeen bovenal schoon en edel is, hetgeen welligt alle andere leerboeken, tot zelfs die van den besten stempel in onze dagen, inderdaad overtreft, is de ongekunstelde manier, om aan jeugdige personen de juiste beöordeeling van regt en onregt diep in het gemoed te drukken, welke, naar de echte grondbeginselen der zedekunde, werken moet op alle de kringen en standen, op alle de zedelijke handelingen des volgenden levens. En dit alles is zoo onovertreffelijk schoon in het kleed der geschiedenis ingeweven, dat het gemoed, als het ware, zonder eigenlijken aanval, veroverd is.
Uit deze korte schets ontwaren onze lezers van zelven de waarde dezes boeks van eenen Griek uit den besten tijd, welk wij hierboven aankondigden. Kan de overzetting van zulk een werk ondoelmatig, overtollig geschat worden? Neen: dit zij verre! Hoe zeer al de zeden van onzen Hollandschen landaard, door den Franschen invloed welligt nog meer verbasterd, van die der Perzen zeer veel verschillen, blijft toch de jonge knaap, in handen eens goeden opvoeders, naar zuivere voorschriften, overal het kneedbare was, dat elken indruk van buiten aanneemt. Geen landaard maakt hierin verschil. De jongeling moet tot mensch gevormd worden, en de regtschapen, goed ge-

{==257==} {>>pagina-aanduiding<<}
vormde mensch verzaakt zichzelven, ook in Afrika's woestenijen, niet. De lessen zelven van wijsheid en deugd, hoezeer ook formelijk onderscheiden, zijn dezelfden; de manier van voorstelling moge verschillen, maar zij alleen is proefondervindelijk de beste, welke met den meesten invloed een vast karakter vormt, en het kleed der geschiedenis blijft ontegensprekelijk datgene, wat voor alle geäardheden het beste past.
Dank zij alzoo den kundigen en geleerden menschenvriend, die ons Nederland, in den tegenwoordigen tijd, met eenen schat verrijkt, welken de taalkundige tot nog toe alleen voor zichzelven behield, en die, zonder zijne hulp, welligt nooit, althans niet zoo spoedig, in algemeene handen zoude zijn verspreid geworden!
Wat nu de geschiedenis van den ouden Cyrus betreft; zij begint, na eene voortreffelijke inleiding over de regeringskunst, waarbij de schrijver terstond zijn oogmerk ontvouwt, en welke een meesterstuk is der Grieksche eenvoudigheid, met het geslacht, de persoonlijke beschrijving en de allereerste opvoeding van Cyrus volgens de Perzische wetten, en voorts met de zending van den twaalfjarigen knaap met zijne moeder naar zijnen grootvader Astyages. Zij doorloopt zijnen jeugdigen leeftijd, als het ware, van stap tot stap, zoodat men als met eigen oogen zijne vorderingen aanschouwt, door hem in beschaving van geest en gemoed, in de ontwikkeling van ligchaams- en zielskracht gemaakt. Zij verzelt hem, in verdere jaren, als veldheer, onder de Armeniërs, Assyriërs, enz. en ontvouwt een aantal zijner krijgskundige vindingen en stoute ontwerpen. Zij beschrijft hem als vorst en vader over zijn volk, dat hem bemint. Zij schetst den weldadigen omvang zijner uitgebreide heerschappij. Zij verzelt hem eindelijk tot op zijn sterfbed, alwaar hij even zoo moedig zijne loopbaan eindigt, als hij die was ingetreden, en sluit hare voordragt met een belangrijk overzigt van de weldadige gevolgen zijner regering, in tegenstellinge der nadeelen, die, in vervolg van tijd, uit de afwijking van zijne treffelijke instellin-
{==258==} {>>pagina-aanduiding<<}
gen voor de Perzen zijn voortgevloeid. En deze geschiedenis is overal doormengd met zulk een aantal van plaatselijke, aardrijks-, krijgs-, staat- en oudheidkundige bijzonderheden, met zulk eene keurige beschrijving van de gewoonten en zeden der volken, welken het toeval ontmoet, dat de lezer zelf tegenwoordig is bij de gebeurtenissen, en door den schrijver tot eigen oordeel over personen en zaken gedrongen wordt.
Maar nu de overzetting? Recensent heeft haar zeer naauwkeurig met den oorspronkelijken Griekschen tekst vergeleken, en vindt zich naar waarheid verpligt, openlijken lof en dank toe te zwaaijen aan den man, die, na den naauwkeurigsten toets der verschillende lezingen en uitgaven, dit werk in zulk eenen aangenamen Hollandschen stijl, met bewaring van alle de kracht des oorspronkelijken schrijvers, aan ons overlevert, dat er volstrekt niets te verlangen overblijft, waardoor het meer zoude kunnen volmaakt worden. Het kan hier de vraag niet zijn: of niet een enkel woord, hier of daar, eene andere beteekenis zoude kunnen lijden? Dit volgt eigenaardig uit eene overoude taal, welke, na verloop van zoo vele eeuwen, thans bijkans alleen uit de vergelijking van haar gebruik bij gelijktijdige schrijvers kan gekend worden. Bij zoodanig begripsverschil stil te staan, zoude meer den schijn van geleerden waan en jammerlijken vitlust verraden, dan wel nuttig zijn tot beter verstand. Wij berusten liever alzoo geheel in de vertaling, zoo als zij ons door den heer ten brink met naauwkeurigheid geleverd is; wij betuigen hem onzen dank voor de ophelderingen, hier en daar gegeven, tot betere kennis van den zin der woorden, vooral dan, wanneer hij zich verpligt vond, van zijne voorgangers te verschillen; wij erkennen de volle waarde zijner bijgevoegde aanmerkingen omtrent onde gewoonten en zeden; wij zien zijne beloofde verhandeling over de geschiedkundige echtheid dezes werks met verlangen te gemoet, en wenschen dit meesterstuk der oudheid in handen van onze denkende landgenooten, en vooral van aszonderlijke en openbare opvoeders.





{==259==} {>>pagina-aanduiding<<}

Galerij van merkwaardige Menschen, en menschelijke lotgevallen, wier geboorte, levensloop, ziekte of dood iets zonderlings heeft opgeleverd, door W. Goede. Te Dordrecht, bij P. van Braam en A. Blussé en Zoon. 1813. In gr. 8vo. VI en 278 Bl. f 2-4-:

Eene galerij van merkwaardige menschen! Onder dezen titel verbeeldden wij ons eene verzameling te vinden van belangrijke levenschetsen eeniger door verstandelijke of zedelijke hoedanigheden uitstekende menschen. Het is waar, het veld der algemeene Biographie is zeer sterk betreden, maar er zijn toch nog min bezochte paden genoeg op overgebleven, en de wandeling over hetzelve is zoo belangrijk! Wij konden dus de onderneming van den Heer goede (die wij nog steeds alleen naar den titel beöordeelden) niet afkeuren; te minder, daar wij uit het bijgevoegde, wier geboorte, levensloop, ziekte of dood iets zonderlings heeft opgeleverd, (dit slaat toch blijkbaar op het voorgaande menschen, daar het op lotgevallen niet zien kan) meenden te mogen verwachten, den invloed van het physieke van den mensch op zijn' zedelijken en verstandelijken toestand, of omgekeerd, opgehelderd te zien.
Dan, wij hebben ons vergist. Dit boek heeft met de menschkunde (althans met de zielkunde, zoo men strikt wil spreken) niets gemeen. Het betreft alleen den physieken mensch, en is eene eenvoudige opsomming, naar het alphabet geschikt, van zeldzame sterfgevallen, vreemde verlossingen, zonderlinge ligchaamsgebreken, ziekten, afwijkingen van de gewone ligchamelijke organisatie, nachtwandelingen, enz. Het éénige, 't welk hier met 's menschen hoogere natuur meer onmiddelijk in verband staat, zijn eenige aanleidingen tot zelfmoord, of doodslag, van zedelijke gronden ontleend. Voor de ligchamelijke menschenkennis, de Physiologie, schijnt hier dus meer winst te rapen. Doch de gekozene vorm belemmert ook deze nuttigheid grootendeels. De daadzaken worden blootelijk ter neêrgezet, zonder natuurkundige ontwikkeling of verklaring, veeltijds zonder behoorlijke staving door aanwijzing der bronnen, (welke zulke wondergeschiedenissen, als wij hier veelal aantreffen, toch dubbel noodig hebben.) De alphabetische orde is mede

{==260==} {>>pagina-aanduiding<<}
voor eene wetenschappelijke behandeling de gunstigste niet; en wij mogen uit dit alles besluiten, dat ook de kennis van het menschelijk ligchaam aan deze verzameling niet veel voordeel zal te danken hebben.
Wij vorderen echter misschien te veel. Het was veelligt het oogmerk van den Schrijver niet, eene bijdrage tot de Physiologie of tot de Zielkunde, maar slechts een leesboek te leveren, 't welk in een uur van uitspanning aangenaam, en niet geheel onnut, zou kunnen gebezigd worden. Dit doel moge hij dan min of meer bereikt hebben; doch wij wenschten wel, een ontwerp van dezen aard in de voorrede zoo hoog niet geroemd te zien. ‘Daar belangrijke daadzaken en voorvallen, (zegt hij) uit het leven van wezenlijk bestaan hebbende of nog bestaande personen, hoe eenvoudig ook geschetst, onbetwistbaar meer opmerking verdienen, dan de ingewikkeldste tafereelen uit het rijk der verbeelding of romans, zoo’ enz. Hoe! Vertellingen van reuzen van tien of elf voet, van zeldzame gulzigaards, schielijk opgewassenen, mismaakten, enz. verdienen meer opmerking, dan de meesterstukken van cervantes, richardson, fielding, of a. lafontaine? Wij willen den gezonden smaak onzer landgenooten, dien de Schrijver een' regel verder inroept, dezen hoon niet aandoen, om niet de door andere Natiën zoo vaak aan ons toegekende blaam van wansmaak en ongevoeligheid inderdaad te verdienen.
Doch wij zouden den Schrijver (of Vertaler, gelijk hij zich in verscheidene noten onder den tekst noemt) te kort doen, indien wij niet erkenden, dat hij menig zeldzaam en merkwaardig geval, misschien in weinig gelezene of vergetene werken verspreid, heeft bijeengezameld, en dat hij door de verscheidenheid onderhoudend is. Maar juist die zeldzaamheid, welke het treffende des geheelen werks uitmaakt, berust enkel op de onderstelling, dat het alles waarheid is, 't geen wij hier vinden; buitendien zouden de geboekte wonderen weinig waarde hebben. En om hiervan te doen blijken, waren enkele aanhalingen niet genoegzaam; men moest, althans bij schier ongeloofelijke bijzonderheden, de Schrijvers niet hier en daar, maar overal noemen, opdat de Lezer, indien hij gelegenheid hebbe, derzelver geloofwaardigheid toetse. Dit is echter hier het geval niet. Waar vindt men, b.v. dat Keizer maximiliaan (bl. 150) acht voet lang was? Zulk eene bijzonderheid van een'

{==261==} {>>pagina-aanduiding<<}
zoo bekend' Vorst verdiende wel, dat men de bronnen, waaruit zij geput is, aanwees, gelijk mede van de reuzen gabra en funam te Rome en in Schotland, (bl. 80, 81.) Van den eersten gewaagt plinius, (H.N.L. VII. c. 16) die ook de reuzen pusio en secundille (bl. 239) vermeldt. Zekerlijk! in plinius was een rijke oogst van wonderen te vinden; doch moest men den man genoemd hebben, daar hij niet vrij is van ligtgeloovigheid, en de Romeinsche voet van den onzen verschilt.
Nog ééne aanmerking. Verscheidenheid is goed; doch wanneer zij, gelijk hier, zoo bont wordt, dat men vier gevallen op ééne bladzijde vindt, (bl. 7, waaronder het volgende een opschrift beslaat: Aristides stierf aan den beet van eene kat.) zoo houdt zij op te behagen, en wordt zelfs bespottelijk. Waartoe deze kortheid? Wie was die aristides? Toch niet de Regtvaardige? En op dezelfde bladzijde: ‘Leo (alletius), die zeer vele schriften naliet, schreef veertig jaren lang met eene eenige pen. Toen hij dezelve eindelijk verloor, stortte hij, zegt men, tranen.’ Credat Judaeus Apella! En wie is de zegsman van dat sprookje?




Redevoeringen, door J.M. Kemper. Te Amsterdam, bij J. van der Hey. 1814. In gr. 8vo. 88 Bl. f 1-5-:

Het is niet altijd de inwendige waarde alleen, die een boek op belangstelling rekenen, en zelfs billijke aanspraak kan doen maken. Het onderwerp, de omstandigheden des tijds, waarmede het stuk in eenig verband staat, de man eindelijk, kunnen hiertoe even zeer bijdragen. Welk een gunstig vooruitzigt voor drukker en schrijver, waar dit alles vereenigd, alles op de beste en meest voldoende wijze vereenigd is! Welk eene verpligting tevens voor ons, om degenen, wien dit minder bekend mogt zijn, daaromtrent te onderrigten, daarop oplettend te maken, opdat zij zich met ons verheugen! Ja, zoo spreekt ons hart; en hetzelve vertrouwen wij meer, dan die koude, veeltijds eenzijdige, hoewel dan ook hoogwijze, redeneringen, welke, met zoo vele andere, ook deze magtspreuk hebben voortgebragt: dat een beöordeelaar alleen het boek, en niet den schrijver, niet deze en gene bijzondere omstandigheden,

{==262==} {>>pagina-aanduiding<<}
bij zijne schatting en bepaling der waardij of onwaardij, hebbe in het oog te houden. Menig boek of boekje is eene vrucht des tijds, een uitvloeisel van het hart. En waarlijk: ‘als twee menschen hetzelfde zeggen, is het daarom hetzelfde niet.’
Het is, nogtans, ons oogmerk niet, juist veel verder te gaan, dan de inhoud van het werkje zelf aan de hand geeft; met bijzondere kennis van des Schrijvers persoonlijkheid en betrekkingen te pronken, of als zijn lofredenaar op te treden. Men wete alleenlijk, of herinnere zich, dat de Hoogleeraar steeds bekend stond als een warm liefhebber van zijn vaderland, als een stoute tegenspreker van al de gruwelen, welke zich het geweld der onderdrukking tegen ons veroorloofde. Men wete, of herinnere zich, dat hij een der eersten was, die handen aan het werk onzer verlossing sloegen; dat hij den even belangrijken als gevaarlijken post, van een' der twee Commissarissen-Generaal te Amsterdam, met ijver en bekwaamheid vervulde, en daarna, zonder eenige erkentenis dan die van het hart bij Vorst en volk te willen, tot zijnen gewonen stand en bezigheden terstond terug keerde. Het was kort na dezen terugtred, dat hij de eerste dezer twee Redevoeringen in de Maatschappij Felix Meritis, ter gelegenheid der uitdeeling van eereprijzen in het Departement Teekenkunde, voor eene talrijke schare hield. Met verlangen en gejuich kwam hem de algemeene belangstelling tegen. Hij zelf betuigt, in de inleiding, nog vol te zijn van het pas gebeurde. En zijne rede loopt dan ook over den invloed van een onafhankelijk volksbestaan op de letteren en schoone kunsten. Hoe zij ontvangen zij, welke voldoening de Spreker genoten hebbe, en wat deze benevens de volgende dag (aan gul onthaal en broederlijk bijeenzijn gewijd) voor hem zij geweest, leeren wij uit een voorafgaand stuk, waarvan straks nader. Inderdaad, de redevoering is even bondig, als gepast en aangenaam om te lezen, na de herwonnen onafhankelijkheid. Met vermaak hoort men den hartelijken man en vurigen redenaar, daar hij eerst zijn gevoel schetst, nu terug gekeerd van den onrustigen en gevaarlijken togt buiten zijnen gewonen kring, en aan zichzelven, aan de kalmte en de letteren hergeven. Met volkomene
toestemming en medegevoel ziet men hem dan, met weinige krachtige trekken, onze ondervinding afmalen van de smarte der afhankelijk-
{==263==} {>>pagina-aanduiding<<}
heid en overheersching in het algemeen, om alzoo geleidelijk te komen op het voorgestelde onderwerp. Verlies van eene eigen taal; verlies van oorspronkelijkheid, uit hoofde der noodzakelijke schikking naar vreemden; verlies van geestdrift en veerkracht; verlies van aanmoediging en billijke belooning: ziedaar, wat wij hier, uit den aard der zake, door de geschiedenissen, met eigen ondervinding, treffend zien gestaafd, en als noodzakelijke bron van vroeger of later verval der letteren en schoone kunsten duidelijk aangewezen. De Heer kemper heeft, in stijl en behandeling, eene eigen manier, de spiegel en de vrucht van zijn karakter, indien wij dit wél beöordeelen. Hij spreekt goed, krachtig, en niet zelden sierlijk; zonder dat wij nogtans die in het oog loopende harmonie, volkomene gekuischtheid, en blijkbaren aanleg tot behagen en overreden, altijd bij hem waarnemen, welke andere meesters in de kunst gewoon zijn te kenmerken. Zijne welsprekendheid is eene natuurlijke; men ziet duidelijk, dat zij hem weinig moeite of tijd pleegt te kosten, welke ook zijne aangeboren drift misschien niet zou vergunnen daaraan te wijden. Bij dit algemeene oordeel voegen wij alleen, dat ons het begrip van sommigen zijner toehoorders, als of hij, door ijver vervoerd, of wel door ontoereikende kennis misleid, de Akademiebeelden in het algemeen, en die van david in het bijzonder, zou te kort gedaan hebben, min gegrond voorkomt. Hij toch noemt niet de Akademiebeelden, niet die van david, maar derzelver zamenstelling in den smaak van dezen, mager, in zoo verre onze landgenooten, tegen hunnen aanleg en genie, van zulk eene zamenstelling te onregt den roem willen oogsten, die hun op het veld, door wouwerman, teniers enz. bewerkt, alleen in overvloed kan te beurte
vallen.
De andere Redevoering loopt over den invloed van den geest des tijds op de beöefening der letteren en wetenschappen, en werd reeds ten jare 1812, bij de opening der Algemeene Vergadering van de Hollandsche Maatschappij van fraaije Kunsten en Wetenschappen, uitgesproken. Zij is, in het algemeen, eene ruime bijdrage tot die kennis van 's mans afkeer van het thans verbroken juk, en zijne meer dan gewone stoutheid om daarvoor uit te komen, welke wij boven aanduidden. Met het vaderland ging, naar zijn gevoel, alles voor ons verloren. Hij zag en besefte den doodelijken invloed van zoo vele vreemde

{==264==} {>>pagina-aanduiding<<}
inrigtingen op het beste en grootste, de waarde en den roem, van onzen landaard; en, buiten staat over iets anders te spreken, vloeide hij hiervan alleen onwillekeurig over. Het is er in dit stuk bijzonder op toegelegd, de waarde der wijsgeerige wetenschappen en oude letteren, door de Franschen steeds miskend en verwaarloosd, in het licht te stellen, en alzoo tot de handhaving derzelven, mitsgaders die der eigene letterkunde, al mede voor nutteloos en schadelijk door de overheerschers uitgekreten, krachtig aan te sporen. Ook hier is de redenering van den Hoogleeraar bondig, en niet zelden treffend door hare oorspronkelijkheid. Wij achten het geschiktst, om dit en andere eigenschappen te staven, een en ander staal over te nemen.
‘De letteren zijn alleen het sieraad van het gezellig leven, terwijl de wetenschappen (namelijk de sciences exactes) hetzelve verrijken en volkomener maken. Zie daar het eerste, wat men gewoon is in te brengen. Ook wanneer wij dit, in den gebruikelijken zin der woorden, toegeven, is de gevolgtrekking, daaruit afgeleid, overijld en onnaauwkeurig. De verrijking en volmaking van het gezellig leven bestaat in de hoogstmogelijke voldoening van de zinnelijke en redelijke behoeften van den mensch: de verwaarloozing van de laatsten, ten behoeve der eersten, beperkt, in de onderstelling, het menschelijk bestaan alleen tot deze zinnenwereld; en, als redelijk zinnelijk wezen, behoort immers het genot van het schoone, dat toch in den grond hetzelfde met het ware en goede is, althans niet minder tot de behoeften, tot de wezenlijke behoeften van den menschelijken geest, dan veiligheid, gezondheid, en bevrediging van zinnelijke aandriften, tot de behoeften van ons bestaan in de zinnenwereld behooren.
De ondervinding van alle tijden bewijst het aanwezen van deze behoefte, en, wanneer men de voldoening daaraan overtollig zoude moeten noemen, twijfel ik zeer, of er wel eene eenige wetenschap besta, welke niet, of geheel, of in sommige van hare deelen, onder de overtolligheden zou kunnen gerangschikt worden.
Maar de bloei der letterkundige studiën is niet enkel een sieraad van de maatschappij, of van het tijdvak, waarin hij plaats heeft. De hoogste en gewigtigste belangen der menschheid staan onmiddellijk met dien bloei in verband.
Waar deze insluimeren, valt ook weldra de wetenschap

{==265==} {>>pagina-aanduiding<<}
zelve. Buffon deed de beöefening der natuurkennis, minder door het nieuwe licht, dat hij verspreidde, dan door de wijze, waarop hij het verspreidde, herleven. Van alle, ook wetenschappelijke schrijvers, die hunnen tijd overleefd hebben, zijn de meesten hunne onsterfelijkheid bijna even zeer, zoo niet meer, aan hunne letterkundige, dan aan hunne wetenschappelijke verdiensten verpligt.’
‘Het oogpunt, waaruit ik vooral de oude letterkunde, als geschikt voor een' waarborg van den goeden smaak, en, om zoo te spreken, als het Palladium van het eeuwig ware schoone beschouwe, bestaat juist daarin, dat zij eene doode letterkunde is, welke hare loopbaan gesloten heeft.’
‘De nieuwe letterkunde toch is, even als de nieuwere talen, voor veranderingen, voor wijzigingen vatbaar; de geest des tijds heeft daarop onmiddelijk invloed; maar ook juist daarom is zij, op zichzelve staande, altijd aan eene verbastering onderworpen, waarvan de zucht naar toejuiching ons dikwijls het slagtoffer maakt, zelfs voor dat wij er zelven nog aan gedacht hebben.
Dit is niet het geval met de oude letterkunde. Even als de onveranderlijke waarheid, staat zij eeuwig in dezelfde gedaante daar, om ons, bij elke schrede, het regte pad te herinneren.’
‘Doch zijn nu, tot aanwijzing van dit pad, ook goede vertalingen niet genoegzaam? Zij zullen het zijn, mijne Hoorders! zoodra de graveernaald en teekenpen, door het nabootsen van de meesterstukken van raphaël, michel angelo en rembrandt, het zien, het nog eens zien, het door en door zien van de meesterstukken van die schilders zullen nutteloos gemaakt hebben; - zij zullen het zijn, zoodra een dichter, zelt door den geest van homerus, virgilius en horatius bezield, zich met het overbrengen hunner heldendichten en lierzangen in de taal van zijn land vergenoegen kan; - zij zullen het zijn, zoodra er twee talen, elkander volmaakt gelijk in geest, in spraakwending en in woordvoeging, kunnen gevonden worden; - met één woord, zij zullen het zijn, wanneer het onmogelijke mogelijk wordt.’
Ons bestek verbiedt, hierbij meer te voegen; schoon het beredeneerde, ten aanzien van wijsgeerte en eigen afzonderlijke letterkunde, ons des mans stoute en patriottische taal tevens zou

{==266==} {>>pagina-aanduiding<<}
doen kennen. Dan, waar de getuigenis der daden bestaat, zijn woorden onnoodig. En, de waarde van het boekje in het licht stellende, meenen wij met het aangehaalde tevens eenige belangrijke gedachten meer algemeen te kunnen maken.

Ten slotte nog een woord over de uitvoerige Opdragt aan Z.K.H., onzen geliefden Souverein, voor het werkje geplaatst. Wat maar zelden bij opdragten, inzonderheid aan Vorsten, het geval mag zijn, zij is, in ons oog, niet slechts het best en keurigst, maar ook het warmst geschreven; en tevens het belangrijkste, het aangenaamste, in één woord, het schoonste gedeelte des boeks, voor elken Nederlander. Van dit schoone stuk eenig uittreksel, daaruit eenige aanhaling te geven, achten wij min gepast. Men kan het zich uit het gebeurde, de wijze, waarop de Schrijver daarin betrokken was, enz. eenigzins verbeelden. Het is de taal van eenen Nederlander tot zijnen afgebeden en zoodanig afgebeden Vorst, als hij hem metderdaad leert kennen. Wel ons, dat zijn hart, het Nederlandsche hart, zoo gevoelt, zoo juichen en vertrouwen mag! Wel ons, dat een ronde en onbaatzuchtige kemper de tolk dezer gevoelens wordt, welke daardoor, van wederzijden geloofd en beäamd, als eene soort van openbare geloften, van plegtig verbond worden tusschen den Vorst, die gelukkig maken, en het volk, dat enkel dankbare en hulpvaardige verkleefdheid aan hem en zijn Koninklijk huis wil zijn! God stave het. Lezer, zoo als Hij de regtvaardige zaak voor het geluk van Europa duidelijk staaft! Het zij zoo!




Opwekking tot Dankbaarheid, door J.J. Hiebink, Predikant te Heino. Te Zwolle, bij J.L. Zeehuisen. 1814. In gr. 8vo. 9 Bl.

Aan de Hollandsche Natie, na den Veldslag bij Leipzig. [Door Dr. Swartendijk Stierling.] In gr. 8vo. 8 Bl.

De Hollander zoo als er wel meer zijn. Te Haarlem, bij A. Loosjes, Pz. 1814. In gr. 8vo. 14 Bl. f :-5-8

Drie dichtstukjes van zeer verscheiden aard, maar toch allen

{==267==} {>>pagina-aanduiding<<}
vruchten van den tegenwoordigen tijd. De Eerw. hiebink is waarschijnlijk reeds tamelijk bejaard, en met oudere Dichters meer dan met de nieuwen bekend. Ware het anders geweest, welligt had hij dan zijn welmeenend en vloeijend gedichtje toch liever ongedrukt, en de zorg, om het Vaderland en deszelfs verlossing te bezingen, aan grooter Dichters overgelaten. Doch misschien vindt zijn stukje genoeg Lezers, voor welken het geschikt en berekend is; en gewis zal het bij hen niet dan loffelijke gezindheden opwakkeren. Dus: transeat cum caeteris! nec sine laude transeat.
De Heer stierling heeft op ons exemplaar met de hand geschreven: ex tempore. Zonder dit nu al te naauw te nemen, zal het dan toch meer een vlugtig uitvloeisel van het gevoel dan een bewerkt stuk te achten zijn. Als zoodanig beschouwd, verdient het lof, en wordt zekerlijk al mede door het Vaderland als met een vriendelijk knikje ontvangen. Woorden toch zijn niet altijd louter wind; en deze zelfs, met kracht voortgestuwd, heeft groot vermogen. Ja, de eerste vonken van het vaderlandsche vuur moesten aangeblazen worden, en niet veel meer dan eigen goede gezindheid werd daartoe in den beginne vereischt. Met der tijd, echter, verandert dit. Er is nu al eens iets vasters noodig, zoo de vlam hier of elders flaauwt. En zoo verwachten wij dan ook, dat de stroom van ligte stukjes hoe lang zoo meer ophouden, en - gelijk ook al gebeurt - door belangrijker voortbrengsels zal gevolgd worden.
Eenigermate rekenen wij No. 3 daaronder. Niet de brandende ijver, maar het spottend vernuft, niet de allervroegste tijd derhalve, maar de meer gevorderde ondervinding en het nadenken, hebben hetzelve voortgebragt. Het schildert zijnen Hollander met tamelijk grove, wat overdrevene, trekken; en dit is genoeg om zijne belagchelijke dwaasheid te doen uitkomen. De goede man beklaagt zich, dat de zaken zoo slecht gaan, zoo verre beneden zijne verwachting blijven, en zelfs den wensch moeten doen rijzen, dat het maar bij het oude gebleven was. Dit tafereel is zoo waar, dat verscheidene menschen het voor ernst opvatteden, en zich verwonderden, dat men zoo iets dursde schrijven; en echter zoo ongerijmd, zoo waarachtig belagchelijk, als immer eenig karrikatuur kon zijn. Het is waar, vele menschen blijven altijd onnoozel, onnadenkend genoeg, om van eene (van elke) staatsomwenteling ter-
{==268==} {>>pagina-aanduiding<<}
stond allerlei gezegende vruchten te verwachten, ook dezulke, die in zichzelve onbestaanbaar zijn, en vooral dezulke, die niet dan met den tijd, met de herstelde rust, vrede en welvaart, kunnen volgen. Zien wij dezen niet zoo spoedig, maar integendeel vele bezwaren en noodzakelijke opofferingen, dan smoort de vlam, dan deugt niets, dan zou men zich misschien niet schamen aan de slooping van het pas gebouwde wederom mede te werken, en ondermijnt het althans door allerlei laster en bedilling en schrikverspreidend gerucht, zoo veel men kan. Het zij nu dusdanige denkwijze uit waarachtige onnoozelheid ontsta, of dat egoïsme, en nog wel wat ergers, dit masker aanneme; in allen geval is de satyre, naar ons oordeel, hier ter regter plaatse aangebragt. Zelfs hij, die blind genoeg is, om niet te merken dat het foppage is, hoort het toch vroeg of laat wel eens; en dan moge hij tot zijn schrik ontwaren, dat zijne geheele staatkundige wijsheid eene ware ongerijmdheid, en te zot is om - gelijk men zegt - alleen te loopen, of zich in hare naaktheid te vertoonen. Dank hebbe dus de
vernuftige Schrijver voor dit woord op zijnen tijd! Dank hebbe hij ook daarvoor, dat zijn naam voor hetzelve niet staat! Zulke waarheden moeten als wereldburgers en vreemdelingen haren loop volbrengen, opdat men niet terstond het bijzondere met het algemeene verwarre, de zaak persoonlijk make, en, tot eigen verschooning, neuswijs vrage of zegge, wat, in allen geval, beter niet gezegd is. Om in dezen smaak openlijk te spreken, en niet van de kracht zijner woorden te verliezen, moet men althans een zeer blijkbaar en onwedersprekelijk regt daartoe, door eigen doen en lijden, verkregen hebben. En dan zelfs verstomt de laster niet.




Karel van Rozenburg, of de Zegepraal der deugdzame Liefde. Door Petronella Moens. In II Deelen. Te Dordrecht, bij A. Blussé en Zoon. 1813. In gr. 8vo. Te zamen 625 Bl. f 4-16-:

De verdienstelijke moens zegt, dat zij hier weinig dacht aan ‘het vernustig inwikkelen of door elkander weven der geschiedenis, om eindelijk door de ontknooping derzelve eene treffende verrassing te bewerken.’ Indien dit eene verontschul-
{==269==} {>>pagina-aanduiding<<}
diging wezen moet, had zij die gerust kunnen terughouden, want te dezen aanzien hebben wij volstrekt geene aanmerking; en ofschoon zij hieraan dan volstrekt niet gedacht heeft, wint deze Roman het hierin verreweg van menig' ander', waar dit toch wel de hoofdbedoeling schijnt. Karel van rozenburg verkrijgt zijn bemind lotje maar in het geheel niet gemakkelijk; hij won wel spoedig haar hart, en dat van hare ouders; maar de weerzin van zijnen vader, het verlies van zijnen goeden naam, de schijn zoo geheelenal tegen hem, en die hij, zelfs bij de edelste verrigtingen, onmogelijk kan doen verdwijnen, uit hoofde van zijn groot en edel karakter, en zijne daardoor, naar het scheen voor altijd, te leur gestelde hoop, het verlies van zijne middelen, zijne militaire betrekking, om voor zijnen vader het brood en voor zichzelven den dood te vinden; dit, en wat niet al meer, maakt zijne eindelijke regtvaardiging, en de ze gepraal der deugdzame liefde, bij den lezer lang genoeg meer wensch en hoop, dan verzekerde verwachting. De held en zijne beminde, en vele andere personen, wekken aanhoudend belang; en op het verrassende der ontknooping valt ook weinig te zeggen, daar men voor het minst de moeder en zuster van den held niet zeer lang vooruit te gemoet kon zien. De zedelijke strekking van het werk is uitmuntend: ‘zielevrede uit eene getrouwe pligtsbetrachting, boven de wisselvallige verachtelijke vreugde, die de slaaf der zinnelijke begeerten geniet.’ De Schrijfster arbeidt voor godsdienst en goede zeden, in eenen goeden geest; en wij vonden hier veel, dat, naar ons inzien, treffen en werken
zal. De vorm in brieven, welke zij mede verontschuldigt, stond haar volkomen vrij, en heeft ook zijne voordeelen; en wat het doen schrijven van elk in zijn eigen karakter betreft, waaromtrent men haar bij eene andere gelegenheid, zoo als zij zelve erkent niet geheel te onregt, had opmerkzaam gemaakt, dit is nu vrij wel behartigd, en de overeenkomst van vele der uitmuntendste karakters maakt de hier nog overgeblevene gelijksoortigheid weinig hinderlijk. Zoo dat wij dit oorspronkelijk Hollandsch werk gaarne willen aanprijzen. Echter behaagt het ons niet volkomen, en zelfs heeft het ons nu en dan moeite gekost, de lezing vol te houden. Het doet wel niets tegen de waarde van dit werk, dat het niet geschreven is voor zoodanige lezers, die enkel in de

{==270==} {>>pagina-aanduiding<<}
liefdesgeschiedenis belang nemen; maar ook zij, die gaarne voor het goede geroerd worden, en ook de zedelessen en wenken herlezen, waarvan zoodanige geschiedenis alleen het voertuig is, zullen, vreezen wij, niet altijd van zich kunnen verkrijgen, om de uitvoerige aanmerkingen en vertoogen alle te lezen, die hier gedurig in de brieven worden ingelascht, dikwijls ook dan, wanneer de belangneming in de handelende personen van dien aard is, dat men daarop volstrekt de aandacht niet kan vestigen. Reeds de eerste brief kan dit bevestigen; karel's lange redenering vooral, na de volbragte uitmuntende, en aanstonds in hare uitmuntendheid gevoelde, opoffering van zijne reis naar Parijs, over de belooning van den Christen, of den edelmoedigen navolger van kant, en wat niet al! - Over het geheel zijn de brieven onmanierlijk lang.
De teekening van een en ander slecht karakter is ook volstrekt karikatuur geworden; b.v. de vader van rozenburg, - zijn broeder; men voelt bij de lezing: op die wijze, als hier verhaald wordt, zijn er en handelen geene menschen. En wat zullen wij zeggen van zekere Fransche Gouvernante? Hoewel wij hartelijk wenschen, dat deze Dames, die wij zeer wel kunnen ontberen, zoo als geheel het Fransche goedje, voortaan den kost zullen zoeken in haar eigen land, zoo gelooven wij niet, dat ooit eene enkele zoo (handelen, willen wij niet zeggen, maar zoo) schrijven zou. Maar wij zouden al ligt te veel zeggen; want de Schrijsster verzekert, dat zij het wezenlijk bestaan van alle (deze tafereelen uit het menschelijk leven) niet alleen voor mogelijk houdt, maar bij ondervinding zeker weet. Wij willen haar niet tegenspreken, vooral niet ten aanzien der algeheele verworpenheid eener Fransche. Maar moeijelijker hechten wij geloof aan eene zoo onderscheidende behandeling en spoedige bevordering van brave Hollandsche Conscrits bij de Fransch-Keizerlijke Armée, als wij hier met onze oogen zien. Misschien liggen deze helden nu reeds bij Moskow of Leipzig; en dan zitten hunne echtgenooten en vrienden, met zoo vele anderen, nu in den diepsten rouw. Misschien kwamen zij terug, en rusten nu in den schoot hunner vaderlandsche huisgezinnen op hunne laatste lauweren. Krijgen wij, in dat geval, nog eens berigt van hunne gelukkige tehuiskomst, zoo hopen wij ook de lieve elize van welingen, die waarlijk verdient, dat men ook in haar belang stelt, gelukkig gehuwd te zien.


{==271==} {>>pagina-aanduiding<<}

De Sarkophaag. Naar het Hoogduitsch van G. Bertrand. In II Deelen. Te Leeuwarden, bij de Wed. J.P. de Boy. 1813. In gr. 8vo. Te zamen 508 Bl. f 4-16-:

De Sarkophaag a Graeco σαρξ vleesch en ϕαγειν eten beteekent zooveel als Graftombe; en de wijsneus, die met dit opstel niet te vrede is, krijgt ten antwoord: Minus, hercle! calles, pravissimis opinionibus ea putari mendacia, quae vel auditu nova, vel visu rudia, vel certe supra captum cogitationis ardua videantur: quae, sipaulo accuratius exploraris, non mode compertu evidentia, verum etiam factu facilia senties. Dit geleerde voorberigt schrikke intusschen den gewonen Romanlezer niet af van het werk, waarvan de Schrijver alleenlijk dezen lof verlangt, dat de Lezer zegge: De Schrijver heeft mijne nieuwsgierigheid, die hij vrij goed wist op te wekken en gaande te houden, nog al vrij goed voldaan. Het factu facilia geven wij, ten aanzien van geheel de vinding, bewerking en alle de bijzonderheden in dezen Roman, gaarne toe; en het komt ons voor, dat niets van dat alles boven de markt is.
Een oud kasteel, spokerij, waarzeggerij, wat niet al? een aantal avontuurlijke gebeurtenissen! terwijl zich alles eindelijk natuurlijk oplost. Het is ten hoogste opmerkelijk, zegt ons de Schrijver, misschien zelfs voorbeeldeloos, dat in ééne familie vier personen voor dood gehouden worden en eindelijk weder ten voorschijn komen. Hoe dat ook zij, en hoe ongeloovig sommigen den neus hierover mogen optrekken, het is zoo en niet anders. - Die lust heeft, leze dan dezen opmerkelijken, misschien zelfs voorbeeldeloozen Roman; wij zeggen proficiat! en wenschen ons met de voleindigde lezing geluk.




L.J. Snell, onderhoudende en leerrijke Geschiedenissen voor de Jeugd. Naar den derden Hoogduitschen druk, door W. Goede, Remonstrantsch Predikant te Rotterdam. Met Platen. Te Dordrecht, bij A. Blussé en Zoon. 1813. In kl. 8vo. 149 Bl. f :-18-:

Zoo hoog als de weleerw. vertaler en het Duitsche pu-
{==272==} {>>pagina-aanduiding<<}
bliek, volgens eene korte voorrede, loopen wij met dit boekje juist niet. Noch de stijl, noch de inhoud is zoo geheel bijzonder voor de jeugd berekend. Anders zijn de verhalen ten deele aardig en belangrijk, maar anderdeels ook min beduidend, en veelal te akelig, om het jeugdige gemoed op de regte wijze bezig te houden en te treffen. Wij wenschten, dat men wat zorgvuldiger had geschist, al had dan ook de verzameling wat meer moeite en tijd gekost. Het is wel waar, in eene verzameling kan niet alles even goed zijn. Maar zoo wat soort bij soort is toch wel noodzakelijk, vooral in een zoo klein boekje, en tot vorming der jeugd. De aanspraak van den schoolmeester, na het schrikkelijk ongeluk, aan drie schoenmakers-knechts overkomen, tot gezegde doel meer bijzonder ingerigt, is bovenal een verbazend mager stukje. Dus begint zij: ‘Verbeeldt u, kinderen! den nood en de verlegenheid van den man, die, overladen met werk, nu op eens drie van zijne knechts verloor. Verbeeldt u het verdriet van de vrouw, die nu van hare woning een gasthuis, en van zichzelve eene oppaster van zieken en gekwetsten gemaakt ziet.’ - -
Het woord vieravond, bl. 11, is geen Hollandsch; bekennen, bl. 69, voor onderkennen, onderscheiden, althans niet zeer gebruikelijk; en wedren, bl. 67, ten zij dus geschreven: wed-ren, in den eersten opslag niet te verstaan.

Krijgsliederen voor de Verdedigers van het Vaderland, ter bekoming van eenen algemeenen Vrede. Meerendeels naar het Hoogduitsch gevolgd. Te Amsterdam, bij E. Maaskamp. 1814. In gr. 8vo. 24 Bl. f :-4-:

Deze brochure is niet onaardig. Inzonderheid die stukjes, welke uit het Hoogduitsch vertaald schijnen, kunnen in het oorspronkelijke wezenlijk voortreffelijk zijn. Daar het liedjes zijn, waarbij de wijze zoo veel afdoet, zullen ze zeer getrouw moeten zijn nagevolgd. En hoe uiterst moeijelijk valt het dan, zal men althans niet stijf worden, de dichterlijke vrijheid, ten aanzien van zin en taal beide, niet te overdrijven! Ook de overigen behaagden ons niet kwalijk; hoewel wij waarlijk al wat ruim van dezen voorraad genoten hebben, om naar dagelijkschen - schoon ook goeden, smakelijken - kost nog met groote gretigheid te haken.





{==273==} {>>pagina-aanduiding<<}

Boekbeschouwing.

Antwoord aan den Recensent in het Tijdschrift van Kunsten en Wetenschappen, door J.H. Regenbogen. Te Leyden, bij L. Herdingh en Zoon.

(Vervolg.)

Overigens hebben wij ons slechts ééne aanmerking veroorloofd; dat, namelijk, het ons voorkwam, dat de Heer regenbogen met te veel overhaasting dit werk had uitgegeven, en daardoor zich hier en daar en prise gaf; hetgeen wij wel gewenscht hadden, dat, nu een Hoogleeraar der Hervormden een godgeleerd zamenstel uitgaf, waarin hij zoo openlijk en zoo zeer van zijn Genootschap verschilde, het geval niet was. Wij meenen dit bewezen te hebben, en door aanwijzing van aangehaalde teksten, die men op eene enkele aanhaling zoo maar niet kan laten gelden voor hetgeen, waartoe zij worden aangevoerd, en door aanwijzing van eenige andere onnaauwkeurigheden; zeggende, ten slotte van alles, evenwel niet te twijfelen, of bij eene nadere en herhaalde overziening zou de Schrijver zelf verre het meeste van dien aard, zoo al niet veranderd, immers nader omschreven hebben. De Hoogleeraar ontkent deze beschuldiging, en zegt wel te weten, welke moeite hij aan dit werk besteed heeft, en hoe hij, zonder zich te overhaasten, alles wel heeft getoetst. Derhalve moet het dan blijken, of onze aanmerkingen steek houden. Dat, hetgeen wij meenen te mogen berispen, den Professor uit overhaasting ontslipt was, moeten wij nu terug nemen op 's mans gezag. Op alles verkiest de Prof. niet te antwoorden: hetgeen hij met stilzwijgen voorbij gaat, zegt hij geen antwoord waardig te keuren; en dit is: 1. onze vraag, of de Schrijver, bij zijne redeneringen over de Goddelijke voorwetenschap, raad, plan, voornemen, en de zedelijke verantwoordelijkheid en vrijheid van den mensch, genoegzaam

{==274==} {>>pagina-aanduiding<<}
onder het oog gehouden hebbe zijne eigene aanmerking, bij de leer der Voorzienigheid: dat wij gewoonlijk de Goddelijke werking te zeer aan de menschelijke gelijk maken, en God aan den tijd binden? 2. Het zwijgen van de mogelijkheid van vroegere overlevering, bij het artikel: De Godsdienst algemeen onder de Volken; hoewel de Professor evenwel op eene andere plaats daarvan spreekt. 3. Eene aanmerking, die wij maakten op zijne bepaling van de Goddelijke regtvaardigheid, en den troost der Voorzienigheidsleer. 4. Onze opmerking, dat men Gods verklaring nopens het gedichtsel van 's menschen hart, gen. VIII:21, VI:5, niet wel, zoo als de Prof. doet, alleen kan bepalen tot een zeker tijdperk van groot zedelijk bederf, en alleen toepasselijk houden op eene zekere soort van ontaarde lieden, daar dezelve voorkomen ook bij Noächs offer terstond na den vloed. - De Professor doet tot dit alles het zwijgen, als van geen belang; maar wij mogen dan voor het minst protest aanteekenen tegen zijn gewijsde: dat hij onze reflexiën en beschuldigingen op den voet heeft gevolgd, en voldingend bewezen, dat wij in het een en ander het grootste ongelijk hebben. Maar zien wij nog even, wat en hoe de Hoogleeraar antwoordt op hetgeen hij van meer belang heeft gerekend:
‘Het was niet noodig ieder' aangehaalden tekst uitlegkundig te staven.’ Wij staan dit toe; echter verlangden wij het van de zoodanige, waarvan des Hoogleeraars opvatting vreemd, immers zeer ongewoon is: wij hadden 1 cor. VI:2 genoemd, waaruit hij bewees, dat Paulus in het vervolg op eene Christelijke Overheid gerekend heeft. De invulling van het woord weleer, hebr. I:14, die wij eigendunkelijk noemden, wordt daarmede goed gemaakt, dat de geheele tekst niet cursijf, en alzoo niet als tekst gedrukt was; terwijl, hetgeen de Apostel toen in den tegenwoordigen tijd zeide, nu in den voorledenen moet worden uitgedrukt. Wij zijn voldaan, en zien te dezer gelegenheid, dat Prof. regenbogen het zeker hield, dat de Brief aan de

{==275==} {>>pagina-aanduiding<<}
Hebreën door eenen Apostel geschreven is. Dat de zin, waarin de Prof. 2 cor. VII:10 en 1 cor. III:12 heeft aangehaald, ons niet bevalt, kan hij niet helpen. Bij ps. LI:7, door den Prof. met jo. IX:34. opgehelderd, ten betooge, dat in ongeregtigheid geboren te zijn hetzelfde zegt als een bij uitstek groot zondaar te zijn, hadden wij gemeend, dat ook het 1ste vers bij Joännes wel mogt worden vergeleken. Voor deze importante uitlegkundige bijdrage worden wij bedankt, hoewel zij niet te pas komt, omdat de woorden van de Joodsche Rigters in eenen zin genomen worden, dien zij niet op zichzelven en elken anderen willen toegepast hebben. (Maar was dan David misschien ook bij zijne geboorte blind, of op eenige andere wijze, zoo als men zegt, van den hemel geteekend?) Dat wij deze uitdrukking op David alleen (zoo als die, dat hij een man naar Gods harte was,) zouden willen toepassen, indien wij nergens elders in de H. Schrift aanleiding kregen om aan bederf van de menschelijke natuur te denken, of indien 's mans geschiedenis eenigen grond gaf om iets geheel bijzonders bij zijne geboorte te denken, steunt, zegt de Prof., op een indien; en hij weet niet, wat wij eigenlijk willen. Dit kunnen wij nu op onze beurt niet helpen.
In de Paradijs-geschiedenis had de Prosessor, meenden wij, de woorden van God: ik zal vijandschap zetten, enz. niet opgemerkt, maar hij nam die wel degelijk in de verklaring op; in dezer voege dan, want dit is alles, wat wij van bl. 275, waar hij ons naar verwijst, bij eenige mogelijkheid daarop kunnen toepassen: ‘Buiten het Paradijs de ongemakken dezes levens gevoelende, leiden zij die van hunne overtreding af, beschuldigden zichzelven, vervloekten den verleider, en meenden, dat zijn nederige gang en de afschuw, welke dieren en menschen tegen hem gevoelden, eene straffe ware der verleiding.’ De Prosessor verklaart, in deze woorden geene voorspelling van den Messias te vinden, en geeft zijne redenen op: maar wij hadden dit ook niet verlangd; hadden het geene stordige on-
{==276==} {>>pagina-aanduiding<<}
naauwkeurigheid genoemd, dat hij in deze woorden geene Messiaansche voorzegging vond; maar wel, dat bij het ophelderen der Paradijs-geschiedenis, als een geschiedverhaal in den stijl der oude wereld, deze toch altijd aanmerkelijke woorden in het geheel niet schenen opgemerkt te worden. Wij willen dit woord nu gaarne terug nemen; hoewel wij ons beklagen, dat des Professors opheldering hier, althans voor ons, zoo diep en zoo weinig duidelijk was. Wij zouden den Professor almede gelijk geven ten aanzien van onze aanmerking op zijn betoog tegen het bestaan van Duivelen, indien wij gezegd hadden, dat hij het bestaan van zoodanige geesten daarom verwierp, dat hij niet begrijpen kon, hoe dezelve de gedachten en neigingen der menschen kunnen kennen, en op dezelve werken; maar nu wij het woordje ook vóór dat daarom hebben laten voorafgaan, gelooven wij dat onze aanmerking steek houdt, terwijl wij 's mans verdere bewijzen niet als bij overhaasting uit de pen gevloeid hebben opgegeven; en zulks te meer, daar wij het door ons genoemde niet
aanstonds en onder de bewijzen uit de rede, maar verder, waar alleen schriftuurplaatsen en uitlegging van dezelve te pas kwam, vonden ter neder gesteld. De aardigheid, dat wij onze Duivelen een ligchaam mogen geven, en ten getale van zeven, of een legioen, in éénen mensch laten varen, daar wij zulke grove brokken wel kunnen slikken, schenken wij aan het graf van den man; gelijk ook zijn verwijzen aan den H. Athanasius, ter bekoming van een gevoelen over de H. Drieëenheid, dat wijsgeerig duidelijk is. Wij hebben dit onbijbelsch woord niet eens gebruikt; maar gezegd, dat de Hoogl., ten aanzien van de leer van Vader, Zoon en H. Geest, zich bepaalde bij eene opgave van den tegenwoordigen staat des geschils, welke opgave in ons oog niet volledig was; dat wij des Schrijvers eigen gevoelen niet konden opmaken; en dat, wie hier een gevoelen verwachtte, hetwelk uitlegkundig Bijbelsch (deze woorden laat het zoogenoemd antwoord weg) en wijsgeerig duidelijk was, zich bedrogen zou vinden.

{==277==} {>>pagina-aanduiding<<}

Wij hebben nergens gezegd, dat Prof. regenbogen het genoegzame van den Natuurlijken Godsdienst in het algemeen voor allen leert, terwijl hij echter alleen de zoodanigen bedoelt, die het licht der Openbaring missen; maar zeiden, dat hij in dit betoog wanneer op wanneer stapelt, en niet in het oog houdt, dat juist het mogelijke van deze voorwaarden in geschil is met partij. Dit woord partij hinderde den Schrijver; want hij schreef geene polemica. (De opschriften van sommige paragraphen hebben toch wel eenigen schijn daarvan, b.v. Opgave van zwarigheden tegen het gewone gevoelen. - Opgave der geschillen over de wijze der Verzoening, enz.) Maar, dit is erger! de Prof. heeft hier het woord wanneer maar tweemalen gebruikt. Doch het herhaalde en had dan eene andere beteekenis? Wij hebben ook nergens beweerd, dat er Kantiaansche, Fichtiaansche enz. wijsgeerte in het werk wezen moest; maar daar wij lazen: In later tijd heeft men hier een derde bewijs (voor het bestaan van God) bijgevoegd, hetwelk het zedelijke genoemd wordt, enz. verwachtten wij het bewijs van e. kant; en alsnog zijn wij van oordeel, ofschoon de Hoogl. dit al mede geen antwoord waardig rekende, dat, bij het bewijs voor den Geöpenbaarden Godsdienst uit de wonderen, het gevoelen van dien wijsgeer daaromtrent ook wel eenige melding verdiende, in eene Godgeleerdheid naar de behoeste van dezen tijd. Wij meenden, dat, bij de opgave van den inhoud van den besten Godsdienst, de H. Geest was in de pen gebleven; maar wij vergisten ons, want de Professor had jo. XVII:3. in de gedachte: dan, bij de herlezing vinden wij onze dwaling verschoonlijk, omdat juist onze aandacht daar niet zeer tot dien tekstwerd
geleid. De Professor zegt, dat hij het oogmerk van zulke trekken wel bevat: dit is misschien bij iederen Lezer het geval niet; wij zeggen daarom, dat deze alleen diende tot voorkoming van misverstand, alzoo wij daarbij wilden aanteekenen, dat de Schrijver elders den II. Geest wel degelijk vermeldt. Hetgeen de Schrijver zegt, dat hij zich meer bepaalde bij hetgeen, waarin de Christenen overeenstemmen,

{==278==} {>>pagina-aanduiding<<}
dan bij hetgeen, waarin zij verschillen, omdat hij eene Christelijke Godgeleerdheid schreef, laten wij in volle waarde; hoewel het er evenwel ver af is, dat de Christenen, in hetgeen de Schrijver hier behandelt, vooralsnog overeenstemmen.
Eindelijk onze aanmerking op het gezegde, ‘dat die genen het zwaarst zondigen, die het minst in staat zijn, om de schade, door hun wanbedrijf aangerigt, te vergoeden,’ heeft den Professor zeer gehinderd. Zijne bedoeling was alleen, dat sommige misdaden al, andere niet kunnen vergoed worden; dat moord, b.v., grooter misdaad is, dan eerroof, enz. Maar wij hadden niet gezegd, dat de Schrijver iets anders meende; integendeel, wij lieten hier juist voorafgaan: Ligt kon men uit eene en andere uitdrukking een denkbeeld afleiden, waarvan de Schrijver geheel vreemd is. Wij wezen alleen aan, dat zijne uitdrukking hier niet naauwkeurig genoeg, maar voor misverstand en eene verkeerde uitlegging vatbaar was.
Wij weten niet beter, of wij namen nu alles in des Hoogl. antwoord op. Zochten wij het boek ieder uit de hand te rukken, elk er van afkeerig te maken? Waarlijk, wij zeiden er dan te veel goeds van, en wisten ook wel, dat dit het geval niet worden zou. Maar wij meenden, dat het wel had mogen uit de wereld blijven. Wij zeiden ook naar waarheid, dat het sommige ongeletterden bekend maakte met geschillen, van welke zij best onkundig bleven; en dat het voor anderen te weinig was, als zijnde niet volledig, en niet naauwkeurig in de opgave van het gevoelen van andersdenkenden; dat een geleerde alles, wat hij hier vinden kon, reeds van elders wist. En wij sloten, zoo als de Professor zegt, tegen de gewoonte der Godgeleerden, niet met eenen geheimzinnigen vloek, maar met eenen wat karigen zegenwensch. En wij willen nu gaarne zeggen, waarom wij liever gezien hadden, dat dit werk niet in aller handen kwam: wij zeiden het ook reeds; wij vreesden, dat het aanleiding geven zou tot harrewarrerij en gehaspel; - tot het verketteren vooral van des Hoogleeraars discipelen, wien het nog jaren daarna in hunne bevordering en het nut, dat

{==279==} {>>pagina-aanduiding<<}
zij anders konden stichten, kon hinderen, dat zij den Hoogleeraar gehoord hadden; - tot het meer diepzinnig uitpluizen van verouderde gevoelens, en het opwarmen van onvruchtbare geschillen, op de Akademische en Kerkelijke leerstoelen, en bij het onderzoek van aankomende predikers. En daarom wilden wij zoo weinig mogelijk medewerken ter verspreiding van dit boek onder het algemeen. Had een man uit eene andere gezindte, of zelfs onze Professor zonder zijnen naam te noemen, zoodanig boek uitgegeven, dan waren zoodanige gevolgen niet te duchten. En hiermede zeggen wij vaarwel aan de voorzeker nu niet meer op ons vertoornde schim van den geleerden man, over wiens verplaatsing naar Leyden, in een ander vak, wij, om gezegde redenen, hartelijk verblijd waren, maar wiens vroege dood ons zeer bedroeft. Molliter ossa cubant!




Leerredenen van E.A. Borger. In 's Gravenhage, bij J. Allart. 1814. In gr. 8vo. XIV, 404 Bl. f 3-12-:

De Heer borger heeft zeer wél gedaan, met deze Leerredenen in het licht te geven. Ieder kan nu zien en oordeelen, zonder gevaar te loopen, het zij van voorbarigheid, op het gehoor alleen, het zij van onregtvaardigheid, op een gebrekkig afschrift vertrouwende. Immers, het is vrij algemeen bekend, welk een roem terstond uitging, toen de buitengewone Jongman ook als Kanselredenaar optrad; hoe welhaast overal vele afschriften van zijne stukken in handen geraakten, en nu, binnen kort, even zoo vele, deels scherpe en belangrijke, aanmerkingen op dezelven vielen, als voorheen lofspraken waren gehoord. Wansmaak, valsch vernuft, averegtsch gebruik van de taal des Bijbels, en dergelijke kunstregterlijke, den vorm aangaande, verwijten, waren het, die den naam, en welligt het genoegen, ja ook het nut bedreigden van eenen man, wiens jeugdige jaren in

{==280==} {>>pagina-aanduiding<<}
alle deze opzigten zoo veel hadden beloofd. Het gebeurt meermalen, dat het groote publiek en de school der kunstregters een geheel strijdig oordeel over redenaars en schrijvers, ja in allerlei vak van kunst en wetenschap, vellen. En het is niet zoo terstond te beslissen, wiens uitspraak het meest behoort te gelden. Vooroordeel en nijd verblinden soms het geöefend oordeel. Iets buitengewoons, overdrevens en bont afstekends is niet zelden genoegzaam om den grooten hoop in te nemen en mede te slepen. Wie weet niet, dat het eerste plaats greep, toen de overdreven zucht tot netheid en zuiverheid der tale bij ons aan Dichters als van haren geen regt liet wedervaren; terwijl, in tegendeel, alleen weinige kenners het meesterstuk van racine, in den beginne, dragelijk, hoe dan voortreffelijk? achteden. Slechts wanneer de tijd vooroordeelen en stelsels, betrekkingen en gunst of ongunst, heeft door elkander geworpen, verheft zich het oordeel der kenners, onder alle opvolgende geslachten, tot eene onfeilbare godspraak, die b.v. vele stukken der oude Grieken en Romeinen, ja ook van latere volken, nu reeds lang en onwederroepelijk voor meesterstukken en modellen heeft verklaard. Bezwaarlijk valt het nogtans, deze uitspraak af te wachten. Aan den eenen kant loopt onze leeftijd gevaar, eenen verdienstelijken man onregt te doen. Aan de andere zijde dreigt geen minder gevaar, dat een kwaad voorbeeld en kwalijk verworven eere der ontaarding eener letterkunde, en vooral kerkelijke welsprekendheid, in de hand zal werken, die met regt op bloei en voortreffelijkheid roemt. Zoo zeer wij, derhalve, het moeijelijke eener dadelijke beöordeeling, en vooral zoodaniger beöordeeling van dezen bundel inzien, die, noch onnaauwkeurig, noch onregtvaardig, aan wederzijden maar eenigzins genoegen geeft; zoo pligtmatig, echter, komt het ons tevens voor, in eene zaak, door de omstandigheden zoo belangrijk geworden, vrijuit te spreken,
en ons - wij meenen, en betuigen dit plegtig! - onpartijdig gevoelen onbewimpeld voor te dragen. In het algemeen komt het hier op neêr, dat noch de lofredenaars,

{==281==} {>>pagina-aanduiding<<}
noch de minachters der Leerredenen van borger volkomen regt of onregt hebben; dat hier hetzelfde plaats heeft, wat in vele gevallen stand grijpt, eene mengeling van deugden en gebreken, die, naarmate het oog op dezen of genen valt, een geheel verschillend oordeel ten gevolge hebben; zoodat, terwijl het ziftend oog des kenners vaak aan sommige gebreken blijft hangen het publiek, daarentegen, door den indruk van eene en andere treffende zijde volkomen wordt weggesleept.
Vóór wij tot bijzonderheden overgaan, hebben wij een oogenblik te vertoeven bij het Vooberigt. In hetzelve treffen wij dien nederigen toon aan, welke inzonderheid den jeugdigen Schrijver altijd voegt en vereert. Dien ten gevolge betuigt hij vooreerst, om geene andere reden zijne stukken in het licht te geven, dan uit hoofde der veelvuldige, deels hoogst gebrekkige, afschriften, die van dezelven in omloop zijn. Te dezer gelegenheid kwam de gedachte bij ons op, hoe het toch bijkwame, dat borger zoo buitengewoon veel aanzoek, om zijne Leerredenen nog eens te lezen, pleegt te hebben. En wij meenen, dat het niet alléén het groot genoegen was, bij derzelver gehoor ondervonden, hetwelk hiertoe aanleiding gaf. Neen; zijne opstellen zijn rijk en verscheiden van stoffe; zij behandelen veelal onderwerpen, althans op eene wijze, die min gewoon zijn, en ook in den stijl is eene zekere verhevenheid en iets plegtig donkers: dit een en ander treft, boeit, en sleept den toehoorder, zoo niet doorgaans, ten minste op vele plaatsen, weg; maar het voedt, verlicht en bevredigt hem niet ten volle: de schemering doet hem slechts des te meer vermoeden, hoe minder hij duidelijk heeft herkend en opgemerkt; en ziedaar het brandend verlangen gereedelijk opgewekt, om het gehoorde te herlezen!
Dezelfde nederigheid doet hem daarvoor uitkomen, dat hij zijne Leerredenen geenszins als op de beste en éénig regte leest geschoeid aanmerkt, maar veeleer zijne onkunde ten aanzien van het verschil, en den grond van het verschil, tusschen kerkelijke en andere redevoeringen be-
{==282==} {>>pagina-aanduiding<<}
lijdt. En inderdaad, de wijze, op welke hij met de uitgave van dezen bundel is te werk gegaan, maakt het deels onmogelijk, zijne stukken uit dit gezigtpunt te beöordeelen. Hij heeft ze, toch, niet slechts beschaafd, maar hier en daar meer uitgewerkt; ‘waardoor ze,’ zegt hij, ‘in populariteit verloren, en in lengte gewonnen,’ d.i., als Leerredenen, wederom verloren hebben. Hoe weinig de uitgever zich dit moge aantrekken, als beöordeelaars spijt het ons, dat deze vrijheid door hem is gebruikt. Het zijn Leerredenen gebleven; vij kunnen dezen vorm bij onze beschouwing niet geheel uit het oog verliezen, en het kan niet anders, of de uitslag is hierdoor eenigzins minder gunstig.
Ten laatste noopt hem deze bescheidenheid, eene en andere bronnen van het gestelde op enkele plaatsen aan de hand te geven; eene opgave, die ons al terstond herinnert, dat het geene gewone, in weinig tijds vervaardigde, en op eigen kortstondig nadenken meestal gebouwde, predikatiën zijn, welke wij hier aantreffen.
Zeven Leerredenen zijn in dezen bundel vervat, wier teksten ten deele vreemd en ongewoon, doch doorgaans belangwekkend, veelal ook wezenlijk belangrijk zijn. Meermalen, echter, worden uit dezelven andere thema's afgeleid, dan op het eerste inzigt en blijkbaar daarin zijn opgesloten. Dit is, onzes oordeels, eer een gebrek dan eene voortreffelijkheid. Eenvoudigheid, duidelijkheid, zigtbare gegrondheid op het voorgelezen Goddelijk woord, zijn de schoonste eigenschappen van eene Leerrede. De bekwame man behoeft daarom niet te vreezen, dat hij alledaags zal worden, en den toehoorder bij honderdmaal gehoorde waarheden doen inslapen. Alleenlijk bij feeststoffen, die jaarlijks wederkomen, en bij vaste teksten, hoedanige in de Luthersche kerk voor vele beurten zijn bepaald, wordt eene nieuwe en vreemde wending soms van belang. Doch onze Hoogleeraar, die voor zijne weinige te vervullen spreekbeurten zoo ruime keuze heeft, en van deze keuze ook waarlijk goed gebruik weet te maken, behoeft dit minder dan iemand an-
{==283==} {>>pagina-aanduiding<<}
ders. Met dat al zetten wij zijne verkiezing geenszins op rekening alleen van verkeerde zucht naar het nieuwe en vreemde. Ieder heeft zijnen bijzonderen aanleg. De een is oorspronkelijk in het ontwerp, de ander in de bewerking; de een levert gestadig wat nieuws, de ander weet het oude nieuw te maken; en misschien valt het den eersten even zoo moeijelijk, het gewone pad te bewandelen, als de ander verlegen zou staan, moest hij eenen geheel onbebouwden akker ontginnen. Doch, wat op onderscheidene wijzen wél wordt verrigt, laat daarom, dunkt ons, niet na, eene beste, boven andere voortreffelijke, wijze te hebben. - De indeeling, al verder, van het thema door den Heer borger is niet overal even gelukkig, noch in het bijzonder van duisterheid, van te veelvuldige splitsing, verscheidenheid en overvloed, of liever verschil en overdaad, van redeneringen, vrij te pleiten; schoon dit misschien aan de nadere uitbreiding der stukken is
toe te schrijven, en dus geen verwijt op de mondeling voorgedragene opstellen moet werpen. - Tekstverklaring, eindelijk, wordt bij borger in geene ruime mate aangetroffen. Wij betwisten hem wel niet, dat hij het noodige heeft gezegd ter opheldering van de uitgekozene deelen der H.S., omdat deze uit zichzelve tamelijk klaar zijn. Wij betwisten hem ook deze keuze en daaruit voortvloeijende handelwijze niet. Ook hier zij vrijheid het kenmerk der Christelijke prediking. Dan, met dat al, bevreemdt het eenigzins bij eenen Hoogleeraar in de Uitlegkunde; en zijn wij groote liefhebbers van eene belangrijke en onderhoudende schriftverklaring, die, behalve hare eigene nuttigheid, eene aangename afwisseling te weeg brengt, en, door bekorting der verhandelinge, vermoeijenis of verveling bij den gewonen toehoorder voorkomt. De Heer borger behoefde dit welligt te meer, omdat zijne inleidingen doorgaans inleidingen tot den tekst, niet altijd tot de, daaruit afgeleide, verhandeling zijn; en er dus al te veel ruimte voor de laatste overschiet, die dan bijna noodwendig overladen wordt met eene reeks van denk-
{==284==} {>>pagina-aanduiding<<}
beelden, die zoo in eens weg voor iedereen niet te bergen of te volgen zijn.
Doch, loopen wij liever de geheele rij der stukken zelve kortelijk door; ons daar, en zoo veel, bij dezelven ophoudende, als noodig zal schijnen.
De eerste Leerrede heeft ten tekst, Hebreën X:25a. Laat ons onze onderlinge bijeenkomsten niet nalaten. Zij begint met de behandeling der aanleiding, des verbands en der strekking van dit woord des Apostels; bij wien het ons echter voorkomt, dat hetzelve minder in het licht van middel, dan wel van gevolg, des geloofs in Christus staat. De schets, vervolgens, van deze onderlinge bijeenkomsten der eerste Christenen gegeven, is treffend, schoon meer dichterlijk dan historisch bewezen. En nu bezigt de Leeraar eene wending, die het verwijt van voor de onregten te prediken - hen namelijk, die niet tegenwoordig zijn - en andere bezwaren alzoo voorkomt, dat tevens het doel van elke inleiding - want in dit licht kan men al het tot hiertoe gestelde beschouwen - gunstige en plegtige stemming, daardoor bevorderd wordt. Deze wending brengt hem tot zijn onderwerp, het belang der openbare godsdienstoefening; welke hij uit de volgende oogpunten beschouwt: I. Zij is geschikt ter verhooging van ons godsdienstig gevoel. II. Zij bevordert de broederlijke liefde. III. Zij belet, dat wij niet geheel ons evenwigt tegen de kracht der zonde verliezen. IV. Zij is eene rijke bron van troost in treurige omstandigheden.
Ieder ziet terstond in, dat de beschuldiging van ingewikkeldheid deze Leerrede niet treft. Ook is het onderwerp rijk en uit den aard populair genoeg, om, zonder bezwaar, een geheel stuk te vullen. Inderdaad heeft zij ons, boven de meeste anderen, behaagd. Des mans levendige verbeelding en stout penseel vonden hier eene zeer gepaste stof; en niet minder komt er de oorspronkelijkheid van zijn vernuft te stade, om vermaningen, die natuurlijk zoo dikwijls zijn herhaald, in een nieuw en treffend licht te stellen. Geenszins willen wij beweren, dat alles even zeer geslaagd,

{==285==} {>>pagina-aanduiding<<}
alles inzonderheid volkomen grondig en tegen het koelste onderzoek bestand zij. Maar ten minste had het Auditorie hier regt om zich te laten wegslepen. Het stuk kon niet anders dan eenen treffenden indruk maken. En hoe natuurlijk besluit hetzelve de aansporing tot milden onderstand van den openbaren godsdienst, waartoe misschien eenige bijzondere aanleiding zal hebben bestaan.
De stijl, levendig, klaar, deftig en krachtig, ook door veelvuldig ingeweven bijbeltaal, is zeker niet even volkomen gekuischt van de gebreken, waartoe hij, uit den aard zelven, neigt. Waartoe, b.v., tegen den rijken disch het schamel spinnewiel overgesteld? Waartoe dat vratig gewormte, zonder eerbied op de beenderen aanvallende? Dat: zijt gegroet! Dat: Maran atha, hetwelk bijna niemand verstaat? Waartoe: welk een voorhoofd! welk eene onbeschaamdheid! Waartoe dat rammeijen van den slagboom aller zedelijkheid? - dat gegons der vermaken? - dat merg der ziele? - in aantogt naar de eeuwigheid? - portaal van het heiligdom? - zich baden in hun zweet? en soortgelijke uitdrukkingen, die, niet min dan enkele andere eigenheden van borger, (zoo als, op zichzelve vaak schoone, maar voor den kansel te lange en kunstige tegenstellingen) den man van smaak hinderen? Inderdaad, wij beschouwen het als vlekjes, die een schoon aangezigt tot wezenlijke ontsiering verstrekken.
II. Heeft ten tekst Matth. X:34. Meent niet, dat ik gekomen ben om vrede te brengen op aarde: ik ben niet gekomen om vrede te brengen, maar het zwaard. De inleiding schetst het aangename der verrassing, wanneer ons in het veelvuldig donker, over natuur en openbaring verspreid, eenig nieuw licht opgaat. De verklaring strekt meest, om des Apostels woorden te omschrijven, als eene algemeene aankondiging van twisten en onheilen, die uit en wegens de leer des Christendoms zouden ontstaan. En het, hieruit afgeleide, onderwerp is: vooreerst, het Godsbestuur te regtvaardigen, door de overdenking der voordeelen, die door alle deze (met het Christendom verbondene) twisten,

{==286==} {>>pagina-aanduiding<<}
oneenigheden en ellenden het Christendom zijn aangebragt; ten tweede, aan te toonen, dat, door den inhoud van onzen tekst, ons geloof aan de waarheid en goddelijkheid van het Evangelie een' krachtigen steun moet vinden; en eindelijk, het oogmerk, waarmede de Zaligmaker deze woorden sprak, als eene bron van troost te beschouwen voor lijdende harten. Hierop merken wij aan, dat dit driederlei, in aard zeer verscheiden en elk tamelijk ingewikkeld, onderwerp te ruim eene stoffe is voor ééne Leerrede. Het laatste deel schijnt ons toe, tamelijk verre gezocht, en ook niet met die duidelijkheid te zijn verhandeld, welke gevorderd werd. Het middelste, dezen tekst bijzonderlijk als profetie en ter staving van Jezus goddelijk gezag willende doen gelden, schijnt ons mede van gezochtheid en ingewikkeldheid niet wel vrijgepleit te kunnen worden. En zelfs het eerste, waarbij de, slechts in het voorbijgaan gemaakte, aanmerking, dat men bij Jezus woord aan gevolgen, niet aan oogmerk moet denken, te weinig wordt in het oog gehouden, mist hierdoor een groot deel zijner overtuigingskracht. Hetgeen op het slot gezegd wordt, dat niet uit den godsdienst, maar uit de menschelijke verkeerdheid, het kwaad eigenlijk ontstond, had, onzes bedunkens, op den voorgrond moeten staan. Wij komen er dus voor uit, deze Leerrede met aanmerkelijk minder genoegen te hebben gelezen dan de vorige; schoon zij, van wijsgeerigen aard, een aantal belangrijke waarheden en waarlijk schoone plaatsen bevat.
Op den stijl zijn ook hier dergelijke aanteekeningen, als bij het vorig stuk, te maken. De taal des Bijbels wordt er niet altijd in haren eigenlijken zin gebruikt. En wij twijfelen, of de herhaalde aanduiding der deciussen, als voorname vervolgers der Christenen, voor de menigte duidelijk zij. Veel meermalen toch verwijst deze eenvoudige benaming op decius mus en de aloude helden, die voor het vaderland in den dood liepen.
III. Matth. IV:4. Er is geschreven. Het belang der gedachte aan hetgeen er geschreven staat in en tegen de

{==287==} {>>pagina-aanduiding<<}
verzoeking; 1. waarom zoo belangrijk? 2. hoe tot het vaardig en nuttig gebruik dezes middels te geraken? Dit onderwerp schijnt ons toe, even gelukkig op zichzelve, als gepastelijk afgeleid te zijn uit den tekst. Over het geheel hebben wij de Leerrede ook met groot genoegen gelezen. Zij doet het wijsgeerig en menschkundig oog des stellers, gelijk zijne bijbelkennis, en veelzins zijne bekwaamheid als redenaar, eere aan. Als zijne, eenigzins dichterlijke, voorstelling, b.v. van de arglistigheid van het menschelijk hart, maar altijd genoeg verstaan, zijn rijkdom en afwisseling van denkbeelden maar behoorlijk gevolgd is! De Heer borger kan het toch niet zoo geheel meenen, wanneer hij hier met zekere minachting van kunst en kunstregters spreekt, en het geestelijk belang zijner toehoorders, als 't ware, daar tegen over stelt. De kunst der welsprekendheid bestaat in zoodanig spreken, dat men leert, overtuigt, roert, sticht, - in één woord, zijn oogmerk, het oogmerk der edele sprake, bereikt. Deze bepaling sluit tevens niet buiten, neen, maar omvat veeleer het denkbeeld, dat zij eene vrucht is der beschaving. En waarlijk, in dit laatste opzigt heeft borger de vereischte volkomenheid nog niet bereikt. Er heerscht eene zekere ongelijkheid in zijnen stijl. Dezelve is doorgaans te zuiver en te verheven, om uitdrukkingen te dulden, die triviaal klinken. Ja, al is een gezegde uit den Bijbel ontleend, daarom is het nog niet altijd verstaanbaar en gepast voor onzen Westerschen geest. Wij willen den Hoogleeraar geene onaangenaamheden zeggen, maar alleen herinneren, dat het vurigste genie veelal het meest den breidel en den toom van den goeden smaak behoeft.
Wij verwijzen wederom op sommige plaatsen, die ons toeschijnen aan een of ander gebrek kreupel te gaan. Bl. 130. Hier hangt leven en dood van ja of neen af, en de Petra van Christus gemeente bezwijkt voor Kajaphas dienstmaagd. Bl. 139. Zoo klagende en morrende en eeuwig met onzen stand ontevrede, als of een berg onze schouderen drukte. Bl. 144. Wiens (Gods) hand ons uit de baarmoeder

{==288==} {>>pagina-aanduiding<<}
heeft voortgebragt. Bl. 146. De voorstelling van den Oneindigen, waarbij de gewone mensch, in de beproeving zijner deugd, zijne rekening zal vinden. Bl. 148. Daar staat geschreven: Indien gij u niet bekeert, gij zult insgelijks vergaan. Bl. 150. Opent de Bijbel de poorten des hemels, en vertoont ons eene stad van gouden straten en diamanten fondamenten. Bl. 161. Die voor de poorte der eeuwigheid niet bezwijkt. Bl. 170. Ach ouders! de kinderen, die u de Heer gegeven heeft, zijn voor uwe rekening. Bl. 173. Woont in den Bijbel, en bindt zijne geboden aan uwe voorhoofden. Zijt bang voor boeken, waarin, enz. Bl. 175. Dat hij (Jezus) zijne beenderen kan tellen.
Deze voorbeelden mogen onze meening wat nader verklaren. De meesten eischen vergelijking met het verband, om verstaan te worden, en kunnen dus volstrekt geen oogmerk hebben, om den Schrijver ten toon te stellen. Wij moeten er bijvoegen, dat zij geenszins de éénigen zijn; dat andere lezers zich aan andere uitdrukkingen min of meer zullen stooten; en dat, in het algemeen, de zucht vooral om te treffen den man nu eens naar de eene, dan naar de andere zijde schijnt weg te slepen. Al het aangestipte, echter, behoort tot dit gezwollene of triviale niet; en herinneren wij ons nog ergens een onnaauwkeurig gebruik van het woord dweeperije, dat zigtbaar met bijgeloof wordt verward.
IV. 1 Corinth. XV:36. Gij dwaas, het geen gij zaait, wordt niet levendig, ten zij het gestorven zij. Deze Leerrede bepaalt zich niet bij het onderwerp, duidelijk in den tekst opgesloten, maar heeft in het algemeen ten doel, de Natuur en de geheele zinnenwereld met de Openbaring en derzelver inhoud te vergelijken, en aan te toonen, dat dezelfde zwarigheden, die men dikwijls tegen de laatste heeft te berde gebragt, tevens toepasselijk zijn op de eerste, enz. Borger verdeelt deze zwarigheden in dezulken, die de Openbaring in het algemeen, en die, welke het Christendom meer in het bijzonder treffen. Ten aanzien van het eerste komt ons zijne redenering tamelijk bevredigend voor,

{==289==} {>>pagina-aanduiding<<}
schoon met betrekking tot de niet algemeenheid het minste, ja slechts zeer gebrekkig. Ten aanzien van de bijzondere leerstukken - behoefte aan den Middelaar, werking van Gods geest, en opstanding - bewonderen wij, ja, vernuft en wetenschap; en gelooven gaarne, dat zekere bedwelming de meeste, zoo niet alle, toehoorders, als overtuiging, als aangename bevrediging van eigene zwarigheden, is voorgekomen. Doch, schrandere man! is dan deze wereld u een waardige spiegel en maatstaf van Gods regtvaardigheid? Was het u vergeten, in de eerste Leerrede, bl. 44, luide het tegendeel te hebben betuigd, de oplossing van zoo veel raadselachtigs alleen van de toekomst wachtende? En kan, evenwel, die wereld de handelwijze van God regtvaardigen, wanneer Hij, volgens de kerkleere, den onschuldigen schuldig schijnt te houden? Wij, voor ons, konden ons alleen met het beredeneerde omtrent de opstanding doorgaans vereenigen. Te regt, dunkt ons, beschouwt hij den tekst als enkel beeld, en gaat eenigermate de gevolgtrekkingen tegen, wel eens te stout uit denzelven afgeleid.
V. Joan. XI:11. Lazarus onze vriend slaapt, maar ik ga henen, om hem uit den slaap op te wekken. De behandeling van den schoonen tekst beviel ons hier het minst. Jezus nederigheid blijkt van elders veel beter, dan juist hier, waar hij met zijne, gelijk het heet, alwetendheid niet zou hebben willen pralen. Doch het onderwerp is, neen, niet het eerst voor de hand liggende en inderdaad, dit is tamelijk afgesleten - maar toch regt gepast en aardig. Zie hier hetzelve. I. Welke verbloemde en verzachtende uitdrukkingen in de schriften des N. Verbonds van den dood en het sterven worden gebezigd. II. Met welk regt het Christendom den dood onder deze beelden voorstelt. De beelden zijn: rusten, zijnen tabernakel afleggen, op reis gaan, slapen. Dan, het eerste vooronderstelt hier onrust; het tweede vordert overblijven; het derde wijst op eene plaatse der bestemming; het vierde berust op weder ontwaken. Waarlijk, dit betoog van den troost des Christen-
{==290==} {>>pagina-aanduiding<<}
doms tegen den dood is zoo gegrond en zoo lief! Er is inzonderheid in 's mans ontwikkeling der beelden zoo veel aanvalligs, dat wij op sommige zijner gewone gebreken, in het zeldzaam en ongepast gebruik van een of ander woord en gezegde, in het geheel niet willen stilstaan.
VI. Lucas II:34. Ziet, deze wordt gezet tot een val en opslanding veler in Israël. Redenen om al en om niet in Jezus te gelooven, in deze Leerrede, voor de Joden, afgeleid, I. uit zijne geschiedenis; II. uit hetgene hij aangaande zijnen persoon en zijne leer verklaarde. Dit stuk bevat natuurlijk eene en andere stelling en redenering, die niet zoo terstond gaaf zal worden toegestemd. Ook komt het ons voor, geene zoo algemeene en regtstreeksche strekking te hebben tot bevestiging van geloof en deugd, als wel andere van 's mans Leerredenen. Hierom, derhalve, zoo wel als om uitgebreidheid en ingewikkeldheid, is het geschikter ter lecture, dan ter openbare voordragt, waar het, al wederom, ja, indruk genoeg, maar wij vreezen, niet dien verlichten, bestemden, duurzamen en vruchtbaren indruk zal hebben gemaakt, welke kon worden verlangd.
VII. En ook deze Leerrede over denzelfden tekst, met weglating der twee laatste woorden, hetzelfde thema, maar voor Christenen in plaats van Joden, op de volgende wijze verdeeld: I. De geschiedenis en het oogmerk der bekendmaking van onzen Godsdienst, als het voorwerp van ongeloof en geloof. II. Deszelfs inhoud, als het voorwerp van misbruik en regt gebruik beschouwd. III. Eenige aanmerkingen ten besluite. Ook deze Leerrede, zeggen wij, is, buiten tegenspraak, veel te lang, veel te vol; veel te veel van den toehoorder, vooral den gewonen, vorderende; maar, deze bedenking ter zijde gesteld, mag zij met regt een hoogstbelangrijk en schoon stuk heeten. Wij zijn het niet in allen opzigte met den Schrijver eens; maar de wijze zijner behandeling vooral in het eerste, de gepastheid zijner aanmerkingen in het tweede, en de juiste rigting van een en ander, tot een nuttig en stichtelijk einde, in het derde deel, moet eenen ieder in het oog loopen.

{==291==} {>>pagina-aanduiding<<}

Nu, het geheele veld hebbende overgezien, belijden wij gevonden te hebben eenen vetten akker, waar het goede zelfs te welig groeit, waar matiging in allen deele moeijelijk valt, en ook het onkruid ten uiterste bezwaarlijk wordt in toom gehouden. Mogen wij een regt nederig, en alleen op het goede gezette, hart in den jongen Evangeliedienaar vooronderstellen, dan zal er van het gebrekkige welhaast niet meer overblijven; en, voor bonte bloemen en hoogopgeschoten halmen, dekt enkel zuiver, goudgeel en voedend graan zijne zorgvuldig bewerkte voren. Wat meer eenvoudigheid, gemakkelijkheid en bekorting in het onderwerp; wat meer bedaardheid, zuiverheid en gelijkheid van stijl; wat minder speling, misschien, met sommige kenmerkende leerstukken der Hervormde Kerk, welke nogtans de Heer borger geenszins overdrijft of misbruikt; wat minder schikking naar den gewaanden toon der vroomheid, het struikelblok voor den goeden smaak; wat minder opschriften en roepstemmen, die, als afstekende kleuren in eene schilderij, spoedig vermoeijen en vervelen; en, kan het zijn, wat meer schriftverklaring, - zoo behoort de man gewisselijk al spoedig onder de voortreffelijkste kanselredenaars. Hij duide het ons dan niet ten kwade, dat wij hem, zoo verre ons bestek toeliet, onbewimpeld hebben beöordeeld en berispt. De waarheid moge altijd hard vallen, vooral dán hard vallen, wanneer de toejuiching der menigte ons op dezelve onverdacht en des te gevoeliger heeft gemaakt; wij behoeven borger hare heilzaamheid, vooral in dit geval, niet te ontvouwen. Dwalen wij, echter, in zijn oog; hij vergeve ons deze dwaling! Allen menschen, allen broeders, voegt een' ieder het meesterschap even slecht. Doch te vermanen, in te lichten, zijn oordeel wederkeerig te zeggen; dit, meenen wij, is zelfs Christenpligt. En zij het der natuurlijke eerzucht dan genoeg gezegd, dat wij, over het geheel, thans meer dan ooit de toejuiching billijken, door duizenden aan
borger's buitengewone talenten toegezwaaid!





{==292==} {>>pagina-aanduiding<<}

Leerredenen, over Bijbelsch-historische onderwerpen; door W. Broes, Predikant te Amsterdam. Gedrukt voor rekening van de Amsterdamsche Maatschappij, tot onderstand van behoeftige, door den Oorlog veel geleden hebbende, Landgenooten. Te Amsterdam, bij de Wed. A. Bakker en Zoon. 1814. In gr. 8vo. 104 Bl. f :-18-:

De waarde dezer Leerredenen nu eens daargelaten, zijn dezelve ons, om meer dan eene reden, van harte welkom; zij geven ons, namelijk, de verzekering, dat Ds. broes het afwerken van zijne begonnen taak, en zijne belofte daaromtrent aan het publiek, nog in gedachte houdt, en dat wij alzoo op een volgend deel zijner Leerredenen ten bewijze van de waarheid der Evangelische geschiedenis (spoedig?) mogen rekenen; - zij geven ons vervolgens de hoop op eenige belangrijke aanmerkingen, ten aanzien der behandeling van geschiedkundige stoffen, die wij vooral van dezen Prediker met groot verlangen te gemoet zien; - en eindelijk stellen zij ons in de gelegenheid, om nog eene kleine bijdrage aan te brengen tot onderstand van onze, door het oorlog ongelukkige gewordene, Landgenooten, en zulks zonder eenige opoffering; want, buiten dit, zou de goede verwachting ons al aanstonds tot den aankoop van dit boekje hebben uitgelokt. Wij haasten ons daarom vooral met de aanmelding van dit klein geschenk, hetwelk wij eenen ruimen aftrek beloven, ook zonder uitbundigen lof; hoezeer wij de getuigenis niet mogen terug houden, dat deze opstellen der lezing en overdenking overwaardig zijn.
Het zijn eenvoudige opstellen over geschiedkundige on derwerpen, voor ieder bevattelijk, regt onderhoudend en nuttig, vol leering, troost, en warmen, hartelijken aandrang ten goede. Zij leveren van den goeden smaak, het schrander vernuft en de uitnemende geschiktheid van dezen Volksleeraar overvloedig bewijs. De Eerw. broes geeft aan een zelf ontworpen pragmatisch verhaal de voor-
{==293==} {>>pagina-aanduiding<<}
keur boven eene verzameling van allerlei soort van aanmerkingen bij het voetstoots volgen van den tekst, en verhaalt op zoodanig eene wijze, dat men die kunst hem gaarne zal trachten af te zien. De eerste Leerrede beschouwt david en goliath. Daar de Leeraar niet tot krijgslieden, maar ook tot vrouwen en hoogbejaarden sprak, en hij ook wel toen ter tijd vrij wat voorzigtigheid noodig had, gaf hij aan deze rede die nuttige en aangename wending, dat hij de geestelijke dapperheid aanprijst; hoewel hij echter ten aanzien van zijne blijde hoop en den burgerpligt, ten tijde dat hij deze Leerrede uitsprak, (kort vóór de heilrijke omwenteling van deze dagen) genoegzame wenken gaf. - De tweede (en deze heeft ons bij uitnemendheid behaagt) behandelt het geval van abimelech en sara, en handelt over Gods voorzienigheid in het beletten der zonde. De opmerkzame leest hier, als 't ware, in zijne eigene geschiedenis, de Goddelijke bewarende goedheid, met het dankbaarst en ootmoedigst gevoel. - De derde gaat over eliza en de Sunamitische, of over het rijzen en zinken van wereldlijk geluk. Zij geeft den regel, door welken ons wantrouwen of onze argwaan omtrent den voorspoed van het leven behoort bestierd te worden. - De vierde of laatste, eindelijk, behandelt eene, zegt de Leeraar, bij de Amsterdamsche Hervormde Gemeente beruchte proef van magere lijdensteksten;
Marc. XV:22, 23. is de geheele tekst. Die in denzelfden of soortgelijken drang is, om bij de Lijdensgeschiedenis zoo te snipperen, kan hier nu zien, hoe het niet onmogelijk is, ook dán zeer leerzaam en onderhoudend te prediken. Dat nu of dan evenwel het een of ander voorkomt, hetwelk bij eene andere stof vooral ook te huis behoort, spreekt van zelve. - Meer zeggen wij van deze Leerredenen niet, die voorzeker spoedig in ieders handen zijn, waartoe de geringe prijs ook kan medewerken; voor zoo weinige stuivers heeft men vier Leerredenen van eenen broes, en geeft dan nog eene aalmoes aan noodlijdenden! wie zou niet aanstonds toetasten?
Wij wenschten hartelijk, dat de drukker, in zijn vak,

{==294==} {>>pagina-aanduiding<<}
met den opsteller eenigermate te vergelijken ware; dan, de druk is, helaas! bij uitstek slordig. Om geene andere te noemen, houden wij bl. 15. reg. 3. vertzaagde krijgsman voor eene grove, of, zoo als hier geschreven wordt, groffe, drukfout. Zoo is ook (of heeft zich hier de Leeraar zelf verschreven?) de zusters zoon van Paulus, bl. 37, in een meisje veranderd. Evenwel, de Lezer verbetert deze fouten nog al gemakkelijk.




Grondbeginselen der Ontleedkunde, naar het Hoogduitsch van A.F. Hempel, M.D. Hoogleeraar te Göttingen, door J. Vosmaer, M.D. te Zutphen. III Stukken. Te Haarlem, bij A. Loosjes, Pz. In gr. 8vo. Te zamen 630 Bl. f 5-:-:

Dit werk van hempel verdient allezins den lof, welken de Groningsche Hoogleeraar bakker, in de, voor het eerste stuk geplaatste, voorrede, aan hetzelve geeft. Beknoptheid vereenigt zich hier met volledigheid en duidelijkheid. Het was dus der vertalinge wel waardig; en, indien de aanprijzing van den Heer bakker niet reeds voldoende ware, zouden wij het zulken, die deze wetenschap willen aanleeren, met volle ruimte tot een Handboek aanraden. Jammer maar, dat er hier en daar nog al drukfouten zijn ingeslopen, die ook wel eens in den zin stooten. Bij eene vergelijking met het oorspronkelijke hebben wij bemerkt, dat de Vertaler doorgaans de aanhaling der voornaamste Schrijvers, door hempel gedaan, zeer vermeerderd heeft, zoo wel door bijvoeging van eenige wenken, als vooral door eene korte opgave van den inhoud, en van de bijzondere gevoelens, ontdekkingen, gissingen enz., bij dezen en genen voorkomende. Het letterkundig gedeelte is dus van zijne hand; zoo ook de bladwijzer. Het zoude niet onvoegelijk geweest zijn, dit te kennen te geven, ('t gene wij nergens gevonden hebben) ten einde

{==295==} {>>pagina-aanduiding<<}
men niet aan den Schrijver wijte, wat, in allen gevalle, op rekening van den Vertaler komt.




De drie Rijken der Natuur, Dichtstuk van Jacques Delille. Vrije Navolging in het Hollandsch, door A. Loosjes, Pz. Iste Afdeeling. Te Haarlem, bij A. Loosjes, Pz. 1813. In gr. 8vo. VI en 139 Bl. f 2-18-:

Delille, de Lievelingsdichter der nieuwere Franschen, heeft ook bij ons Publiek niet alleen, maar zelfs bij eenige onzer goede, ja uitstekende Dichters, bijval en navolging gevonden. Behalve zijne kleinere Gedichten, La Pitié en Dithyrambe sur l'Immortalité de l'Ame, door den Dichter immerzeel in Hollandsche verzen overgebragt, heeft bilderdijk eene meesterlijke navolging van 's mans Homme de Champs geleverd. Op zijn spoor geeft ons thans de Heer loosjes het beroemde Dichtstuk Les trois Regnes de la Nature, doch geheel voor onze Natie geschikt, en in een Hollandsch gewaad. In plaats der beroemde Franschen, en herinneringen uit Frankrijk, zijn hier Nederlandsche namen en zeden geplaatst. Reeds in het begin des werks vinden wij den Dichter in zijn naburig Bloemendaal, de schoonheid en grootschheid der hem omringende Natuur bepeinzende. Wij houden dit voor de ware manier van den beschrijvenden Dichter. Elk moet in de eerste plaats voor zijne Landgenooten dichten, op het voetspoor van hesiodus, theokritus, virgilius, thomson, en delille. Wie dus een meesterstuk van dien aard, niet overzet, maar schikt en wijzigt naar den geest van zijnen landaard, zoodat hij tevens, waar de aard der zake het medebrengt, hulde betoont aan verdienstelijke Landgenooten, die heeft met vrucht een uitheemsch gewas op vaderlandschen bodem verplant.

{==296==} {>>pagina-aanduiding<<}

Het oogmerk van den Heer loosjes was dus voor onze Letterkunde allezins belangrijk, en in de uitvoering komt hij ons voor, wel geslaagd te zijn. Daar echter zijn werk op verre na niet geheel oorspronkelijk is, maar hij zich in het ontwerp des nagevolgden Dichters moest vlijen, zoo deelt hij natuurlijk met dezen het groote gebrek der meeste werken van delille, - mangel aan eenheid. Zeker Fransch Recensent van de Trois Regnes de la Nature zeide met grond: dat dit werk een' dubbelen titel moest hebben, De vier Elementen, en, De drie Rijken der Natuur, daar het blijkbaar beide onderwerpen omvatte. Wij hebben hier slechts de navolging der twee eerste Zangen, doch zien nog niets, dat aan den titel beäntwoordt, ten zij men Licht, Vuur en Lucht tot de drie Rijken der Natuur wil brengen. Dan, zoo als gezegd is, de Heer loosjes kon dit niet verhelpen, zonder geheelenal van zijn model af te wijken, of denzelven op de helft te besnoeijen, hetgeen ons om de vele fraaije plaatsen, die wij alsdan hadden moeten missen, waarlijk zou gespeten hebben. Ook is de eenheid minder een vereischte, en hare inachtneming zelfs minder mogelijk, in de beschrijvende, dan in eenige andere poëzij.
Doch wanneer wij nu tot bijzonderheden, tot schoonheden de detail, overgaan, - juist de sterkte van delille, - zoo ontmoeten wij hier rijke stof tot bewondering. Trouwens, het onderwerp, de geheele groote, schoone Natuur, is zoo onuitputtelijk, dat het den waren Dichter meer door den overvloed in verlegenheid moest zetten, dan naar prachtige en bevallige tooneelen doen zoeken. Daar het werk van den Heer loosjes niet zoo zeer eene Vertaling, als eene Navolging is, zullen wij hetzelve niet met het oorspronkelijke, waarvan veel verschikt, veranderd of weggelaten is, vergelijken, maar als eigen werk beschouwen; doch kunnen met dat al niet voorbij, ons leedwezen te betuigen, dat de volgende allerliefste beschrijving van het eenzame hoekje van den haard in het Hollandsch zoo zeer verzwakt, of liever geheelenal wegge-
{==297==} {>>pagina-aanduiding<<}
laten is; want hetgeen daarvoor in de plaats komt, is van een' geheel anderen aard.

Suis-je seul? je me plais encore au coin du feu, 
De nourrir mon brasier mes mains se font un jeu; 
Jagace mes tisons; mon adroit artifice 
Reconstruit de mon feu l'élégant edifice; 
Jéloigne, je rapproche, et du hâtre brûlant 
Je corrige le feu trop rapide ou trop lent. 
Chaque fois que j'ai pris mes pincettes fidèles, 
Partent, en pétillant, des milliers d'étincelles; 
Jaime à voir s'envoler leurs légers bataillons; 
Que m' importent du Nord les fougueux tourbillons? 
La neige, les frimas qu'un froid piquant resserre, 
En vain sifflent dans l'air, en vain battent la terre. 
Quel plaisir, entouré d'un double paravent, 
D'écouter la tempête, et d'insulter au vent! 
 
Dans l'airain échauffé déjà l'onde frissonne, 
Bientôt le thé doré jaunit l'eau qui bouillonne, 
Ou des grains du Levant je goúte le parfum; 
Point d'ennuyeux causeur, de témoin importun. 

Hoe natuurlijk! hoe keurig uitgedrukt! Maar nu leze men bij den Heer loosjes de beschrijving van den landelijken gezelligen haard.

Ook stort de kracht van 't vuur het gulle huisgezin, 
Rondom den boerschen haard, vermaak en leven in. 
Het jongsken hunkert zelfs, gesneld uit moeders armen, 
Om tusschen vaders kniên zich door en door te warmen, 
En zoo, van naderbij, den appel gâ te slaan, 
Die in de gloeijende asch, al piepend, ligt te braân. 
De flapkan, aan den haard, ook de eerste gril benomen, 
Zal thaus voor heel 't gezin 't verwarmend bier doen stroomen; 
Terwijl elks grage maag reeds naar den kost verlangt, 
Dien op het flikkrend vuur de moeder overhangt. 
Maar klaartje deinst van 't vuur, zoo fel een glans verbreidend, 
En achter 's vaders rug, zoo breede schaduw spreidend, 
Vergunt zij krelis-buur, als zij ontgloeid in lust, 
Dat hij haar pakt in d' arm, en, zonder weêrklank, kust. 

{==298==} {>>pagina-aanduiding<<}

Ook aan den steedschen haard, waar 't vuur de wang doet blozen; 
Vermaakt zich 't jeugdig paar in 't eenzaam minnekozen; 
Ja 't is, of 't wintervuur reeds meer vertrouwlijkheid, 
Een' zoeten voorsmaak van het huwlijksheil verspreidt, 
En zich de zaligheên van 't huisselijk genoegen, 
Die eigen haard en huis gehuwden schenkt, vervroegen. 

Dit tafereel is gewis in zijne soort niet minder naïf, niet minder fiksch geteekend, dan het zoo even medegedeelde; doch hier ziet men den huisselijken Hollander, dáár den Parijzenaar, die en garçon leeft.
In de aanroeping van den eersten Zang roept de Dichter eerst apollo, als God der Dichtkunst en des Lichts tevens, aan, (deze Zang loopt over Licht en Vuur) doch keert zich straks, met eene onzes inziens uitnemende spraakwending, tot onzen grooten, te vroeg overledenen nieuwland, den gelukkigen beöefenaar zoo wel der kunst van pindarus, als der wetenschap van newton. Weldra, echter, zijn onvermogen gevoelende, om, zelfs met zulk een' gids, tot de onmetelijkheid des Starrenhemels op te klimmen, - eene taak, die hij voor de klijnen en bilderdijken overlaat, - bepaalt hij zich liever tot eene bespiegeling des Lichts, gelijk het op onze Aarde verschijnt. Zeer gepast is zekerlijk deze manier, om, volgens het oogmerk des Dichters, in zoo verre zijn onderwerp dit gedoogde, beroemde Landgenooten te prijzen, en tevens van de ruimte der Hemelen, die men niet eigenlijk bezingen wilde, maar toch ook bij deze stof niet geheel kon voorbijgaan, het noodige te zeggen.
Nu wordt eerst van de ontbinding des Lichts in de onderscheidene kleuren gesproken, en daarbij newton's hooge verdiensten naar waarde geroemd. Eene korte vermelding der tallooze schakeringen en mengelingen dier kleuren in de voorwerpen der Natuur geleidt tot de beschrijving van het Noorderlicht. Hierop gaat de Dichter over tot het verschil van Licht en Warmte, en de Theorie van het Vuur; deszelfs met de Aantrekkingskracht contrasterende werking, en de weldaden, die de mensch, zoo in

{==299==} {>>pagina-aanduiding<<}
de natuur, als in de kunst, daarvan ontleent. Dit brengt hem ongedwongen tot de uitwerksels van donder en bliksem, franklin's voortreffelijke uitvinding, en de elektrieke verschijnselen. Als een voorbeeld van gelukkig overwonnen zwarigheden, zullen wij de schets van teyler's Elektriseermachine mededeelen, gewis geen dichterlijk onderwerp, en waarin nogtans ook de Poëzij hare regten uitmuntend heeft weten te handhaven.

Komt, treên wij 't heiligdom der wetenschappen in! 
Daar zit de Ervarenis, der wijzen gezellin, 
Ten hoogen zetel, en 't Vernuft bekleedt haar zijde. 
Dat dáár onze aandacht zich aan 't kunstvermogen wijde, 
Dat stout en onversaagd den Goden tegendruischt, 
En hun den bliksem rukt uit hun geduchte vuist. 
Ja, treedt den tempel op, in Haarlems grijze muren, 
Uit teylers schat gebouwd, om de eeuwen te verduren. 
't Elektrisch werktuig, dat die trotsche kunstzaal siert, 
Toont, op van marums wenk bewogen en bestierd, 
Hoe 't fijn aethorisch vuur stroomt langs de glazen schijven, 
Die, onder 't zacht geruisch, de zijden kussens wrijven. 
De vloeistof, die rondom het trotsche werktuig zweeft, 
Omwoelt, als 't fijnste rag, dat ooit een spinne weest, 
Het aangezigt van elk, die nadert bij haar werking. 
Maar zacht! wat voert men aan? Behoeft deez' kracht versterking? 
Vier batterijen staan in slagorde als geschaard, 
Waarin 't Elektrisch vuur bij stroomen nedervaart, 
Tot door de ontlading aan de stof wordt lucht gegeven, 
Die door een' donderslag het hecht gebouw doet beven, 
Door eenen blaauwen straal voorafgegaan, wiens gloed 
En ziegezagend licht den bliksem kennen doet. 
Wie heeft dien slag gewerkt, die elks gehoor verdoofde? 
Hij was het, wiens geweld plotsling 't gevoel ontroofde 
Aan deze waterslang, zoo taai van levensdraad, 
Dat, schoon een vlijmend staal den kop van 't ligchaam slaat, 
De diepe krimpingen van staart en mooten toonen, 
Dat levensgeesten nog 't geknotte lijf bewonen; 
De bliksemflits alleen der Elektriciteit 
Bewerkt eensklaps den dood, eensklaps gevoelloosheid. 


{==300==} {>>pagina-aanduiding<<}

Op deze schoone plaats hebben wij slechts de aanmerking, dat het woord ziegezagend ons wat vreemd toeschijnt, en dat vooral in den regel:

{== afbeelding 
	==} {>>afbeelding<<}
    
 de cesuur verkeerd geplaatst is.
De geneeskracht der Elektriciteit en het Galvanismus worden hierop vermeld, en daarna tot de schadelijke gevolgen van het gebruik des Vuurs, door de ontploffing van het buskruid, overgegaan. Deze gevolgen zijn gewis verschrikkelijk, vooral door de vernieling van onschuldige burgers in belegerde steden; wij twijfelen echter zeer, of men, zelfs bij vergelijking, zeggen mag:

Hoe klein was de oogst des doods, gemaaid op Mavors velden, 
Toen pijl en werpspiets uit der strijdren vuisten snelden! 

De oorlogen der Ouden waren ook veeltijds zeer bloedig; in de beroemde velden van Marathon, Plateën, Cannae enz. werden ongehoorde massa's van strijderen vernield. Daarentegen werden er veel minder gevangenen gemaakt, dan tegenwoordig. - Dat hier tevens aan Leydens ramp in 1807 gedacht wordt, is natuurlijk. - De lof van het haardvuur, waarvan wij boven een gedeelte afschreven, besluit den eersten Zang.
De tweede heeft de Lucht ten onderwerp. De twee gaz-soorten, (zuur- en stikstof) welke de dampkringslucht uitmaken, worden eerst aangeduid, en vervolgens hare voornaamste eigenschappen en uitwerkselen, hare algemeene verspreiding, zamenpersbaarheid, doorschijnendheid, en weldadige werking in het voortbrengen der schemeringen. Bij deze gelegenheid wordt ook het vaderlandsch verschijnsel, het opdoemen der Zee, niet vergeten. (In de noten, of misschien in het stuk zelve, had de Dichter hier voegzaam gewag kunnen maken van een dergelijk verschijnsel, door den Reiziger lichten-
{==301==} {>>pagina-aanduiding<<}
stein aan de Zuidkust van Afrika gezien.) De zwaarte der Lucht geeft nu aanleiding tot belangrijke en zelfs liefelijke tafereelen. Hoe dichterlijk wordt niet de Barometer in deze twee verzen beschreven:

De vlugge kwik voelt ook op haar de zwaarte werken, 
Als zij gevangen zweeft in toricelli's perken. 

Doch men hoore den Dichter verder:

't Gewigt des luchtstrooms doet in takken en in twijgen 
Van planten en geboomt' de sappen opwaarts stijgen; 
En eindlijk dat gewigt, 't geen voor des zuiglings borst 
De melkbron opzet in de moederlijke borst, 
Doet dat verkwikkend vocht, gestuwd langs blaauwende aderen, 
De rozenlippen van 't onschuldig wichtje naderen, 
Die 't, zacht gedoken in 't bewegelijk albast, 
Op 't rozenknopje van den blanken boezem past. 

De invloed van de werking der Lucht op het buskruid, de stoommachine, (waarbij aan Katwijks sluizen en het dok van Helvoet, alsmede aan de verdiensten van deszelfs Stichter, gedacht wordt) maken hier den overgang tot de stoornis van het evenwigt des dampkrings, die windvlagen, regenbuijen en onweders teelt. De stormen worden bij de verschrikkelijke Staatsomwentelingen in Europa, op het einde der achttiende Eeuw, vergeleken; iets, 't geen wij onmogelijk met den regel van den echten smaak vereenigen kunnen, dat men onzigtbare voorwerpen en redewezens door tastbare verschijnselen en natuurgewrochten, niet deze door genen moet zoeken op te helderen.
Hierop volgt eene waarlijk prachtige en ontzettende schilderij van den ondergang eens geheelen legers, (dat van kambyses) in de Afrikaansche woestijnen, door een' vernielenden wind. Derzelver overneming gedoogt ons bestek niet; doch kunnen wij ons niet weêrhouden, vooral het laatste gedeelte, als een bewijs van zeer gelukkige dichterlijke vertaling, (want dit geheele stuk behoort aan delille) te roemen. Wie herinnert zich hierbij

{==302==} {>>pagina-aanduiding<<}
niet de ramp, door eene tegenovergestelde werking des dampkrings veroorzaakt aan eenen hedendaagschen kambyses, even heet op veroveringen, even kwistig met het leven der menschen, even hardnekkig in zijne ontwerpen, doch uit minder edel bloed ontsproten?
De onstandvastigheid der winden; de schipbreuken, die zij veroorzaken, doch ook de onmisbare scheepvaart, die zij bevorderen, - de droogte, door den oostenwind veroorzaakt; de winterstormen, die bij ons nog loof ontmoeten, wanneer het in warmer en rijker gewesten reeds voorlang door de hette verfletst is, - de winterkoude, - de lentekoeltjes, - zijn beurtelings onderwerpen van den zang des Dichters. Eene treffende beschrijving van de ijsselijkheden der pest, ten gevolge van een' besmetten dampkring, is, na zoo vele meesterlijke tafereelen van dien aard, nog geenszins afgesleten of overtollig. Men herkent er nogtans trekken van lucretius en virgilius in. Hoe veelbeteekenend is niet onder andere het volgende gezegde:

Met nieuwe krachten schijnt de landplaag voort te gaan, 
Ja bij de zeis des Tijds schiet zij zijn wieken aan! 

Met eene schets der voordeelen, die de wind ons doot de molens bewijst, (waarbij de Dichter zich met eene aandoenlijke spraakwending tot zijn' voorouderlijken naamgenoot, een' welgestelden handelaar aan de Zaan, keert) en van de betooveringen der muzijk, onder welken, zeer gepastelijk, die van het beroemde Haarlemsche orgel geprezen wordt, sluit deze Afdeeling des Gedichts.
De Lezer zal uit deze, doorgaans aanprijzende, schetse reeds zien, dat wij over dit nieuwe voortbrengsel der Muze van den Heer loosjes, over 't algemeen, gunstig meenen te moeten oordeelen. Echter moeten wij hem tevens op eenige kleine vlekken opmerkzaam maken, die zulk een fraai gewrocht meer of min ontsieren. Op bl. 24 vergelijkt

{==303==} {>>pagina-aanduiding<<}
de Dichter het onderzoek naar de krachten des Vuurs met wijsgeerige nasporingen over het menschelijk hart, rede en instinkt. Of dit vooreerst een beeld zij, en of het in allen gevalle de duidelijkheid en nadruk bevordere, beslisse de Lezer! Geen der Ouden heeft immer zulk eene metaphysische vergelijking gebezigd. Op de voorgaande bladz. van onder wordt gezegd:

De ligch
{== afbeelding 	==} {>>afbeelding<<}
    
ntbindt het Vuur; 't brengt nieuwe voort, 
Wier treflijkheid en schoon den Tijd tot wangunst spoort. 
Men moet somwijl zijn kracht, als iets bedrieglijks, vreezen. 
Wie weet, wat of het Vuur tōevo
{== afbeelding 	==} {>>afbeelding<<}
    
t aan ieder wezen, 
Of waar 't het van berooft; - 

In deze verzen missen wij duidelijkheid, poëzij en welluidendheid. Deze laatste ontbreekt in dit stuk, gelijk wij boven zagen, wel eens meer, en met verwondering stuit men, na overheerlijk vloeijende plaatsen, hier en daar op een zwak of hortend vers. Wij zeggen hier en daar, want het getal dier verzen maakt verreweg de minderheid uit, en in dit opzigt is dit Dichtstuk veel meer gepolijst, dan 's mans onlangs uitgekomene laatste Zeetogt van de ruiter. Doch hoe stootend is niet b.v. de volgende regel (bl. 99.)

Verdoovend' door dat rood 't karmijn van het toilet. 

Dan genoeg! Ons oogmerk is geheel niet, te vitten, maar slechts den Heer loosjes, op wien het bekende gezegde van horatius: Ubt plura nitent, enz. hier ten volle toepasselijk is, op die kleine feilen opmerkzaam te maken, ten einde zich in het vervolg des Gedichts, 't welk wij met verlangen te gemoet zien, nog meer op volmaaktheid toe te leggen.






{==304==} {>>pagina-aanduiding<<}

Berigt, aangaande de belegering en het ontzet van Corinchem, en het daarbij gebeurde in den omtrek. Door A. de Koning, Predikant te Sliedrecht. Te Dordrecht, bij A. Blussé en Zoon. 1814. In gr. 8vo. 150 Bl. f :-18-:

Eenige Bijzonderheden, betreffende den Generaal Moreau en zijne laatste oogenblikken; gevolgd van eene korte Levensbeschrijving diens grooten Mans. Uit het Engelsch van P. de Suinine. Te Dordrecht, bij A. Blussê en Zoon. 1814. In gr. 8vo. 92 Bl. f :-15-:

De Geschiedenis der Kozakken, van hunnen oorsprong af, tot op den tegenwoordigen tijd; met eene Beschrijving van hunne inrigting en hunne woonplaatsen; door K. van Plotho, Koninklijk-Pruissischen Premier-kapitein bij het Lijf-Infanterie Regiment, enz. Te Haarlem, bij F. Bohn. 1814. In gr. 8vo. 112 Bl. f 1-2-:

Wij hebben den Leeraar a. de koning uit vroegere stukken reeds als een bekwaam man leeren kennen. Welkom moest ons dus een berigt zijn, tot welks volledigheid, naauwkeurigheid en belangrijkheid 's mans standplaats tusschen Dordrecht en Gorkum hem de meeste gelegenheid moest verschaffen. Hoezeer ook de openbare papieren de voornaamste omstandighden, op zijnen tijd, hebben medegedeeld, en zelfs latere stukken het een en ander verzameld; het getuigenis en verslag van iemand, die grootendeels ooggetuige was, in vele omstandigheden bijzonder deelde, en behoorlijk te verhalen en te schilderen weet, verliest daardoor zijne waarde niet. Rijk is, inderdaad, zijn verhaal, eerst in eigen afwisselend lotgeval en gevoel, daarna in omstandigheden, de belegerde stad onmiddellijk betreffende, benevens lijden en verlies van alle naast omringende plaatsen. Buiten was het gedrag der Franschen - die zich dikwijls even groote lafaards als snoevers toonden - al zeer ongeregeld; doch in de stad viel hierover minder klagte. Gorkum werd zwaar gebombardeerd, leed geweldige schade, onderging, wat het garnizoen betreft, ook dadelijk gebrek aan - medicijnen. Doch, gelijk er gelukkig bijna geen inwoner is omgekomen, ten zij misschien - en wel zeer velen - door

{==305==} {>>pagina-aanduiding<<}
schrik en angst; zoo schijnt de Schrijver geenszins te kunnen begrijpen, waarom de Generaal al zoo spoedig tot de overgave besloot. Ingevolge het berigt, vindt het gerucht geenen genoegzamen grond, dat de onwilligheid der Brabandsche nationale gardes hem hiertoe zou genoodzaakt hebben. Van den anderen kant, heerschte er, na de overgave, vrij wat ontevredenheid onder de bezetting; zeggende de soldaten, dat zij verkocht waren. Het is niet mogelijk, alle belangrijke bijzonder heden, vooral ook de stalen van goed gedrag en edele menschenliefde onder de burgerij, van verdienstelijken heldenmoed bij onze vaderlandsche strijders, aan te halen. Ook van de Brabanders, inzonderheid de Officiers, wordt veel lofselijks vermeld. En treffend scheen ons mede het woord diens Franschmans, die, onder eenen hartelijken handdruk van den Schrijver afscheid nemende, zeide: Ik hoop u nooit weer te zien; en er, op dezelfde wederkeerige betuiging, bijvoegde: De Hollanders hebben het waarachtig niet verdiend; (te weten, zoo mishandeld en bijna geplunderd te worden.) Inderdaad, Sliedrecht was reeds volkomen prijs verklaard, en slechts toevallig bleef het van een gelijk lot, als Woerden, verschoond. - De toon des verhaals is altijd onderhoudend, soms eenigzins luimig, en dan ook weer hoogstgevoelig en ernstig.
No. 2. Wij voegen dit hiernaast, omdat het mede van geschiedkundigen inhoud, en hetzelfde tijdvak der algemeene, zoo gezegende, omwenteling in Europa betreffende is. Wij lazen hetzelve met even groot genoegen als warme belangstelling. Geen wonder; de Schrijver ging gemeenzaam met den Generaal om in Amerika, verzelde hem op zijne reis naar Europa, en bleef hem daar, tot na zijn' dood, gedurig bij. Die reize was eene soort van zegepralenden intogt, zoodra zij het vaste land hadden bereikt. Zweden, Duitschers, Engelschen, gering en aanzienlijk, burger en soldaat, alles betoonde even groote blijdschap, hope, vertrouwen en hoogachting, bij de komst des beroemden mans, om de algemeene zaak der vrijheid te ondersteunen. Mogen wij op dit stuk eenigzins afgaan, dan verdiende hij dit ook ten volle door zijn karakter, gelijk door zijne bekende talenten. Men wordt met de menschheid, ja eenigzins met de Franschen, verzoend, wanneer men den edelen, eenvoudigen man, van uit den schoot zijns gezins, langs dezen bedwelmenden weg der eere, tot het groote tooneel zij-
{==306==} {>>pagina-aanduiding<<}
ner werkzaamheid, in den kring van opperhoofdige Vorsten en Vorstinnen, met den Schrijver volgt. Hoe vele edele menschen! hoe vele schoone aandoeningen! onder Grooten, en op het oorlogstooneel! Welk eene schoone groep, - heeft men het geloof aan menschelijke, krijgsmans- en Franschen-deugd niet geheel verloren, - daar moreau en bernadotte elkander in de armen snellen; de laatste reeds lang van ongeduldig verlangen naar den onbenijden Held hebbende overgevloeid! - Regt aangenaam is, na het lezen der bijzonderheden, de korte levensgeschiedenis, ten einde toch iets meer van den voortreffelijken man en den regten loop zijner lotgevallen te weten. Wij vinden het, nogtans, min gepast, van een of ander uittreksel te geven, omdat de hoofdzaken bekend zijn. Dit alleen, dat hier blijkt, dat moreau niet geheelenal buiten het complot (sit venia
verbo) was, door pichegru en anderen gesmeed; wijders, dat moreau noch titel noch eenige voorwaarde wilde, toen hij zich met de Geällieerden tegen buonaparte vereenigde, wiens krijgskunde hij eene dolle taktiek noemt. - Het behaagde der Voorzienigheid, hem spoedig weg te nemen. Ongelukkig, naar het schijnt; doch zeker gelukkig voor de ware beöordeeling van den loop dezes krijgs! Immers, aan wien anders zou, buitendien, de geheele roem der eenheid en des gelukkigen uitslags van alle operatiën zijn toegekend geworden, dan aan hem? Neen, alexander! neen, alle gij edele Verbondenen! Gij zoudt een voorbeeld aan de wereld geven, hoedanig de Geschiedenis aan dezelve niet levert, maar die ze thans behoefde, om het vertrouwen, de gehechtheid, de stille onderwerping en vrolijke gehoorzaamheid aan hare wettige regering, overal, terug te nemen.
No. 3. Met vermaak lazen wij dit werkje, en nemen het onder de stukken, waartoe de geschiedenis van onzen tijd aanleiding gaf, volgaarne op. Hetzelve maakt ons met den oorsprong, de woonplaatsen, de lotgevallen en dergelijke van dezen zoo belangrijken en weinig beschrevenen volksstam genoegzaam bekend.
Men schat het getal op 700,000 mannen, die hunnen gemeenschappelijken oorsprong uit de Ukraine, of het tegenwoordig Klein Rusland, afleiden, waar zich hunne voorvaders, of hun hoofdstam, door hunne nederzettingen ter woon, gedurende het tijdvak van het jaar 1320 tot 1540, gevormd heeft.

{==307==} {>>pagina-aanduiding<<}

Tot het jaar 1570 bleven de eerste Kozakken in de Ukraine bij elkander, en maakten, onder het bestuur van een uit hun midden gekozen Opperhoofd, eene vrije en maatschappelijke vereeniging uit; doch in dat zelfde jaar verwijderde zich een vrij aanzienlijk gedeelte der bewoners van den Dnepr, hunne verblijfplaats aan den Don vestigende; daar zij, door de Russische vrijwilligers, die zich bij hun voegden, vermeerderd, weldra eenen op zichzelven bestaanden staat uitmaakten, onder den naam van Donsche Kozakken, welke later de tweede hoofdstam van vele zijner takken werd, en nogtans, nadat de Ukrainsche Kozakken reeds lang ontbonden en onder het juk gebragt geworden zijn, zijne vrije staatstegeling, alhoewel door den geest des tijds eenigzins veranderd, altijd heeft staande gehouden.
Het woord Kozak is Tartaarsch, en beteekent een jong, roofzuchtig soldaat, of eigenlijk een zwerver, die van buit leeft. Zij zijn van Slavonische afkomst, hebben zich op velerlei wijze gescheiden en verdeeld, nu hier dan daar in den omtrek van den Dniester, den Bug en Don neergezet; van tijd tot tijd overheerscht door Russen of Polen, doch anders onder eenen eigen Hettman of Attaman staande, die soms ook als eene soort van Gouverneur van de bovengemelde regeringen kon beschouwd worden. Oorlogzuchtig was altijd hunne geäardheid zoo wel, als opvoeding en staatkundige inrigting; wonderbare togten en rondzwervingen niet zelden onder hen, van welken één de verovering van gansch Siberië ten gevolge had. Niettemin beoefenden vele afdeelingen den landbouw en de veeteelt, en verhieven zich hierdoor somtijds tot aanmerkelijke welvaart en bloei.
De Donsche Kozakken hebben eene republikeinsche regering, en aan het hoofd eenen door henzelven verkozenen Attaman, wiens voormalig gezag, wel is waar, besnoeid is, maar die desniettegenstaande, buiten deszelfs waardigheid ten tijde van oorlog, (als de dapperste onder de Kozakken) ook thans in vredestijden meer Regent dan Gouverneur van het land is, daar zijn aanzien voornamelijk op de erkenning van zijne persoonlijke verdiensten steunt; en is de liefde voor hem en de verknochtheid aan zijnen persoon buitengemeen.
De tegenwoordige Attaman is de Generaal der Ruiterij, mathei iwanitsch platow. De teekens zijner waardigheid bestaan in eenen rood overtrokken standaard en een komman-
{==308==} {>>pagina-aanduiding<<}
dostaf (Bulawa), die hem gedurig nagedragen worden, en hem in het leger, en bij het gevecht, kenbaar doen zijn. Hij resideert te Tscherkask, dat op een laag en ongezond eiland ter lengte van vijftig, en ter breedte van twintig wersten ligt, en hetwelk door eenen arm van den Don, Aksai genoemd, gevormd wordt. Hetzelve is de voornaamste Stanitza (versterkt dorp), en de wapenplaats der Kozakken; het bestaat in 1900 huizen, 10,000 zielen, en buiten de vesting nog 1000 huizen en 4800 zielen; de afstand van Petersburg bedraagt 1947, van Moskau 1247 wersten.
Zelfs in vredestijden, blijven alle mannelijke bewoners van dit land, tot den hoogsten ouderdom, als soldaten in hunne Polks verdeeld, en dienen niet alleen geheele huisgezinnen, maar ook de naaste bloedverwanten, gewoonlijk te zamen in eenen Polk.
De tegenwoordige Polks der Kozakken bestaan ieder uit vijf Sotnen, elke van honderd ruiters. Iedere Sotne voert eenen standaard of een vaandel, gewoonlijk met de beeldtenis van een' beschermheilig, of met een wapen, versierd, welke door den oudsten en eerwaardigsten Kozak als een teeken van uitzondering (onderscheiding) gedragen wordt. Buiten den Sotnik, is bij elke Sotne slechts nog één officier, Pietdesätnik, (of een over vijftig man gestelde.) Daarentegen is over elke tien man een Desätnik, of Urednik, (zoo veel als een onderofficier) gesteld. Tot elken Polk behoort een Jessaul of Adjudant, die den rang van Majoor heeft. Meerdere Polks Kozakken, of een Corps, wordt door een Woiskowoi Attaman gekommandeerd, die den rang eens Generaals heeft.
Zoo als bekend is, doen de Kozakken, in plaats van belastingen te betalen, den krijgsdienst zoo wel binnen als buiten het Russische rijk; zij schaffen zich daarvoor paard, wapenen en kleeding aan. Slechts ten tijde van oorlog ontvangen zij soldij, gelijk de overige Russische troepen; doch zijn desniettegenstaande, door hun vrij rondzwerven, voor het land, dat het tooneel des oorlogs is, verwoestend, en door hunnen roofzieken aard voor den gevangen vijand zeer geducht.
De Donsche Kozakken worden op 260,000 man geschat. Gewoonlijk houden ze tachtig regimenten marschvaardig; evenwel kunnen zij, met eenige inspanning, omtrent 2140 ossicieren met 66000 man, alle boven 17 jaar, te velde brengen.

{==309==} {>>pagina-aanduiding<<}

Zie daar, Lezer, een en ander van den inhoud. Wij bevelen, door en benevens hetzelve, dien ganschen inhoud aan. De Schrijver noemt wel zijne bronnen niet, maar de naauwkeurigheid en verzekerde toon doen eenen zuiveren oorsprong vermoeden. Het is waarlijk te allen tijde belangrijk.

De verraderlijke listen en feitelijkheden, ter usurpatie van de Spaansche Kroon, door Keizer Napoleon gesmeed en in het werk gesteld, blootgelegd door Don Pedro Cevallos, eersten Seeretaris en Minister van Staat, in dienst van Zijne Katholijke Majesteit: en thans uit het oorspronkelijk Spaansch vertaald. Te Amsterdam, bij H. Gartman. 1814. In gr. 8vo. 130 Bl. f :-18-:

Buiten tegenspraak is deze eene der belangrijkste bijdragen tot de geschiedenis der geweldenarijen van n. buonaparte. Zij vloeide uit de pen van een' man, wien betrekking, kunde en karakter al even zeer schijnen te bekwamen voor dusdanige mededeeling, en werd ook reeds vroeg, in onderscheidene talen, bekend en verspreid; schoon nu voor het eerst uit het oorspronkelijk Spaansch in het Nederduitsch overgebragt. Wij zullen ons best doen, van den loop des verhaals en den voornamen inhoud eenige schets te geven.
Het is bekend, dat Spanje al vroeg de partij koos van Frankrijk. Het bleef derzelve steeds getrouw, en weigerde geene opofferingen, geene vernederingen zelve, te verdragen. Terstond na den Vrede van Tilsit vormde buonaparte het ontwerp, om zich van Spanje en Portugal meester te maken. Een der eerste middelen daartoe was, openbaren twist te stoken tusschen den Koning en de Koningin aan de eene, en hunnen Zoon, den Prins van Asturie, aan de andere zijde. Den laatsten wist hij over te halen, om met hem, buiten weten der Koninklijke Ouders, te handelen over een huwelijk met eene Nicht van buonaparte. Kort daarop werd de Prins van 's Konings wege gevangen genomen, en eene ontzettende beschuldiging en Koninklijk besluit tegen hem openbaar gemaakt. Dit, echter, had het regte gevolg niet. De Spaansche Natie haatte en mistrouwde den eigenlijken Regent en alvermogenden Gunsteling, Prins de la paz, daar het den Prins van Asturie regt

{==310==} {>>pagina-aanduiding<<}
hartelijk lief had. - Terstond hierop sprong eene andere mijn. Er kwam een Tractaat aan te Fontainebleau, door den Maarschalk duroc en eenen Spaanschen Staatsman, vriend van den Gunsteling, gesloten, hetgeen het dubbel oogmerk had, om gemakkelijk meester van Portugal te worden, en een goed deel Fransche troepen op Spaanschen bodem te brengen. Terwijl dit metderdaad bewerkstelligd werd, gedroeg zich de Keizer zeer koel en geheimzinnig, ja ontevreden tegen zijnen Spaanschen Bondgenoot; en dit had de uitwerking, welke verlangd werd, te weten, dat de Koning en Koningin besloten, hunne Europeäansche Staten (even als te voren in Portugal gebeurd was) tegen de Zuid-Amerikaansche te verwisselen, den Overweldiger en zijne binnenrukkende benden de baan klaar latende. Doch het Spaansche Volk, dit bemerkende, geraakte in opstand; de Gunsteling werd gevangen gezet; en de Vorstelijke Ouders, nu van zijnen raad en zijne aanblazing ontdaan, besloten, den hagehelijken post aan hunnen Zoon over te laten, door plegtigen afstand te doen van de Kroon. - Onkundig van deze mislukking, rukte Prins murat op Madrid aan. De nieuwe Koning, den dadelijken toestand in aanmerking nemende, gedroeg zich ten aanzien van Frankrijk in alles vriendschappelijk. Murat, echter, wilde hem niet erkennen, noch met hem handelen, zonder order van zijn' Meester. Het oogmerk, namelijk, ter verovering bleef onveranderd. Doch men zag duidelijk in, dat daartoe de verwijdering van den nieuwen Koning werd vereischt. Murat berigtte derhalve, dat de Keizer zelf te Madrid zou komen, en drong den Koning, kwanswijs om zijn eigen belang, hem te gemoet te gaan. Dit niet gemakkelijk oegestaan wordende, kwam de Generaal savary opzettelijk als Gevolmagtigde, beloofde alle bedenkelijke inschikkelijkheid en vriendschap van wege zijn Hof, kondigde de spoedige aankomst des Keizers stellig aan, drong den Koning eerst
zijner Hoofdstad, daarna al verder en verder, eindelijk zijn Rijk uit. En niet lang was hij te Bajonne, of de afstand van de Kroon voor zich en zijn geheele Geslacht, ten bate des Huizes van buonaparte, werd gebiedend gevorderd. De, waarlijk gevangen, Koning bleef, echter, weigeren. Nu werden ook de Ouders naar Frankrijk gesleept, en als werktuigen gebruikt, om den Zoon en het geheele Huis van hun wettig erfgoed te berooven. De Zoon deed afstand aan den Vader; deze schonk zijn regt aan buonaparte weg; en het geweld

{==311==} {>>pagina-aanduiding<<}
zou geheel hebben gezegepraald, indien niet het Volk, in den geest van zijnen wettigen Souverein, dien edelen tegenstand had geboden, welke wereldkundig is, en Engeland, Rusland en Duitschland niet ten laatste de goede zaak volkomen gehandhaafd hadden.
Dit verhaal gaat vergezeld van echte, officieele stukken, die de waarheid der voornaamste feiten staven, en is alzoo een openbaar bewijs van handelingen, hoedanige de Geschiedenis, althans onder beschaafde Volken en gevestigde Staten, niet ligt ten tweedemale aanwijst. Hoe vermetel! Hoe verschrikkelijk een voorbeeld voor elken Monarch, die, even min als de geringste burger, een oogenblik zeker was van rang en bezitting; maar, te midden van den vrede, bij de volslagenste inschikkelijkheid, onder de misleidendste en onbeschaamdste verzekeringen, werd uit zijn Rijk getroond, om in ééns van alles beroosd te worden! Ja, wie weet niet, dat de overheersching nog middel vond, om dezen gruwel te bewimpelen, en, zoo niet als een regtvaardige, ten minste als een noodzakelijke en weldadige maatregel tegen een geheel bedorven Hof, bij den buitenlander te doen voorkomen? ô God! welke gevaren is Europa ontworsteld! de Hemel geve slechts, volkomen en zeker ontworsteld! Het monster leeft nog. Ach, dat het alleen te zijner straffe, doch slechts kort, leve!





Nieuwe Fransche Tirannij, bijzonder onder de Regering van Napoleon Bonaparte; behelzende eene opgave van de onregtvaardigheden en geweldenarijen, door de Franschen in Nederland uitgeöefend, sedert het begin van 1795 tot op het einde van 1813, en vooral in de drie laatste jaren. Ten gebruike voor de Scholen zamengesteld door Mr. Jan ten Brink. Te Amsterdam, bij J. van der Hey. 1814. In kl. 8vo. 100 Bl. f :-6-:

De Tijrannijen der Franschen, in de jaaren 1747, 1795-1813, in de Nederlanden gepleegd. Ten leerzamen gebruike voor de Jeugd, op de Scholen, en in de Huisgezinnen, in Zamenspraken opgesteld, door Cornelis vander Aa. Te Amsterdam, bij W. Brave. 1814. (Voor Rekening van den Autheur.) In kl. 8vo. 108 Bl. f :-7-:

Het eerste dezer boekjes werd reeds voorlang aangekondigd;

{==312==} {>>pagina-aanduiding<<}
en het wekte nog al eenig opzien, dat een man als de Hoogleeraar ten brink zich met de vervaardiging van zulk een werkje ging belasten. Het denkbeeld toch, dat men van hetzelve, op den titel af, vormde, rigtte zich geheel naar het model van het alonde schoolboekje, onder dezen naam bekend; en dit staat juist niet in den reuk dier naauwkeurigheid en andere eigenschappen, welke geschiedenis, en geschiedenis voor kinderen, schijnt te vorderen. Het is waar, de Schrijver wraakt eenigzins dit oordeel; de nuttigheid of schadelijkheid eener Fransche Tirannij, meent hij, hangt van de behandeling af: ja, heeft niet een man als scheltema het voor pligt verklaard, dusdanig een schoolboek te vervaardigen? Intusschen zou men toch altijd nog kunnen vragen: Waartoe moet zulke soort van boekjes eigenlijk dienen? Om askeer van alle onderdrukking, zucht voor onafhankelijkheid te kweeken bij het aankomende geslacht? Wel, zoo schrijve of herdrukke men maar bij tijds eene Tirannij van elke overmagtige Mogendheid, die eenmaal haar vermogen of invloed tegen ons zou kunnen misbruiken! - Is het, vragen wij al verder, geöorloofd, is het Christelijk, de wraak en den haat, tegen wien het ook zij, aan te blazen, wat zeggen we? de vonken daarvan te werpen in jeugdige harten, welken - want zoo verre komt het al spoedig - nooit iets kwaads van de voorwerpen diens haats is wedervaren? Is zulks inzonderheid geöorloofd tegen een volk, dat met de jaren en eeuwen verwisselt, en nu reeds grootendeels verwisseld is sedert het begin der omwentelinge; dat uit millioenen individus, onderscheidene oorspronkelijke landaarden en hemelstreken is te zaamgesteld; en, even als wij bedrogen door brommende woorden, grootsche beloften en fraaije redeneringen, de speelbal is geworden van eenige weinige stoute booswichten, deels zelfs geene Franschen? Wij ontkennen hiermede niet, dat er een
volkskarakter bestaat; dat dit bij de Franschen meer zelfs dan bij natiën te bespeuren is, die, hetzij door regering, hetzij anderzins, in zekere deelen en onderdeelen vervallen; en dat dit karakter bij hen trekken van ligtzinnigheid en wispelturigheid, zinnelijkheid en oorlogzuchtigheid draagt, die gereedelijk op de afschuwelijkste wijze ontaarden. Maar, staan geheel geene goede eigenschappen daartegen over? Hebben de Fransche soldaten, gemeene soldaten, het, gedurende twintig jaren verblijfs in deze landen, zoo bijzonder slecht ge-
{==313==} {>>pagina-aanduiding<<}
maakt? Hebben onze landgenooten, Gardes d'honneur of Conscrits, bij hunne ontsnapping aan de dwingelandij, in dezen laatsten tijd, niet dikwijls eene goedhartige dienstvaardigheid bij Fransche boeren en burgers gevonden, die wij van de onzen bezwaarlijk zouden durven hopen? Waren de goede hendrik iv en de brave lodewijk xvi; waren zoo vele martelaars hunner deugd, gedurende de woede der omwenteling en latere overheersching; was moreau en is bernadotte geene Franschen? Dit in aanmerking nemende, komen ons sommige uitdrukkingen en toepassingen, inderdaad, wat hard en overdreven voor; schoon wij anders het boekje met genoegen gelezen, als een fraai en gemakkelijk overzigt der geledene onderdrukking beschouwd, en wel geschikt hebben geächt, om onzen kinderen te worden in handen gegeven. Het is bevattelijk geschreven; de vragen der kleinen geven op haren tijd aanleiding tot vereischte opheldering; de houtsneêplaatjes verfraaijen, en maken het uitwendig te meer gelijkende naar het onde stukje, welks titel het voert; en dit doen eenigermate ook de verzen, die, schoon juist niet voor kinderen gemaakt, toch ook zoo hoog-dichterlijk niet zijn, dat knaapjes van zeven en negen jaren dezelven niet tamelijk wel zouden verstaan. - Het verwondert ons, bij de verschillende wegen en middelen der onderdrukking, met geen woord te
hebben hoeren gewagen van de Regie of monopolie op den tabak, die echter honderden, ja duizenden van huisgezinnen, in hooger en lager kring, eensslags van hun bestaan beroofde.
No. 2, later aangekondigd, en misschien eerst daarna, als denkbeeld, opgerezen in des Schrijvers brein, zou te meer verwondering en twijfel omtrent de nuttigheid moeten doen ontstaan, indien de verwondering niet gereedelijk week voor de kennis, welke wij van beide Auteuren bezitten. De eerste heeft, inderdaad, zorgvuldig ontweken, van onze eigene dwaasheden en partijschappen een woord te reppen; de ander houdt zich met dezen niet minder, dan met de gruwelen der Franschen, bezig. Hoe moeijelijk het zijn mogt, deze laatste behandeling had eenen weg kunnen inslaan en eene strekking verkrijgen, welke, in waarheid, regtvaardigheid en nuttige leering, de andere verre te boven ging. Inderdaad, eene eenvoudige geschiedenis der menschelijke afdwalingen, verkeerdheden en zelfberokkende jammeren, gedurende nu een vierde van eene

{==314==} {>>pagina-aanduiding<<}
eeuw; geschiedenis, waartoe in Duitsche, en misschien Engelsche, geschriften reeds vrij vele bouwstof voorhanden is, - ware, buiten tegenspraak, een allerbelangrijkst, bijzonder ook voor de jeugd allernuttigst, lees- en leer-boek. Doch tot derzelver vervaardiging worden onpartijdigheid, uitgebreide kennis van zaken, wijsgeerig oordeel, heldere denkbeelden, en eene even beschaafde als eenvoudige voordragt vereischt. En of van der aa een enkel dezer vereischten bezitte, beöordeele de onpartijdige Lezer! Het is toch strijdig met den wil en het voorbeeld van onzen edelen Vorst; strijdig met de belangen van een land, welks spreuk al van ouds is geweest: maakt magt, van vergeten noch vergeven te weten. Men zie al aanstonds bl. 4, 7, 8, 16, 19. ja schier den ganschen inhoud van dit geschrijf. 't Is het verhaal van een' man, die veel gezien en veel onthouden, maar niets doorgezien en behoorlijk ontleed heeft; eigenlijk niets verklaart, niets begrijpelijk maakt. Alleen de partijdige, onkundige en onwijsgeerige uit de heffe des volks is gewoon, hier niets dan gruwelen, dan kwaad opzet, dan enkel duivelen, ginds zelfs geen vlekje of gebrekje te zien. Wij hopen en bidden, maar verwachten dan ook vertrouwelijk, dat het geschrijf van van der aa nooit een schoolboek zal worden. Doch, hij trooste zich daarover! want gewisselijk zal het vele lezers en bewonderaars vinden; en de dubbeitjes van Piet de Kruijer en Grietje de Naalster zijn immers even veel waardig, als die van den schrandersten staatsman of verlichtsten huisvader? - Het boekje krielt, als naar gewoonte, van de lompste taal- en spelfouten.




Vaderlandsche Oranjeliederen. f :-5-8.

Overzigt van de naastvoorgaande Jaren, bij den aanvang van het Jaar 1814; door Jacobus Groeneveld, voorgelezen in de gewone Vergadering van het Genootschap in 's Gravenhage, onder de zijspreuk: Kunstliefde spaart geen Vlijt, als Voorzitter, op den 6 van Louwmaand, 1814. In 's Gravenhage, bij A. van Hoogstraten en Zoon. In gr. 8vo. 20 Bl. f :-6-:

Het eerste der aangekondigde stukjes, zonder naam van Schrijver of Drukker uitgegeven, hebben wij, naar we meenen, on-
{==315==} {>>pagina-aanduiding<<}
der de boeken, bij blussé uitgekomen, als het werk van den Hervormden Leeraar a. de koning aangetroffen. En gelijk wij zijn Eerw., na het lezen zijner uitgegevene twee Gelegenheids-leerredenen, voor dit werk bevoegd mogen achten, zoo is hetzelve wederkeerig zijns waardig. De stukjes zijn, over het geheel, allerliefst; schoon niet allen even zeer de houding van liedjes hebben, en anderen althans de opgave van eene zangwijze missen. Ook kan alles niet even fraai zijn, dit spreekt van zelve. Doch slechts zelden stieten wij op iets, dat ons met den goeden sinaak of de vereischten der dichtkunde strijdig scheen. Bij het verhaal der vlugt van de Franschen uit onze oorden terstond het beeld vindende van de gebroken vlerk des Adelaars, dachten wij slechts bij onszelven: Dat is toch jammer; daar hebben wij het ligt aan te wijten, dat het leelijke beest zijne klaauwen in deze en gene vesting nog zoo vast geslagen houdt! - In het bevallig liedje, de, hinderde ons terstond op het einde van den tweeden regel het platte hiet voor heet. Het is waar, de Dichters gebruiken vaak schijnbaar grootere vrijheden, om rijm en maat gemakkelijk te vinden. Wie hier te naauwe perken wil zetten, verlamt den waren dichtgeest. Maar platheid is een zeer kwade naam, en met de keurigheid van schoone kunst niet wel overeen te brengen. Wij verbeelden ons, zonder te weten op welken grond, dat de Heer a. de koning nog in jeugdigen leeftijd verkeert. Hij zal ons dan de aanwijzing dezer kleinigheden - als tot groote en algemeene leering kunnende strekken - wel ten beste willen afnemen.
Zie hier een paar coupletjes van het lied, Vaderlandsliefde getiteld, ten staal:

Ons hart vereert tot in den dood 
Den Nederlandschen' grond, 
Daar de eerste traan ons oog ontvloot, 
Daar onze wieg eens stond; 
Den grond, door onzer Vaadren moed 
Geschapen en bevrijd, 
Doortrokken met hun edel bloed, 
Zij heel ons hart gewijd! 
Alom nog, waar wij de oogen slaan, 
Zien wij, met eedle pracht, 
Gedenkzuil bij gedenkzuil staan 
Van 't groote Voorgeslacht. 

{==316==} {>>pagina-aanduiding<<}

Wij zien het, en, op dat gezigt, 
Denkt heel ons bart en ziel: 
‘Wat zijn we aan 't Vaderland verpligt 
Dat ons te beurte viel!’ 

Aan No. 2 willen wij alle dichterlijke waarde geenszins ontzeggen, maar toch den Heer Voorzitter op deze en gene plaatsen verwijzen, die de tegenwoordige kieschheid in het dichtkundige welligt zal wraken. Op bl. 8 lezen wij van een' stalen nek, zonder regt te begrijpen, wat een heerscher (wel zijn slaaf) met den nek heeft uit te voeren, ten zij misschien ter aanduiding der onbeschaamde vermetelheid. Op bl. 9 wordt de Hollandsche Maagd aardig genoemd. Luidt dat niet wat heel aardig? De Dichters leven trouwens in dezen tijd al raar met die eerwaardige Dame; zoodat wij waarlijk haast niet weten, of ze nog leeft, en maagd, ook van harte maagd is, of niet. In het laatste geval zou het misschien maar best zijn, haar, te gelijk met de veelhoofdige regering, stilletjes van het tooneel te laten gaan. Naar luid van een volgend couplet, is hare oude woonstede, de Hollandsche Tuin, almede deerlijk gehavend. Zie hier hetzelve:

De Hof lag achteloos vergeten, 
Door 't morsig varken omgewroet, 
Zijn heining was omver gesmeten! - 
Wat groeide alleen in overvloed? 
Brandnetels, klitten, paddestoelen, 
Waar tusschen slang en adder woelen, 
Wier doodsvenijn ligt iemand trof, 
Bij scherpe distels, doornestruiken, 
Met prijen, uijen, ver te ruiken, 
Ziet daar de vrucht in heuren Hof. 

Wat wonder, dat er de Leeuw dan ook niet best afkwam?

De Leeuw lag in een hoek verscholen, 
Men vond hem, sloeg hem bijna dood; 
Zijn Jongen kropen in de holen 
Van schrik, in deezen bangen nood! 

Wij zouden ons bestek te buiten gaan, door meerdere plaatsen aan te wijzen, die ons toeschijnen den regt gekuischten smaak niet te kunnen behagen. Daarentegen erkennen wij volgaarne den goeden vaderlandschen geest, in dit stuk heerschende. Het Genootschap spare slechts geen vlijt, ter zuivering en volmaking!





{==317==} {>>pagina-aanduiding<<}

Boekbeschouwing.

Christelijke Leerredenen van H.W. van der Ploeg; Leeraar der Doopsgezinden te Creveld. Te Haarlem, bij A. Loosjes, Pz. 1813. In gr. 8vo. VIII, 194 Bl. f 1-10-:

De homiletische Literatuur van het naburig Duitschland heeft, in de laatstverloopene jaren, twee soorten van Kanselwelsprekendheid opgeleverd, welke beide zoo nadeelig zijn voor den goeden smaak, als verderfelijk voor den eigenaardigen aanleg van ieder' Kerkelijken Redenaar. De eene soort was de pop laire preekmethode. Vervoerd door den geest van het nieuwere opvoedingstelsel, meende men niet diep genoeg te kunnen afdalen tot de vatbaarheid van den zoogenoemden gemeenen man; men verwaarloosde, eeniglijk te zijnen behoeve, alle voorschriften van ware Homiletiek, sprak, zonder geregelden zamenhang, in deszelfs taal, behandelde onderwerpen uit het dagelijksch leven, strijdig met de waardigheid van het gewijde spreekgestoelte, en trachtte door kinderachtige vergelijkingen, door belagchelijke, ja vaak aanstootelijke voorbeelden, deszelfs bekrompenheid te gemoet te komen.
De andere preekmanier, welke vooral in den jongstverloopen tijd heerschte, en nog heden ten dage door velen gevolgd wordt, zou men de wijsgeerig mystieke kunnen noemen, als welke den geest der nieuwste Wijsbegeerte in Christelijke bewoordingen hult, de Goddelijke waarheden des Evangeliums als een stelsel van wij geerige Mystiek voordraagt, en de verhevenste, maar tevens eenvoudigste gezindheden en aandoeningen, welke hetzelve in den mensch opwekt, met eenen nevel van onbepaalde, duistere en dweepachtige uitdrukkingen omsluijert; gelijk, onder andere, de Christliche Reden van schulze bewijzen.

{==318==} {>>pagina-aanduiding<<}

Deze gedachten waren het, welke bij ons opkwamen, toen wij de voor ons liggende Christelijke Leerredenen van den Eerw. van der ploeg oppervlakkig doorbladerden. De geheele geest, die dezelve kenmerkt, kwam ons zoo vreemd voor, stof en vorm schenen ons zoo ongewoon, aanleg en wendingen, toon en uitdrukkingen waren zoo eigenaardig, en van de bekende kanselwelsprekendheid onzes Lands zoo zeer afwijkende, dat wij niet wisten, hoe en uit welk een oogpunt wij ze behoorden te beschouwen. Dit eigenaardige bragt ons op het denbeeld van de bovengenoemde wijsgeerig-mystieke preekmethode der Duitschers, en nu meenden wij de klasse gevonden te hebben, waarin deze Leerredenen moesten gerangschikt worden; welk denkbeeld te meer bij ons hechtte, toen wij op de standplaats van den Eerw. Schrijver letteden, waardoor hij in onmiddellijker betrekking met Duitschland staat. In deze vooronderstelling zetteden wij ons tot eene geregelde lezing der preken, maar - moesten weldra, tot onze verwondering, bekennen, dat ons oordeel voorbarig geweest was, en dat zij noch tot de wijsgeerig-mystieke, noch tot eenige andere soort behooren. Wij ontdekten welras, dat zij, bij al het vreemde en eigenaardige, eenen geest ademden, geheel onderscheiden van alle stelselmatige nieuwere Wijsbegeerte en Mystiek; wij zagen, dat het den man om waarheid, om Christendom, om zuivere Evangelieleer te doen is; maar dat hij, in de ontwikkeling en voorstelling van dezelve, zoo geheel zijn' eigen' weg inslaat, dat zijn werk met geen ander vergeleken, in geene andere klasse kan worden gesteld.
Wij hebben dezen gang van onze eigene denkbeelden laten voorafgaan, omdat wij gelooven, dat het de gang van veler gedachten is, die voor de eerste reis deze Leerredenen doorbladeren. Intusschen zullen zij met ons gaarne erkennen, dat de bijzondere aard en geest van dezelve eene naauwkeuriger ontwikkeling verdienen en noodzakelijk maken, dewijl men alleen langs dezen weg tot de bepaling der wezenlijke waarde geraakt. Om dit behoorlijk te doen,

{==319==} {>>pagina-aanduiding<<}
moeten wij reeds eenen aanvang maken met de Voorrede, vervat in eenen Brief van den Schrijver aan zijnen Vriend, den Eerw. izaäk molenaar.
Deze Brief, waarin de Eerw. van der ploeg zijne gedachten over preken, preekmethode, en zijn eigen werk, openlegt, behelst vele aanmerkingen over deze onderwerpen, die, deels om hare nieuwheid, deels om hare belangrijkheid, opmerking verdienen. Hij betuigt, zich niet dan met moeite te hebben laten overhalen tot de uitgave van het bundeltje zijner Leerredenen, ‘omdat die uitboezemingen en uitvloeiselen van den geest, die ingevingen van den heiligen Genius des Evangelies,’ zoo als hij preken noemt, niet zoo zeer gelezen, als wel gehoord moeten worden. Bij de viva vox, ja bij den homo vivus, op den gewijden bodem, en bij de gewijde stemming der toehoorders, kan het woord der prediking, zijns achtens, alleen den vereischten indruk maken. Dit gaat verloren, wanneer de preken gelezen worden, op eene andere plaats, waarin de menschen met hun verstand luisteren, naar een zeker stelsel oordeelen, en meenen, dat het verhandelingen moeten zijn naar den smaak des tijds, redevoeringen naar de kunst. Hij acht de beste preken te goed, om gedrukt te worden, even als de beste brieven van vertrouwde vrienden, welken de druk ontheiligt. Voornamelijk wordt dit van de gebeden gezegd, die daarom ook opzettelijk zijn weggelaten.
Deze enkele aanmerking zal toereikende zijn, om een' ieder te overtuigen, dat de Eerw. Schrijver zijne eigene denkbeelden heeft over preken; en dat deze denkbeelden gebouwd zijn op een ideaal, zoo van eene Christelijke Gemeente, als van eene Christelijke Leerrede. Wij, voor ons, gevoelen wel, wat hij met het aangehaalde zeggen wil, en erkennen gaarne, dat het, in 't afgetrokkene, zekere waarheid bevat; maar meenen die stelling nogtans te moeten tegenspreken, wanneer wij dezelve toepassen op hetgeen de preken, naar den tegenwoordigen staat der Christenheid, behooren te zijn.
Behalve deze bedenkingen, baarde de keus der preken

{==320==} {>>pagina-aanduiding<<}
den Eerw. van der ploeg veel zwarigheid. Zijn oogmerk was, zoo goed hij vermogt, eene proeve te geven van het onderscheid tusschen Christelijke Leerredenen en leerstellige, wijsgeerige, uitlegkundige, godgeleerde, zedekundige betoogen en bespiegelingen. Het woord Leerrede behaagt hem daarom ook niet. De Christelijke Prediker moet niet leeren, maar zijne Gemeente alleen bevestigen en sonderen in de zaligmakende waarheden des geloofs, welke zij heeft aangenomen. Het onderscheid tusschen Leer- en Eerdienst schijnt hem maar half waar; het leeren, het onderwijzen, hoe goed op zichzelve, behoort, zijns achtens, niet op den kansel. Preken, naar zijn ideaal ontworpen, ‘moeten het menschelijk hart, door de kracht der geöpenbaarde waarheid, opheffen in het heiligdom des Christendoms, en levendig bezielen met de bevindingen van het gansch zeer uitnemend gewigt der eeuwige heerlijkheid, welke in Jezus Christus zondaren is ten deele gevalien.’ Leerredenen, in den gewonen zin des woords, acht hij hiervan geheel onderscheiden. Deze worden door hem in de volgende woorden - vrij scherp - gekenteekend: ‘Men verstaat daaronder hetzelfde, wat onze mannen en vrouwen willen, die, even als de Atheners, gaarne wat nieuws hooren, en dat nieuwe bevallig wenschen voorgedragen te zien; die een half, of een geheel uur zoogenoemde bestudeerde Leerredenen moeten hooren, en ten slotte nog een toepasselijk stukje als toegift moeten ontvangen.’ Hij betuigt, vóór den jare 1803, zelf zoo gehandeld, verhandeld, geredeneerd te hebben, zijne eigene of geleende kundigheden voordragende. Dit is echter veranderd, en wel door den invloed van den Vriend, aan wien deze Brief is
gerigt. Bijna gelijktijdig met deszelfs terugkomst uit Duitschland, van waar hij die wijsheid weder medebragt, welke men niet uit de scholen haalt, voelde hij, dat zijne verkregene wijsheid geene waarheid was, en werd hij door denzelven gebragt tot eene waarheid des harten, die alle kennisse te boven gaat, tot een geloof, niet dat enkelen voor waar houden, maar dat het eigendom

{==321==} {>>pagina-aanduiding<<}
der geheele menschheid behoort te zijn. Het objective ideaal werd nu ook door deszelfs hulp objective realiteit. ‘Wij zochten, en vonden zulks in Hem, die de waarheid zelve is. Christus stond nu voor ons in al zijne volheid. Wij geloofden in Hem, door Hem in onszelven, door Hem in God. Uit Hem schepten wij nu het leven onzes levens. Gij weet, hoe veel deel een ieder op zijne wijze gehad heeft in de ontwikkeling van onze denkbeelden aangaande het hoogste. De gever ontving, en ontvangende gaf hij. Wij waren één in gevoelens, aangaande geloof, hoop en liefde. Wij zijn één gebleven, gedurende al dien tijd, en nog staan wij onwankelbaar op dat standpunt. Mijne Leerredenen zijn de uitvloeiselen van onzen gemeenschappelijken geest; maar zij zijn mijn werk, mijn eigendom, en nogtans door uwe mededeeling, door uwen invloed ontstaan. Daarom, daarom wijde ik U dezen bundel.’ - ‘De invloed van mijn persoonlijk karakter is duidelijk zigtbaar. Alle Leerredenen hebben, dunkt mij, dit met elkander gemeen, dat zij de bijzondere gebreken van hare opstellers verraden. In zoo verre zijn zij bijdragen tot menschenkennis. Veelligt worden ze allen verketterd. Het zij zoo! Wisch gij dan mijne schande uit, door hetzelfde op uwe wijze te zeggen, en de menschen te overtuigen, dat die ketterij niet in de zaken, maar schijnbaar in de methode ligt, omdat ik ben, die ik ben.’
Wij zijn met opzet wat uitvoerig geweest in ons verslag van dezen Brief, omdat dezelve het standpunt aanwijst, waaruit wij de preken moeten beschouwen. Het resultaat, dat wij uit al het aangehaalde moeten opmaken, is, dat wij hier geene Leerredenen behooren te zoeken, zoo als wij in de Protestantsche Kerken hier te lande gewoon zijn te hooren, of in de Literatuur onzer Kanselwelsprekendheid te vinden; maar Leerredenen van eene geheel andere, van eene geheel bijzondere soort. Het zijn geene Leerredenen, toegewijd aan grondige schriftverklaring, aan klemmende redenering, aan bondige ontwikkeling van de waarheden

{==322==} {>>pagina-aanduiding<<}
des Christendoms; maar uitboezemingen van het hart over gewigtige schriftuurplaatsen, ingevingen, zoo als de Schrijver ze noemt, van den heiligen Genius des Evangelies. Zij zijn daarom zekerlijk anders, dan de preken, waaraan wij gewoon zijn; maar of zij daarom ook beter zijn?... Niet, alsof wij aanstonds het tegendeel daarvan wilden beweren; maar wij wilden alleen vragen, of de gewone predikmethode, waarop hier zoo laag gevallen wordt, wel zoo ten eenemale te verwerpen zij, en zoo diep beneden die manier gesteld moet worden, waarvan de Eerw. van der ploeg ons hier eene proeve geeft. Wij zijn er verre af, de steile, leerstellige methode van oude dagen, toen men den geest des Christendoms in dorre letterzifterij en ijdele vormen verkeerde, of ook de drooge zedekundige manier der Engelsche Godgeleerden, die alleen op het verstand, als het hoogste voorregt van den mensch, werkten, te willen voorspreken; maar mij meenen echter, dat er een andere weg bestaat, langs welken het groote doel der predikinge beter kan worden bereikt. En dezen weg achten wij door hen betreden, die grondige schriftverklaring vereenigen met bondige redenering en krachtige welsprekendheid, welke het verstand overtuigt, terwijl zij het hart roert, en diep in het leven indringt; die, doordrongen van waar godsdienstig gevoel, in een' echt godsdienstigen toon, de heilige waarheden des Evangeliums voordragen, ter verbetering van hart en leven. Tot zulk preken wordt Uitlegkunde, Wijsbegeerte, en diep gevoel vereischt; en dit preken is nogtans even zeer onderscheiden van dat dorre betoogen, 't geen de Eerw. Schrijver berispt, als van dat uitboezemen des geestes, waarvan hij zelf een voorbeeld geeft. Stichting moge al het hoofddoel van dit preken zijn, onderwijs gaat daarmede gepaard; het verstand wordt te gelijk met het hart getroffen, en het woord der zaligmakende waarheid daalt als
goed zaad in eene welbereide aarde. Dit preken schijnt ons meer overeen te komen met de behoefte der toehoorders, die niet alleen stichting en fondering in het geloove, maar ook gedurig

{==323==} {>>pagina-aanduiding<<}
onderwijs, aanhoudende vermeerdering van hunne kennis des Bijbelwoords noodig hebben; en dit preken, eindelijk, schijnt ons duidelijker, verstaanbaarder, en zelfs vruchtbaarder voor geest en hart en leven te zijn. Op deze wijze, en nagenoeg in dezen toon, preken de meest beroemde Kanselredenaars van onzen tijd; zoo preekte een blair in Engeland, een reinhard in Duitschland, en zoo preken vooral, in ons Land, een stuart, en bovenal een van der palm. Trouwens, bij deze mannen, en - wij durven het, ter eere van ons Land, zeggen - bijzonder bij deze laatsten, vindt men schriftverklaring, die, zonder in dorre woordenzifterij te ontaarden, diep in den geest der heilige Schrijvers dringt, den waren zin en bedoeling van derzelver uitspraken ontwikkelt, en, gebouwd op eene grondige kennis van taal, zeden en volken, ons juist verplaatst in die tijden en oorden, waarin de geschetste tooneelen te huis hooren; bij hen ziet men eene ontvouwing der teksten, welke de treffendste en vruchtbaarste waarheden uit dezelve haalt, en die waarheden op de eenvoudigste, klaarste en bondigste wijze beredeneert; bij hen, eindelijk, vindt men eene heilige verheffing des geestes, welke den toehoorder onwederstandelijk medesleept, eene godsdienstige warmte, welke zich aan alle harten mededeelt, en eene praktikale behandeling van de woorden der heilige mannen, welke een' ieder treft en opwekt.
Bij de beöordeeling der meeste preken, is het bovenstaande, de aard, aanleg en vorm namelijk, het voornaamste, wat in aanmerking komt, daar de zaken, welke voorgedragen worden, veelal niet zoo zeer verschillen. Intusschen dragen de onderhavige preken blijken van eene beschouwing des Christendoms, welke van de gewone in sommige punten afwijkt; wesbalve wij ook hieromtrent in eenige bijzonderheden zullen treden. Het is de groote weldaad der zondenvergeving, waarop de Schrijver alles te huis brengt. Deze zondenvergeving is door Jezus Christus aangebragt, die het toonbeeld der Goddelijke liefde

{==324==} {>>pagina-aanduiding<<}
voor de menschen was. Hij is het, die, in zijn leven, lijden en sterven, aan zondaren de verzekering geeft, dat God hen wederom wil aannemen; verzekering, welke zij buiten Hem niet konden verkrijgen; maar welke Hij, als de reine, Goddelijke mensch, alleen geven kon, omdat Hij in zijne reinheid den Vader kende, wien de menschen in hunne onreinheid niet kenden. Dit is dan de verdienste van Jezus omtrent het menschelijk geslacht, dat Hij aan hetzelve de verzekering gaf, dat er heil voor zondaren bij God te vinden is; weshalve zij Hem tot hunne zaligheid niet kunnen missen Jezus is volkomen in de liefde tot God en de menschen; deze liefde dwong Hem, om aan zijne roeping te voldoen, en zoo te lijden en te sterven, gelijk Hij deed; en deze dwang zijner heilige liefde was zijne zaligste, hoogste vrijheid. Door die heilige liefde is Hij één met God. Die liefde moet ook onze liefde worden, opdat wij alzoo één zijn met Hem en den Vader. Dan is onze herstelling en zaligheid volkomen. - Dit is nagenoeg de loop der hoofddenkbeelden in de voor ons liggende Leerredenen. Wij zien dus, dat het voornamelijk de mensch is, uit wiens reine en Goddelijke natuur de Schrijver alles afleidt; en dat deze volmaaktheid der menschelijke natuur, bij de hooge waardigheid en de verdiensten van den Heiland, hoofdzakelijk in aanmerking komt. Doch wij kunnen niet beter doen, dan, ten bewijze van het gezegde, de Leerredenen te doorloopen, en den hoofdzakelijken inhoud van dezelve op te geven, waarbij de manier des Schrijvers den Lezer mede kenbaar zal worden, en wij gelegenheid zullen hebben tot bescheidene aanmerkingen, waar zij mogten te pas komen.

(Men verwachte dit in een volgend No.)






{==325==} {>>pagina-aanduiding<<}

Leerrede, ter opwekking tot eene Christelijke opvoeding van kinderen, uitgesproken te Haarlem 3 Oct. 1813, door J. van der Roest, Evangeliedienaar aldaar. Waarbij gevoegd is eene tweede Leerrede, ter herinnering aan 's menschen broosheid en vergankelijkheid, door denzelfden. Te Haarlem, bij J.L. Augustini. 1813. In gr. 8vo. 52 Bl. f :-11-:

In den waardigen van der roest verloor de Hervorinde Kerk eenen harer uitmuntendste Predikers; al hadden wij niets meer van hem, dan dit klein geschrift, zoo hadden wij daaraan bewijs genoeg; dan, de man was te wel bekend en in algemeene welverdiende hoogachting, dan dat wij het noodig houden, deze Leerrede en uitvoerig aan te melden. Ieder vriend van den Godsdienst zal zich voorzeker dit misschien laatst geschenk van eene zoo waarde hand aanschaffen, en zonder godsdienstige roering en opwekking ten goede legt niemand het boekje uit de hand. Eene waarschuwing evenwel: de waardige Prediker sprak tot ‘hoorders, die zich nog niet hebben laten aansteken door de eene of andere van deze twee hoofdverkeerdheden onzes tijds; door eene ijdelzinnigheid, waarvoor niets ernstig is, en welke zelfs door het afsterven van de dierbaarste panden niet tot nadenken is te bewegen; of door eenen trotschen waan van eigenwijsheid en zelfgenoegzaamheid, waardoor men zich verbeeldt tot de gelukzaligheid te zullen komen langs eenen weg van eigen maaksel, in plaats van die te zoeken bij Hem, die de weg, de waarheid en het leven is, zonder wien niemand tot den Vader komt.’
De eerste Leerrede heeft gen. XVIII:19a. ten tekst, en drukt den troost, dien eene godvruchtige opvoeding van hunne kinderen aan ouders eeniglijk geven kan, wanneer zij die vóór hen zien wegsterven, en dus tevens dien pligt,

{==326==} {>>pagina-aanduiding<<}
roerend op het hart. Het afsterven van eene geliefde dochter, aan welke de vader hier de treffende getuigenis geeft, dat zij hem nooit, dan door haren dood, bedroefd had, gaf tot het houden van dezelve aanleiding. Men zou zich evenwel bedriegen, indien men hier eene lijk- os lofrede wachtte; de Leeraar geeft zijn getroffen hart wel lucht, maar alles is tot en voor den toehoorder gerigt, en geheelenal aan het opgegeven oogmerk dienstbaar. Wij willen de Leerrede niet ontleden; alle Christelijke ouders moeten door van der roest zelven zich laten vermanen en opwekken. Uit de verklaring willen wij dit ééne afschrijven, dat ons bijzonder trof: gewagende van de Goddelijke verschijning aan Abraham, waartoe de tekst behoort, zegt de Leeraar dit: ‘Ik kan niet nalaten, bij het gewag maken van deze bijzonderheid uit de oudste gedenkschriften van den Godsdienst, in 't voorbijgaan te doen opmerken, dat, indien de Allerhoogste zich in die dagen niet zoo menschelijk aan menschen had geöpenbaard, en daardoor den grond niet had gelegd tot onze tegenwoordige verlichting, wij in onze tijden den eenigen waren God zoo weinig zouden gekend hebben, als onze nog Heidensche tijdgenooten. Hoogst eerwaardig en aantrekkelijk tevens moeten dus voor ons zoodanige berigten wezen; zij moeten voor ons zijn als de aandoenlijke herinneringen uit onze teederste kindschheid, wanneer onze vaders ons op hunne kniën plaatsten, en kinderlijk met ons van den Oneindigen spraken.’ - In eene aanteekening wijst de Leeraar ons op hervey: ‘Lezer, kent gij dezen Schrijver? Zoo gij hem tot nu toe niet gekend hebt, leer hem kennen; al werkte deze mijne Leerrede niets anders uit, dan dat deze en gene zich van de schriften diens uitnemenden mans voorzagen, en die dagelijks begonnen te gebruiken, ik zou meenen nut genoeg gedaan te hebben.’ Hij herinnert, dat men dezelve vóór 50 jaren en later bij alle
beschaafde lieden vond, die den Godsdienst beminden. Hij wekt tot het lezen en herlezen van dezelve onze jonge

{==327==} {>>pagina-aanduiding<<}
lieden, vooral ook die zich tot den predikdienst schikken, op; evenwel niet om zijnen stijl, die voor den predikstoel niet geschikt is, maar om dien waarlijk hemelschen en regt Evangelischen geest, die overal in hervey's opstellen ademt. - Deze aanbeveling van den veegen van der roest moesten wij ook meer algemeen bekend maken door ons tijdschrift.
Tot de andere Leerrede over jes. LXIV:6b. gaf het bezoek van het sterfbed eener nog jeugdige, aanzienlijke en uitmuntende vrouw aanleiding, en wij zijn aan die vrienden dank schuldig, die op de uitgave ook van deze aandrongen. Van het gezegde sterfgeval wordt ook hier, en zulks te regt, met geen enkel woord melding gedaan; maar wel van den herfst, die zoo luide de sterfelijkheid predikt. Het spreekt van zelve, dat een van der roest over zoo algemeen een onderwerp hier, bij alle zijne eenvoudigheid, niets, dat algemeen gerekend worden kan, levert; in tegendeel, ook deze Leerrede is den schranderen schrift-uitlegger en geheel uitmuntenden man volkomen waardig.
De nu zalige beleefde de eerste dagen van het gezegend herstel onzes Vaderlands met de hartelijkste vreugd; hij had eenen wenk gegeven, dat de opschrijving tot den krijg, onder den Franschen dwang, den ouderpligt even zeer, als het oog op het sterfbed van hunne kinderen, moest aanbinden. Bij de uitgave zegt hij: ‘Het blijve daar staan, om ook, als men dit stukje inziet, tot een aandenken te strekken van de geduchte tijden, welke wij hebben doorgeworsteld.’ Inderdaad het is goed, dat het staan bleef, niet alleen daarom, maar het behoudt ook geheel zijne kracht voor het ouderhart, dat alsnu, en altijd, zijnen zoon gereed houdt, om aan het belang des dierbaren Vaderlands en de zaak der menschheid zijnen arm te leenen.
Op bl. 46 vinden wij eene druk-, of misschien wel eene schrijffout, die in den eersten opslag ons een stuitend denkbeeld gaf: vrij gunstige aanbieding; vrije, gunstige, of aanbieding uit vrije gunst, moet het wezen.





{==328==} {>>pagina-aanduiding<<}

Tweetal Leerredenen over de Christelijke laer, rakende de regtvaardiging uit genade door het geloof; naar aanleiding van de XXIII en XXIV afdeeling van den Heidelbergschen Catechismus. Door J. van der Linden, V.S. Christen-Leeraar bij de Hervormden te Kantens. Te Groningen, bij W. van Boekeren. 1814. In gr. 8vo. 33 Bl. f :-8-:

De titel van dit tweetal Leerredenen wekte onze bijzondere oplettendheid. Hij viel, tusschen al de vaderlandsche stukken van den dag, zoo wonderlijk als een vreemde eend in de bijt, dat wij te meer knorrig werden op den man, die zoo, tijdig en ontijdig, zijne regtzinnigheid, naar wij meenden, wenschte uit te stallen, en - ook al strijdig met den geest des tijds - allerlei oude koeijen uit de sloot te halen.
Doch het lezen van de fiksch gestelde Voorrede bragt ons al spoedig tot andere gedachten, en stortte ons medelijden, voor minachting, met den cordaten man in; welke laatste inzonderheid geheel geene plaats meer vinden kon, nadat wij ook de Leerredenen zelve hadden doorloopen.
Ja, het kan zijn, dat alle die formulieren, symbolische boeken en Catechismen, tusschen welken men heeft goedgevonden de Christelijk-hervormde waarheid te omschrijven, eenmaal hunne nuttigheid hebben gehad, of wel nog hebben. Het is gewis waar, dat de Doopsgezinden, die zoo wat in het wild, buiten toezigt van den staat, opgroeiden, en dus geene algemeene formulieren van eenigheid konden hebben, in den beginne verbazend oneenig waren, en al wonderlijke uit- en bijspruitsels hebben gehad. En wat de Remonstranten betreft, die hebben zekerlijk vrede onderling; hunne geschiedenis weet van broedergeschillen zoo min als scheuringen; maar daarentegen zou men, wat de werking naar buiten betreft, ook wederom kunnen zeggen, dat hunne hand, als die van hunnen lotgenoot Ismaël, steeds

{==329==} {>>pagina-aanduiding<<}
is geweest tegen allen, gelijk aller hand tegen hen. Het laatste heeft inzonderheid nog al te veel plaats, om zoo kettersche menschen eenigzins tot voorbeelden te laten stellen.
Wat er dan van deze nuttigheid zij, zeker is het, dat zij, als alle menschelijke, en deels goddelijke, dingen, hare min gunstige, vaak misbruikte zijde heeft. Daar hebt ge, b.v., een boeren-jongen of een deerntje van achter het spinnewiel, die hunne teedere jeugd reeds in de school gevoed zagen met het brood van den Catechismus, die zelfs al spoedig hunne helklinkende stemmetjes, tot stichting der luisterende menigte, in de kerk laten hooren, die eindelijk, al voortgaande, heele dikke boeken over dat geliefde kleine boekje gaan lezen, oefeningen houden, zelfs wel vroom worden, en nu gewis bij leering en bevinding zoo wél weten, wat waarheid, wat Christendom, of, om alles in één woord te bevatten, zuivere, regtzinnige, Gereformeerde leer is, als alle Predikanten en Professoren te zamen genomen. Wee den jongen Leeraar, die onder hen verschijnt, en van deze onfeilbaarheid niet overtuigd is; die maar anders schijnt te spreken dan de Catechismus en zijne aloude uitleggers, of het ooit zou durven wagen, het menschelijke van het goddelijke, het gebrekkige, duistere, dubbelzinnige van het eeuwig ware en goede in de stukken der groote Hervormers af te scheiden! Hij is onregtzinnig. Men toont dit, zoo niet voor hem, zeker voor den grooten hoop, overtuigend, met zwart op wit; en zijne nuttigheid zoo wel als genoegen in de Gemeente is daarheen. Het is bekend, dat deze kettermakerij bij straks genoemde Genootschappen zelden of nooit plaats heeft. De Bijbel is daar de eenige toetssteen; en deze is geenszins zoo gemakkelijk te gemakkelijk te gebruiken. Beroept zich, daarentegen, de Hervormde Leeraar op dezen Bijbel, hunne gewaande orthodoxe bril doet alles in zoodanig licht en met zulk eene kleur zien, als met de eenmaal aangenomen beginselen strookt. Er is, zeggen zij, maar ééne waarheid, één Evangelie, ééne Hervormde leer; en deze drie zijn een en dezelfde, onveranderlijk als God, dezelfde tot in
eeuwigheid, als Christus, haar stichter.

{==330==} {>>pagina-aanduiding<<}
Wie dit niet ziet, is geestelijk blind; en wie hier zou willen scheiden, die is de echte scheurmaker; het is niet: qui bene, maar: qui non distinguit etc.
Het zou nutteloos zijn, aan te toonen, dat dit inderdaad een groot ongeluk en eene dwaasheid is, niet geheel ongelijk aan de jammerlijke revolutiezucht, die onlangs de burgerstaten verscheurde, en op welke al spoedig de spreuk past: dux gregis ipse caper; als de blinde den blinden leidt, enz. De Eerw. van der linden geeft van dit ongeluk een nieuw bewijs. Zijne stukken komen voor het licht met eene duchtige Kerkelijke goedkeuring. Zij stellen, naar ons oordeel, het behandelde leerstuk in eenen redelijken, stichtelijken, en niet min bijbelschen dag. Zij getuigen van wezenlijke bekwaamheid. En zij zijn echter niets anders dan noodschoten, dan uitersten, om zich openlijk tegen zijne Gemeente te verdedigen, in zoo verre zij door den druk worden gemeen gemaakt.
ô Jammerlijke klip, waarop reeds zoo menigeen strandde, en die daarentegen den verwaarloosden naar hoofd en hart, gelijk den zeeroover, tot eene wijkplaats verstrekt, om den wettigen en rijken eigendom des verdienstelijken mans, door listig gedrang en schandelijken laster, naar zich te halen! Ware het nog maar eene regtzinnigheid, naar welke zich de ijverige Leeraar kon schikken, om, langzaam gaande, des te zekerder te gaan! Doch wij komen er voor uit, dat het zoogenaamde Christendom dezer vrome ketterjagers ten minste zoo nadeelig als bevorderlijk voor de deugd en rust des harte is.
Zekerlijk kunnen wij jeugdige Leeraars wel een huismiddeltje aan de hand geven, om ten minste den grooten hoop op hunne zijde, en zich dus eenigermate tegen de uitverkorenen (?) staande te houden. Alleen behooren zij te berekenen, of het voor hunne eigene vordering, goeden smaak enz. ook nadeelig of gevaarlijk zou kunnen worden. Preekt zonder stuk voor u! Allerbest nog, preekt op eene schets! dan kan men het misschien des te beter verstaan!

{==331==} {>>pagina-aanduiding<<}

En hiermede den beklagenswaardigen Leeraar Gode bevolen!





Ἱπποκρατης. Magazijn, toegewijd aan den geheelen omvang der Geneeskunde, beschouwd als wetenschap en kunst; uitgegeven door C.A.L. Sander, J.J. Walop, en G.H. Wachter, Pz. Isten Deels 1ste Stuk. Te Rotterdam, bij J. Hendriksen. In gr. 8vo. 102 Bl. f :-18-:

Hoewel de tijd, toen het eerste Stuk van dit nieuw Geneeskundig Tijdschrift verscheen, niet zeer gunstig was voor letterkundige ondernemingen, en men dus weinig op de duurzaamheid van hetzelve kon rekenen, moeten wij echter bekennen, dat deszelfs verschijning ons bijzonder aangenaam was, door de vooronderstelling van in hetzelve eene andere, meer bedaarde, meer Nederlandsche stemming te vinden, dan er in de Jaarboeken der Genees-, Heel- en Natuurkunde heerscht. Eene aandachtige en herhaalde lezing heeft ons niet bedrogen. Vooreerst wordt het doel der Schrijvers meer bepaald opgegeven; vervolgens heerscht er, in dit eerste Stukje ten minste, meer duidelijkheid en bondigheid; en eindelijk vertoont het zich al aanstonds meer oorspronkelijk, minder slaafsch aan het Duitsche gehecht. Het oogmerk der Uitgevers is, eene nieuwe baan te openen voor allen, die zich door den edelen prikkel eenes gepasten naijvers voelen aangedreven, om, al is het weinig, ten minste iets, ter vermeerdering onzer geneeskundige kennis, en ter handhaving van de eer der Natie in dat vak, bij te dragen. Wij hopen, wij vertrouwen dan ook, dat zij daarin veel ondersteuning zullen vinden, en dat, in het algemeen, bij de herleving van ons Vaderland, de Geneeskunde minder als een ambacht, meer als eene verhevene kunst, gegrond op letterkundige geleerdheid en natuurkundige wetenschap, moge aangeleerd en beöefend

{==332==} {>>pagina-aanduiding<<}
worden. Ons moeten de schimmen van boerhaave, albinus, gaubius, camper geene rust gunnen, voordat wij den glans dier groote na en, door gelijken en even zeer verdienden roem, verdoofd hebben.
Het plan van dit Magazijn wordt verder in de Voorrede opgegeven. Hetzelve strekt zich over de geheele Geneeskunde, en de wetenschappen, die haar ten grond verstrekken, uit. De Uitgevers verlangen echter meer naar zuivere waarnemingen, dan naar hetgene men thans theorie noemt: want dat zij niet alle theorie buitensluiten, blijkt genoeg uit de gouden regels van den onsterfelijken gaubius, welke zij aan het hoofd der praktische bijdragen geplaatst hebben.
Het Stukje wordt geöpend met eene korte toetsing der Hippocratische stelling: de Natuur zelve geneest de Ziekten; door Dr. sander; waarin vooral wordt aangetoond, hoe men deze stelling begrijpen moet, en dat men het hippocrates niet ten kwade kan duiden, dat hij de verschijnselen van het ontstaan, den loop en de uitkomst der ziekten een weinig al te figuurlijk voorstelt. Wij hadden ondertusschen de eigenlijke beteekenis en kracht zoo wel, als de waarheid dier stelling gaarne wat beter ontwikkeld gezien. De physiologische ontvouwing beviel ons beter, dan het geschiedkundige. Zoo is b.v. de Geneeskunde noch door de wijsgeeren, noch door de beschaafdsten des volks aan de Priesters ontrukt, die haar in de Tempels leerden en beöefenden. De Priesters zelve hebben haar beschaafd. Zelfs hippocrates was van een priesterlijk geslacht. Ook is het duizendmaal aangehaalde, medicus philosophicus Deo similis, een slecht geschiedkundig bewijs van hippocrates achting voor de wijsgeerige beschouwing der Geneeskunde Vooreerst komt het in een der onechte boeken voor, en ten tweede ziet het niet op de wetenschappelijke beschouwing der kunst, maar op hetgene de Ouden veelal philosophie noemden, levenswijsheid en gevoel voor zedelijke beginselen. Wanneer sander voorts van dichterlijken onzin spreekt, nemen wij de vrijheid

{==333==} {>>pagina-aanduiding<<}
hem onder het oog te brengen, dat onzin nooit dichterlijk wezen kan, en dat zulk eene uitdrukking, waartoe de Swanenburgsche denkbeelden van sommige Schellingsgezinden maar al te veel aanleiding geven, voor echt dichterlijke vernuften, zoo als een bilderdijk, een loots, een tollens, honend, en daarom ook onvergefelijk is.
Hierop nemen de praktische (liever Geneeskundige) bijdragen een' aanvang, welke echter nog eene afzonderlijke inleiding hebben. In dezelve wordt, in het algemeen, het gewigt van zuivere waarnemingen, boven loutere bespiegelingen en vooronderstellingen, ook geschiedkundig, aangetoond. Gedeeltelijk namen hier de Schrijvers de woorden van kreissig, als tot hun oogmerk zeer gepast, over. De aanmerkingen van dezen Geneesheer komen hier op uit, dat hij de ervaring vooralsnog, en tot dat het wetenschappelijk gebouw der Geneeskunde voltooid is, vooral geraadpleegd, en de ziekten naar eene bepaalde methode empirisch genezen wil hebben. In deze empirische geneeswijze moet men zich niet slaafs altijd aan eene en dezelfde methode hechten, maar zijn voordeel doen met de verschillende manieren, door groote Geneeskundigen uitgevonden of volmaakt. Vooral moet men zich wachten, onder waarnemingen iets bespiegelends te mengen, of dezelve eenigzins naar deze of gene geliefkoosde vooronderstelling, of ook naar deze of gene wetenschap, te dwingen. Zoo waar dit alles is, zoo verkeerd vinden wij het, dat men dit doen moet met oogmerk om het wetenschappelijk gebouw der Geneeskunde op te trekken. Dit onbereikbaar doel is, in ons oog, de quadratuur van den cirkel; en door hetzelve te bejagen, verliest men natuurlijk het eigenlijk doel der Geneeskunde uit het oog, dat niet in weten, maar in handelen bestaat, en niets anders is, dan op de veiligste, kortste en eenvoudigste manier te genezen.
De waarnemingen, welke ons hier worden medegedeeld, zijn niet onbelangrijk; hoewel het tweede stuk niet zoo zeer onder de waarnemingen geteld kan worden. Het eer-
{==334==} {>>pagina-aanduiding<<}
ste bevat de geschiedenis eener merkwaardige uitslagziekte, morbus maculoso - Haemorrhagicus Werlhofii, in een zeer bejaard man, en onder de ongunstigste omstandigheden. De geneeswijze was zeer doelmatig. Zamentrekkende, opwekkende en bederfwerende middelen, gepaard met versterkende en opwekkende spijs en drank, nevens behoorlijke verschooning, enz. bragten eene vrij spoedige herstelling te weeg. De Schrijver dezer waarneming, Dr. walop, laat er eenige aanmerkingen betrekkelijk de bloedsontmengingen met en zonder koorts op volgen, welke ons echter eerst in een volgend Stuk zullen worden medegedeeld.
Niet minder belangrijk zijn de aanmerkingen van den reeds met zoo veel lof bekenden wachter, zoo over den kanker in 't gemeen, als bijzonder over dien der baarmoeder, en over eene uitroeijing van denzelven door het mes, door den beroemden osiander uitgedacht en ten uitvoer gebragt. Deze stoute onderneming werd niet altijd door eene gelukkige uitkomst achtervolgd; hetwelk men grootendeels daaraan moet toeschrijven, dat deze kunstbewerking meestal te laat wordt ondernomen, en dat de voorwerpen kwaadsappig en verzwakt zijn. Het is er ook ver van daan, dat wachter dezelve als eene eigenlijke genezing en uitroeijing der kwaal beschouwt. Hij merkt veeleer den kanker als eene algemeene ziekte der watervaten aan, waarbij dus het mes niet dan eene plaatselijke herstelling kan te weeg brengen. Hij verkiest hetzelve echter verre boven het arsenicum, waarvan de gevolgen niet zelden zoo ten uiterste gevaarlijk, en altijd onzeker zijn. Het ware wel te wenschen, dat men deze ziekte eens meer bijzonder als eene algemeene ziekte beschouwde en behandelde, waartoe in deze verhandeling goede wenken voorkomen. - De werktuigen, welke osiander tot deze operatie heeft voorgesteld en gebruikt, zijn op eene bijgevoegde plaat afgebeeld.
Eindelijk deelt de Heer van onselen twee merkwaardige gevallen mede van genezingen der verlamming

{==335==} {>>pagina-aanduiding<<}
der oogleden, door het aanleggen van eene kunstmatige verettering tusschen den hoek der onderkaak en het mamswijze uitsteeksel des slaapbeens. De verschijnselen, daarbij waargenomen, toonen den sterken invloed, welken deze middelen op het zenuwgestel hebben kunnen. In beide gevallen werd de onderneming met den besten uitslag bekroond.
Wij verlangen zeer, dat de uitgave van dit Tijdschrift door geene omstandigheden zal vertraagd of geheel belemmerd worden, en zien ook met genoegen, dat er, op het oogenblik, dat wij dit schrijven, een tweede Stukje is uitgekomen. In het vervolg hopen wij echter, dat de geächte Schrijvers insgelijks den aard onzer tale wat meer indachtig zullen wezen: aansporingsmiddelen, graviteren, waarnemingszin, Natuurleer, kwartaankoorts, den staf ergens over breken, enz. zijn geene Nederduitsche uitdrukkingen. Hier en daar zijn er ook zinsneden, welke stootend of onduidelijk zijn.





Geschiedenis der Heeren en Beschrijving der Stad van der Goude. Meest uit oorspronkelijke Stukken bijeenverzameld, door C.J. de Lange van Wijngaerden. 1ste Deel. Te Amsterdam en in den Haag, bij de Gebroeders van Cleef. 1813. In gr. 8vo. Behalve het Voorberigt, 796 Bl. f 6-10-:

Te midden der ongemeene voordeelen, door de Boekdrukkunst aangebragt, om de merkwaardige oudheden van Landen en Volken uit allerlei duistere schuilhoeken te doen opdelven, mag Holland, hoe klein van omtrek en bevolking in vergelijkinge met andere Staten, zich inderdaad beroemen op het bezit van zulk een aantal geschiedkundige berigten uit ver afgelegene tijden, als welligt geen ander Land van Europa, ten opzigte van nationale wetten, gebruiken en zeden, heeft kunnen leveren. Bijkans is er niet ééne Hollandsche Stad van eenig belang, of zij

{==336==} {>>pagina-aanduiding<<}
had van oudsher hare Geschiedschrijvers, die haren oorsprong en lotgevallen naauwkeuriglijk opteekenden, en door deze hunne bijdragen een merkelijk licht verspreidden, ook over de Volksgeschiedenissen van dit en andere Landen. Ook de Stad Gouda mogt bijzonderlijk in dit voorregt deelen. Zij had haren walvis, guichardijn, traudenius, montanus, van abbesteech, tomberg en vereyk; mannen, door hunne betrekkingen van regering, geleerdheid en kunst, bijzonderlijk geschikt om alle wetenschappelijke navorschingen van onderscheidene kanten toe te lichten. Velen dier berigten, echter, bepaalden zich voornamelijk eerst tot de gebeurtenissen der 16de eeuw; terwijl de vroegere merkwaardigheden, hetzij door den belemmerden toegang tot de Archiven, hetzij door de moeijelijkheid zelve om alle vroegere stukken behoorlijk te vergelijken, in vergetelheid zijn gebleven; zijnde zulks te meer te bejammeren, omdat slechts weinige Steden aanzienlijker Heeren gehad hebben, dan ter Goude, wier geschiedenis, ofschoon al in den eersten oorsprong onzeker, voor latere tijden echter zeer belangrijke oogpunten verschaft, om onze oude vaderlandsche oorkonden merkelijk op te helderen. Eindelijk komt de geleerde Schrijver dezes werks dit blijkbaar gebrek te gemoet. Eene meer dan dertigjarige nasporing heeft hem tot het leveren dezer gewigtige bijdragen in staat gesteld. De gunstige medewerking van onzen, reeds door zoo vele oudheidkennis beroemden, van wijn, en van den Heer polijn, Eersten Klerk der Stads-sekretarij, ondersteunde zijn onderzoek, en het is van dien zeer moeijelijken en omslagtigen arbeid, dat het 1ste Deel zich thans ter onzer beschouwinge aanbiedt.
Gelijk de geleerde Schrijver zich, in den aanvang dezes werks, bijzonderlijk heeft toegelegd, om de echte berigten wegens de Heeren van der Goude te verzamelen, moest het, overeenkomstig zijn oogmerk, van zelf volgen, dat hij tot een aantal uitweidingen verviel omtrent den Ridderstand, hofhouding, krijgsdienst, reizen, levenswijze en zeden van hun, die in deze nasporingen zijn betrokken, en

{==337==} {>>pagina-aanduiding<<}
te gelijk omtrent een aantal andere Landen, Steden en Plaatsen, alwaar deze Heeren of hun gedeeltelijk of hun aanhoudend verblijf hielden en van tijd tot tijd hunnen invloed deden gelden. Eigenaardig is alzoo de verdeeling dezes aanvankelijken werks in 48 Hoofddeelen, waarvan de twaalf eersten de noodige ophelderingen geven wegens de eigenlijke Heeren van der Goude; Jan van Renesse, getrouwd met Sophia van der Goude; Jan, Jacob en Dirk van der Goude; Klaas van Kats; Jan van Henegouwen, Heer van Beaumont; Graaf Jan van Blois en deszelfs Bastaarden, en Graaf Guy van Blois, met de Dagvaarden, door gem. Jan van Blois bijeengeroepen of bijgewoond. Na deze algemeene beschouwing, moest van zelve in aanmerking komen het aandeel, welk de genoemde Heeren gehad hebben, zoo in de Hoeksche en Kabeljaauwsche twisten, als in de onlusten onder den Hertog Aelbrecht van Beijeren. Van hier dan de berigten wegens Brederode en Jan van Arkel, het Beleg van Delft en Heusden, den Krijgstogt tegen Gelderland, de Broeders van Enghien, den Hertog van Gelderland, en tegen den Hertog van Gulik, met die naar Parijs en Grave en tegen de Compagniën, waarin de Heer Jan van Blois een zoo voornaam aandeel had, in de volgende twaalf Hoofdstukken. Van het overzigt dezer Krijgsverrigtingen gaat de Schrijver, in het 25ste tot het 40ste Hoofdstuk, over tot de beschouwing van het Ridderwezen en huisselijke leven der meergenoemde Heeren, en handelt alzoo over den Adel, de Geslachtwapens, Zegels en Signetten, de
Ridders en Ridderbeden, de Reis naar Pruissen in den jare 1362 tot het verkrijgen der Duitsche Ridderorde, de Vermaken, Ridderfeesten, Kampgevechten, Domeinen, Tienden, Kleeding, Livereijen, Vrouwenkleeding, Goudsmeden, Voorraad van Levensmiddelen, het Maarschalkschap en de Bode-Loonen. Waarna hij, in de 8 laatste Hoofdstukken, gewaagt van de voornaamste Plaatsen, alwaar de Heeren van der Goude of meestal, of wel bestendig, hun verblijf hielden, zoo als het Slot te Schoonhoven, alwaar dan van

{==338==} {>>pagina-aanduiding<<}
zelve de gelegenheid ontstaat, om van deze Stad en hare vermaarde Schutterij te spreken, Zeeland en bijzonderlijk ter Tholen, Tessel en Vlieland, Utrecht en Dordrecht, waaromtrent doorgaans vele schaars bekende merkwaardigheden voorkomen.
Uit deze korte opgave kunnen onze Lezers ligtelijk den rijkdom afleiden van berigten en aanmerkingen, welke zij in dit werk te gemoet zien, en de Recensent mag hen vrijelijk verzekeren, dat zij zich in hunne verwachting geenszins te leur gesteld zullen vinden. Dezelve maken, 't is waar, niet uit eene doorloopende geschiedenis, waarin de gebeurtenissen en lotgevallen, volgens een zamenhangend verband of eene juiste tijdorde, zijn opgeteekend; maar ook dit was geheel niet des Schrijvers doel. Hij verzamelt alleenlijk een aantal, voor velen gewis onbekende, bijzonderheden rakende de Heeren van der Goude, voor zoo veel hij die uit voorhanden zijnde Archiven heeft kunnen ontleenen. Hij brengt die tot bepaalde Hoofdstukken. Achter ieder Hoofdstuk voegt hij de noodige Bijlagen, waarin de oude en oorspronkelijke bewijsstukken en getuigschriften voorhanden zijn, en geeft alzoo aan den toekomstigen Geschiedschrijver eene menigte van keurige daadzaken, welke voor de echtheid pleiten, en den Lezer een overzigt, dat door zijne veelvuldige afwisselingen behaagt. Bijzonderlijk opmerkenswaardig zijn de berigten wegens den Adel, en deszelfs oorsprong en verval in deze Landen, wegens de Ridderseesten, Kampgevechten, Kleeding, Livereijen, enz. die, hoe zeer elders veelmalen behandeld, alhier echter zoo rijk en beknopt tevens medegedeeld en uit echte bronnen zoo voldoende worden opgehelderd, dat men zich, bijkans geheel en ongemerkt, in de 13de tot de 16de eeuw roe verplaatst vindt, en deel neemt aan de menigte van bedrijven, die, zender gezochten zwier, met de meeste eenvoudigheid en onpartijdigheid worden voorgedragen.
Het smart den Recensent, dat hij zich alleenlijk tot de voorgaande korte opgave bepalen moet, zonder den hoofdzakelijken inhoud van ieder gedeelte op te geven, waartoe

{==339==} {>>pagina-aanduiding<<}
hij alsdan veel te uitvoerig zoude moeten worden. Een enkel staal neemt hij ter proeve over, en wel uit de rubriek der vermaken van de groote Heeren in de 14de eeuw, wanneer tijdverveling, bij gebrek van boeken en leeslust, dezelven noodzakelijk maakte. ‘De afwisseling tot vervrolijking verschaften de Troubadours of Trouveres, Conteours of Vertellers, Sprekers, Zeggers, Herauten en Dichters, die bij gelegenheid zongen, gelijk op den Heer van Beaumont en Mevrouw van Holland. Dus werd, te Rotterdam, in Junij van 1362, aan twe zangers, die een dicht zongen van Mevrouwen doet van Holland, 4 ß gegeven. De Dichter Janne Bot van Vlaardingen had ook eene Kronijk van Holland gemaakt. De Herauten deden somwijlen hunne boodschappen in gedicht; want zij waren ook dichters, schilders en muzikanten. De Zeggers zeiden prosa of verzen op. Die van Elphenstein kregen van Jonkheer Jan van Blois te Geertruidenberg daarvoor 3 mott. of lammen. In het jaar 1368 had men er zelss een, dien men noemde den Scelder wt Beijeren, wien tot mijn He
{== afbeelding 	==} {>>afbeelding<<}
    
 beuelen in den Hage 2 oude scild. werden gegeven. Een Jugleur (Jongleur, die de verzen der Troubadours opzeide) tot Landrech., die mit veel vreemde beesten speelde, ontving mede eene belooning. Ook geschiedde zulks in de vertrekken der huizen en kasteelen, en men opende alzoo de baan voor de Rethorijkers en Tooneelspelers. Zoo was er een Gheselle, die van den appertisen speelde, (allerlei kunstjes maakte) wien men 5 ß 4 
{== afbeelding 	==} {>>afbeelding<<}
    
 gaf. Dit deed ook een
Tumelaer of Danser, in het jaar 1365, te Parijs voor mijn Hē, en kreeg 3 Heneg. riders. Zoo reisden de Muzikanten aan de hoven en sloten der Ridders en de huizen der groote Heeren rond, om hunne gaven te laten hooren. Zoo kwamen op St. Jans auond Tscoenh. (te Schoonhoven) 's H
{== afbeelding 	==} {>>afbeelding<<}
    
 Pipers van Bronchorst, die 3 ℔ 4 ß ontvingen, en te Bruessel een die mit narren in Prwssen plach te pepen. Men gaf ten Bossche den man mitter psalterie, die mitte Vrouwe van Voorn is, 17

{==340==} {>>pagina-aanduiding<<}
ß 4 
{== afbeelding 	==} {>>afbeelding<<}
    
 en beschonk ten Bossche Cuensen des Graue Piper van Lineghem. - In het jaar 1360, op Maendag na heil. sacram. dach, zag Jonkheer Jan van Blois de leeuwen van Hertog Aelbrecht in den Haag, en liet door Dirk van der Goude den Leeuwenwachter 8 ß geven,’ enz. - Dan genoeg: de liefhebber der Nederlandsche Oudheden erkent uit al het voorgaande de onschatbare waarde dezes werks, waarvoor de Heer de lange van wijngaerden al onzen dank verdient, en ons ernstig verzoek uitlokt, dat hij ons op het vervolg van dezen rijken voorraad spoedig vergaste.





Reize door een gedeelte van Hongarijen, Zevenburgen, (*) Moldavien en Boccowina. Naar het Hoogduitsche van Vinzenz, Graaf von Batthyani. In één Deel. Te Leeuwarden, bij de Wed. J.P. de Boy. 1813. In gr. 8vo. 279 Bl. f 2-12-:

In eenen tijd, waarin de Boekhandel droevig kwijnde, en onze Drukpers, voormaals rijk in menigerlei nuttige voortbrengselen, naauwelijks eenig goed werk uitleverde, was het ons zeer aangenaam, deze Reize van den Graaf von batthyani in handen te krijgen. Bij al den overvloed immers van Reizen, die ons uitvoerige berigten geven van de meeste Landen van ons Werelddeel, bleef toch onze Natie, tot het laatste jaar der vorige Eeuwe, schier geheel onbekend met Hongarijen, wanneer het vermaarde werk van townson over dat aanzienlijk deel

{==341==} {>>pagina-aanduiding<<}
der Staten van Oostenrijk in het licht verscheen. Hoe veel intusschen die met regt beroemde Schrijver toebragt, om ons wegens het merkwaardige in dat Koningrijk in meer dan éénen zin te onderrigten, was ons evenwel deze latere Reize van den Duitschen Graaf, gedaan in 1805, en verder uitgestrekt dan die van townson, hoogst welkom. Met genoegen zal men hier eene en andere opgave van den Engelschen Reiziger bevestigd vinden door den Duitscher, en beider narigten beter mogen vergelijken, alzoo de Vertaler nu en dan tot dezen overwijst, en deszelfs meerdere uitvoerigheid in het Voorberigt volmondig erkent. Dit trouwens zal ook blijken kunnen aan elken Lezer, die het verslag aangaande die Reize in de Letteroefeningen van 1801 en 1802. met onze tegenwoordige aankondiging, of het werk zelve van batthyani, vergelijkt, waarin wij weinig, de Natuurkunde of Staatsgesteltenis van Hongarijen betreffende, ontmoet hebben. Hij, daarentegen, ontleent zijne waarde vooral door het wijder bestek van Landen, door hem bezocht, en op den titel vermeld. Meermalen ook weidt hij uit in wijsgeerige bespiegelingen, en voorslagen ter verbetering van Handel en Volksgeluk of bloei, waartoe plaatselijke omstandigheden aanleiding gaven. Zeer veel wederom ontmoeten wij hier toespelingen op de aloude Hongaarsche Geschiedenis, beroemde Mannen van vorige eeuwen, en lotgevallen der Volken, waarover hij schrijft; die wij echter vreezen, dat bij den Hollandschen Lezer van mindere aangelegenheid zullen gerekend worden, als daarmede te weinig bekend, en ook niet genoeg door den Vertaler, of Duitschen Schrijver, deswege voorgelicht. Tot meerdere duidelijkheid al verder, en om den Reiziger op zijnen togt door minder bezochte Landen beter te kunnen vergezellen, ware het wel noodig geweest, bij deze uitgave van batthyani, eene naauwkeurige Landkaart te voegen, gelijk zulks bij die van
townson geschied is. Wij althans, te meer daar wij dezen Schrijver niet ter hand hadden, bevonden menig-
{==342==} {>>pagina-aanduiding<<}
werf, dat wij de namen van zeer vele oorden en plaatsen, hier voorkomende, niet aantroffen op anders goede particuliere Landkaarten. Hierom, en om eene dorre opgave te vermijden, zullen wij ook den inhoud van dit boek, in XXI afdeelingen gesplitst, aan onze Lezers niet voorleggen. Liever melden wij, dat onze Reiziger, van Offen uitgaande en derwaarts teruggekeerd, Opper-Hongarijen, of het oostelijke deel van dat Rijk, en de aangrenzende gewesten ter linkerzijde van den Donau, doortrok, met uitzondering evenwel van Wallachijen. In een zoo ruim bestek lands bood zich eigenaardig menigerlei aangelegen voorwerp ter beschrijving aan; en werpt hij doorgaans eenen blik op de Oudheid, wanneer, gelijk terstond in het begin zijner Reize, het kleine vlek St. Andrè, aan den linker oever van den Ister, of Donaustroom, hem daaraan herinnerde. Inzonderheid ook houdt hij door aangename verscheidenheid den leeslust gaande, nu eens stilstaande bij verrukkende schoonheden der Natuur in bergachtige oorden, of valleijen, van rivieren doorsneden; dan wederom vertoevende bij dorre rotsen en woeste of onvruchtbare streken. Elders ontmoet hij zoutgroeven, ijzermijnen, paardenstoeterijen, of wijngaarden, die hem gelegenheid geven, om over hare deugd, en handelbetrekkingen, zich uit te laten. Niet minder verschaffen steden en dorpen of vlekken, waar hij korter of langer vertoefde, en de onderscheiden aard, zoo wel als trappen van welvaart der bewoners, aan onzen wijsgeerigen Graaf eenen overvloed van meestal belangrijke waarnemingen. Te dezen verdient eene bijzondere aandacht, wat hij, in de Xde en volgende drie afdeelingen, nopens de Bojaren, Moldavische boeren, en voorts aangaande eene Turksche stad
(Choczim) heeft opgeteekend.
Uit deze wenken nopens den inhoud blijkt, zoo wij achten, genoegzaam, dat, ofschoon wij dit werkje niet boven den uitvoeriger arbeid van townson waarderen mogen, hetzelve nogtans onze aanprijzing ten volle verdient, ja zich in vele ook van de Engelsche Reize derwijze

{==343==} {>>pagina-aanduiding<<}
onderscheidt, dat men het te regt voor eene nieuwe en belangrijke bijdrage houden moge tot de Land- en Volkskennis van ons Werelddeel.
Om onze Lezers eene kleine proeve te geven van den stijl en de voordragt des Graven von batthyani, deelen wij hun zijne beschrijving wegens de zoutgroeven mede. ‘Wij bezochten (zegt hij) die te Sugatagh, welke men na die van Rhonaszegh, en Szlatina, voor de aanzienlijkste houdt. De laatstgenoemde’ (NB. dit woord brengt ons, naar de letter opgevat, in eenige onzekerheid nopens de bedoelde groeve) ‘heeft eene lengte van meer dan 84 roeden; doch het water heeft een groot gedeelte van dezelve geheel onbruikbaar gemaakt. De bewerking der Marmoresche zoutgroeven schijnt mij de geschiktste en doelmatigste te zijn. De zoutbanken worden namelijk van de wanden der kamers losgebroken, in stukken geslagen en in groote korven opgeheschen. In zulk eenen korf werd ik naar beneden gelaten. De deuren van de groef sloten zich, en ik zag volstrekt niets, dan diep onder mij eenige hier en daar flikkerende lichten. Nu hoorde ik een flaauw, doch meer en meer luider wordend roepen, vervolgens het kloppen der hamers, het krassend stooten der breekijzers, en eindelijk bevond ik mij in de diepte der groeve, waar alles leven en beweging was. Niets verrast meer, dan zulk een ongewoon gezigt; en met de zonderlingste gewaarwordingen doorwandelt men de ruimten, welke de behoeften van reeds voorlang verstorven geslachten ledig gemaakt hebben. - Toen wij uit de groef kwamen, werden de arbeiders bij name afgelezen, en vervolgens het vervoeren van het zout geregeld. Dit een en ander geschiedde zeer schielijk, doch tevens zeer naauwkeurig. - De zoutmijnen van Sugatagh zijn verpligt 300,000, en die van Szlatma (*) 900,000

{==344==} {>>pagina-aanduiding<<}
centenaars op te leveren. Hoe veel Rhonaszegh opgelegd zij, heb ik niet kunnen te weten komen. Op den rijksdag van het jaar 1802 werd het jaarlijksche zoutvertier van Hongarijen op 1,229,839 centenaars aangegeven. Door middel van het zout en het kappen in de bosschen, brengt de schatkist nagenoeg 1,002,160 florijnen in omloop. De arbeidsloonen en de verdere daartoe betrekkelijke onkosten bedragen meer dan 90,000 florijnen. Bovendien worden aanzienlijke sommen tot het diepen van de Thess en het herstellen der wegen, langs welke het zout vervoerd moet worden, besteed.’
Wij eindigen met onzen dank aan den Vertaler te betuigen; en wel te meer, daar hij, gelijk in andere stukken, die wij meenen aan dezelfde hand verschuldigd te zijn, hier en ginds onder den tekst aanteekeningen geplaatst heeft, die getuigenis geven van zijne kunde en belezenheid.

Eerste Schoolboek der Wiskunde volgens eenen nieuwen leertrant, zamengesteld door C.J.P. von Mühlen. Iste en IIde Deeltje.

(Vervolg.)

Uit het te voren bijgebragte zagen wij ten volle, waarin de nieuwe leertrant van von mühlen eigenlijk en voornamelijk bestaat: te weten, meermalen alle de vakken, zoo der zuivere als der toegepaste Wiskunde, en telkens nadat men alle dezelve tot een' zekeren eindpaal heeft doorgeloopen, op nieuw beginnen van daar men ze liet. Uit den aanleg van het werk, en den wijden omvang van het geheel, te oordeelen, zal hiertoe nog al eenige tijd vereischt worden; en dan zal men nog maar zóó ver gevorderd zijn, om tot de opgenoemde werken, die wij mede kennen, als Elementaire Leerboeken, te kunnen overgaan! - Wij hopen, dat de Leerlingen er zich wel bij bevinden zullen. A priori, echter, kunnen wij deze leermethode niet goedkeuren. Zullen, vragen wij, alle Leerlingen, bij den lust, ook den tijd hebben, om alle deze Cursus af te doen; en wat, indien niet? - dan wel voorzeker moet het

{==345==} {>>pagina-aanduiding<<}
zijn: de omnibus aliquid et de toto nihil. Wij voor ons vreezen, dat deze leermethode de uitwerking niet zal hebben, welke de Schrijver er zich van belooft. Of hij er reeds de proef van genomen hebbe, meldt hij niet: een handig Onderwijzer kon dit wel, al had hij geen opzettelijk daartoe vervaardigd boek, vooral bij een schrander Leerling. Wij zouden liefst verkiezen den Leerling vooraf toe te rusten met de grondbeginselen der zuivere Wiskunde, en vervolgens der toegepaste, in de eigenlijk gezegde Geometrie; en alsdan hem dat vak der met de Wiskunde eigenlijk verbondene Natuurkunde te laten doorwandelen, waartoe zijn genie het meest strekt. Wij vreezen daarenboven, dat, door het leeren van zoo vele vakken van wetenschap te gelijk, bij de lieve Jeugd juist datgene zal plaats hebben, waartegen de Schrijver zoo zeer ijvert, de zoo gevaarlijke opeenhooping van Encyclopedische kundigheden en aankweeking van oppervlakkige veelweterij. - Dan, wij laten dit alles over aan Moeder Ondervinding, en zullen ons hartelijk verheugen in dit opzigt in ons oordeel gefeild te hebben.
Intusschen zou zulks de waardij van 's Mans werk nog geenszins verminderen; want het Leerboek, schoon daartoe niet eigenlijk ingerigt, zal zeer wel gebruikt kunnen worden tot het aaneengeschakeld onderwijs van een en hetzelfde vak der Wiskunde, door het vervolgen der onderscheidene Cursus; en dus zou dit Leerboek, naar mate van den aanleg en lust der Leerlingen, (waarop een Onderwijzer, onzes erachtens, wel degelijk letten moet) een dubbel nut kunnen hebben.
Zoo veel van de Leermethode: nu over het Leerboek zelve. Het eerste Deeltje van dit eerste Schoolboek bevat de Numeratio en de vier Speciën. Het heeft vier Afdeelingen: I. Eigenschappen der grootheid in het algemeen. - II. Van de vier Speciën. - III. Vier Speciën met veelvoudige eijfers. - IV. Verdere uitbreiding van eenige reeds verhandelde stukken. Vraagstukken tot oefening en vermaak. Kleine Arithmetische Kunststukken. Rekenkundige Tafelen.
De IV Afdeelingen worden voorts in bijzondere artikelen ontwikkeld en behandeld. De vraagstukken tot oefening en vermaak vervullen de plaats der voorstellen in andere rekenboeken. De Arithmetische kunststukken zijn soortgelijke, als men bij guyot, wiegleb enz. vindt, en geven der Jeugd eene nuttige uitspanning.

{==346==} {>>pagina-aanduiding<<}

De inhoud van dit Deeltje is op zichzelve en over 't geheel goed en bruikbaar; het doet zijnen Autheur kennen als een Man, die zijn onderwerp volkomen meester is: maar of dit Stuk juist dáárom zoo veel beter zij dan andere thans in gebruik zijnde rekenkundige Leerboeken, omdat in hetzelve alles, van 't begin af aan, zoo veel mogelijk onder formules wordt voorgesteld, hieraan twijfelen wij zeer. Wij erkennen, dat, daar de Schrijver met de eerste beginselen der Rekenkunde ook die der Algebra verbinden wilde, hij zoo wel bij de eene als bij de andere de formules moeijelijk vermijden kon; doch wij zijn aan de andere zijde door de ondervinding overtuigd, dat men voor eerstbeginnenden (en voor dezen is immers dit Stukje) niet te eenvoudig, niet te duidelijk zijn kan; en, ten aanzien van de eerste beginselen der Rekenkunde, kunnen eenvoudigheid en naauwkeurigheid zeer wel zamengaan. Volgens den Schrijver, moet het Synthetisch-Aphoristische, d.i. moeten de zeer eenvoudige met de waarheid meer overeenkomstige definitiën van eenheid, enz. hier in een zoo eenvoudig gewaad verschijnen. Wij hebben ze vergeleken met de definitiën van eenheid enz. in andere vroeger uitgekomene Leerboeken, als van blassiere, strabbe, aeneae, brunt: wij kunnen waarlijk niet zeggen, dat die van den Schrijver in eenvoudigheid, kortheid en duidelijkheid boven dezelve veel voornit hebben. Tot eene proeve oordeele de Lezer zelf tusschen die van brunt en van den Schrijver:

Brunt: Elk ding op zichzelven is een één of eenheid.
Von mühlen: Ieder ding op zich zelf alleen genomen noemt men één of eenheid.

Brunt: Additie, of zamentelling, is een regel, welke leert, om, uit eenige opgegevene getallen, een getal te vinden, dat zoo groot is, als alle die getallen te zamen.
Von mühlen: Additie, of optelling, is het uitvinden der onbekende (x) door eene bekende (4) en derzelver Arithmetische rede (2), welke aanwijst, hoe veel men bij de bekende moet bijtellen, om een geheel (6) te verkrijgen = aan de onbekende.

Brunt: De Substractie, of aftrekking, is een regel, welke leert om van twee gegevene getallen het verschil te vin-
{==347==} {>>pagina-aanduiding<<}
den; dat is: om te vinden, hoe veel het eene getal grooter is dan het andere.
Von mühlen: Substractie, of aftrekking, is het uitvinden der onbekende (x) door middel van eene bekende (8) en derzelver Arithmetische rede (2), welke aanwijst, hoe veel men van de bekende moet aftellen, om een deel (6) te verkrijgen = aan de onbekende.

Brunt: De Multiplicatio, of vermenigvuldiging, is een regel, welke leert, om de som te vinden van een en het zelfde getal eenige malen genomen.
Von mühlen: Multiplicatie, of vermenigvuldiging, is het uitvinden der onbekende (x) door middel van eene bekende (12) en derzelver Geometrische rede (2), welke aantoont, hoe veel maal de bekende in de onbekende bevat is.

Ten aanzien der Divisie, zijn de definitiën in denzelfden geest verschillend. - De uitspraak zij aan den Lezer, welke hij verkiezen zoude.
Over de beginselen der Algebra hebben wij hier minder aangetroffen dan wij verwacht hadden. Wij hadden gedacht, reeds ook hier de vier Speciën in positive en negative Algebraïsche grootheden, en ten opzigte der Algebraïsche teekens plus en minus behandeld te vinden. 't Geen dit Deeltje er van bevat, is, onzes inziens, niet genoegzaam: 't ontbrekende schijnt bewaard te zijn voor een tweede of derde Schoolboek, 't welk wij dus moeten afwachten.
Nog eene aanmerking, en met deze sluiten wij deze onze recensie. Voor zichzelven duidelijke begrippen van iets te hebben, en die begrippen ook anderen duidelijk mede te deelen, zijn, dit erkent elk, twee zeer verschillende zaken. Het spijt ons te moeten zeggen, dat hier en daar het ongewone van des Schrijvers wijze van voordragt, of eene ingewikkelde stroefheid, ons gehinderd heeft. Misschien hapert het aan ons zelven: maar, altijd het boek als een Leerboek voor eerstbeginnenden beschouwende, in 't welk de Schrijver alles bevattelijker en duidelijker dan in andere Leerboeken wil voordragen, zoo vragen wij, wat een Leerling bij het lezen van eene periode als deze, die ons juist in 't oog valt, denken moet? ‘Bij de Divisie wijst ook wel de Deeler aan, dat de eenheden des deeltals geene geheele eenheden, maar slechts ge-
{==348==} {>>pagina-aanduiding<<}
deelten der geheele eenheid zijn, en tevens het hoeveelste gedeelte der geheele eenheid elke eenheid des deeltals eigenlijk is (bl. 56.).’ - Men zegge niet, dat wij deze periode uit haar verband rukken en geïsoleerd voordragen. De Leerling leze aldaar verder, of terug, en zie, of hij, zelfs bij de beschouwing van het voorbeeld, de stelling duidelijker begrijpe.
Wij hebben er de proef van genomen met Onderwijzers en met gevorderde Leerlingen; en allen getuigen eenparig, dat dit geene duidelijke voordragt voor eerstbeginnenden heeten kan. Wij meenen alzoo, volgens des Schrijvers verklaarden wensch, ons oordeel over het plan zijner Schoolboeken, en over dit zijn eerste Deeltje van zijn eerste Schoolboek, indien al niet op eene grondige, (hierover zal hij misschien anders denken) althans op eene bescheidene wijze te hebben voorgedragen: of wij tot de deskundigen behooren, daarover heeft hij zijn oordeel vrij.




Beschrijving van het Eiland Elba, thans de verblijfplaats van Napoleon Bonaparte. Naar het Fransch en Hoogduitsch van de Berneaud en Ehrman. Met eene Kaart. Te Haarlem, bij F. Bohn. 1814. In gr. 8vo. 156 Bl. f 1-10-:

Deze beschrijving van het in de Tyrrheensche of Middellandsche zee gelegen, en onlangs zoo beroemd geworden Elba, benevens het bijvoegsel, eene korte schets bevattende, heeft alle kenmerken van naauwkeurigheid. De Fransche Schrijver, door den Duitscher daarna met aanmerkingen uitgegeven, bezocht tusschen 1800 en 1807 driemalen het Eiland, en las en raadpleegde daarenboven al wat vroeger over hetzelve geschreven was. Dit zegt niet alleen de Voorrede, maar vindt ook in den inhoud alle verlangde bewijs. Uitvoeriger en naauwkeuriger zelfs, dan velen zullen noodig achten, is hij ten opzigte van ligging, oorsprong, oude geschiedenis, voortbrengsels, enz. enz. Elba betreffende. Het ontbreekt, echter, ook aan datgene niet, wat men van hetzelve meer algemeen verlangt te weten; aan een aangenaam onderhoud en duidelijk onderrigt. Wij meenen dit niet beter te kunnen doen zien, dan door tamelijk uitvoerige aanhalingen en uittreksels van het verhaalde, die te-
{==349==} {>>pagina-aanduiding<<}
vens den Lezer - met het boek nog niet bekend - zullen vermaken, en zijnen leeslust en verlangen naar het stuk zelve des te meer opwekken. Inderdaad, het komt ons voor, dat dit boekje de behoeste der weetgierigheid naar het nieuwe Rijk van den grooten napoleon volkomen bevredigt. Verscheidene berigten zullen de gedachten over 's mans lot, zijne waarschijnlijke of mogelijke werkzaamheden in een zoo bepaald gebied, enz. rijkelijk gaande maken. - Doch, men neme zelf de proef met ons aangehaalde, en verschoone daarbij zoo veel gebrekkigs en onvolledigs, als het werkje alleen, dat daarenboven zoo uitvoerige en treffende beschrijvingen, b.v. van de tonijnvangst, de ijzermijnen, enz. bevat, in staat is te vergoeden. Wij geven slechts iets; wie het aan tijd niet volstrekt ontbreekt, die koope alles.
Het Eiland Elba ligt op 7o, 59′, 24″, 38‴ Oosterlengte van Parijs, en 42o, 49′, 6″, 23‴ Noorderbreedte, in de Middellandsche zee; de langste dag is op hetzelve vijftien uren en negen minuten.
Het kanaal van Piombino, dat naauwelijks bevaarbaar is, scheidt dit Eiland van de vaste kust van Italië, van welke deszelfs oostelijke punt slechts twee geographische mijlen verwijderd is.
De gedaante van het Eiland is zeer onregelmatig. De grond is week en ligt, bedekt met aangespoelde keisteenen; het is omgeven met een rif van klippen, die onophoudelijk zijn blootgesteld aan de woede van wind en stroomen, en van de golven der veeltijds onstuimige zee. Van hier is het, dat de omtrek van het Eiland ongemeen uitgezakt is, en meermalen van gedaante verandert.
De bergen van dit Eiland vormen drie verschillende rijen, die door een dal van elkander gescheiden worden, dat zich al verder en verder uitbreidt, naarmate men den oever nadert. Deze drie rijen zijn door op zichzelven staande bergen aan elkander verbonden. Allen te zamen genomen vormen, bij het eerste gezigt, niets anders dan eene massa van onvruchtbare bergen, wier beschouwing de ziel met sombere gewaarwordingen vervult en het oog vermoeit. Hobbelige wegen, versatene hutten, hier en daar verspreide ruïnen, ellendige gehuchten, twee schamele dorpen en eene kleine vesting: dit is, over het geheel genomen, alles, wat de reiziger, die van den kant van

{==350==} {>>pagina-aanduiding<<}
Piombino komt, op Elba van het strand ontdekt. Maar, men moet meer landwaarts komen, en den Monte Grosso bezoeken, die met mirte-, rosmarijn-, mastik- en wilde laurier-boomen bedekt is, en vervolgens den Monte Giove beschouwen, waar groene eikenboomen en een klein aantal van wilde olijfboomen het oog streelen en de verbeelding opwekken.
Het klimaat van het Eiland Elba is gematigd. De hitte is daar noch hevig, noch van langen duur, en de koude doorgaans niet streng. Gelijk in het overig gedeelte van Italië, zijn de herfst en de winter meestal regenachtig. In het laatstgenoemde jaargetijde zijn de toppen der hooge bergen der Capanna verrtien, somwijlen twintig dagen met sneeuw bedekt. Gedurende dien tijd is de koude, in die streken, vrij aanmerkelijk, somtijds streng.
De grootste koude, die bij menschen-geheugen hier plaats gehad heeft, was die van den 14 Febr. 1782. Toen vroor het drie dagen lang; alle Agrumi (dat is, oranjeboomen en citroenboomen van allerlei soort) en een groot gedeelte der olijfboomen stierven.
Bij de grootste zomerhitte wordt de lucht door de zeewinden verkoeld. De jaargetijden volgen doorgaans in deze orde op elkander. Eene heerlijke lente; een matig warme zomer, met vochtige en koele nachten; een herfst met onbestendig weêr; en een regenachtige winter, wiens koude van korten duur is.
De lucht is, over het algemeen, op het geheele Eiland gezond. Op eenige plaatsen zijn de zuide- en zuidooste-winden zeer lastig, en dezelve waaijen veelvuldig. Alleronverdragelijkst is de onstuimige Libeccio, de zuidweste-wind, die echter slechts nu en dan, en nergens hevig dan te Poggio en te Marciana, waait, soms de sterkste en vlugste manspersonen, en zelfs beladene ezels, tegen den grond werpende.
Men vindt er verscheidene zoete, heldere en frissche bronnen, die evenwel, meest alle, door de hitte in den zomer uitdroogen; verscheidene, echter, vormen beken, die zich door het Eiland slingeren. Rivieren en meren worden er niet gevonden.
Men vindt op het Eiland ook nog eenige moerassen, die men zeer wel droog en bruikbaar zou kunnen maken, en, even als in Zuid-Carolina, in rijstvelden veranderen. Men zou dezelve ten minste met boomen kunnen beplanten, waardoor dan

{==351==} {>>pagina-aanduiding<<}
ook de schadelijke dampkring, die zich over de omliggende oorden verspreidt, zou gezuiverd worden.
Van de delfstoffen is het ijzer het voornaamste, dat men hier in ruimen overvloed vindt. Voorheen waren er ook kopermij nen; maar het is eene dwaling, dat men hier goud-, alsmede tin- en lood-erts zou vinden.
Onder de voortbrengsels van het groeijend rijk hebben wij hier op te noemen verscheidene soorten van koorn, inzonderheid tarwe en mais; voorts erwten, boonen en andere peulvruchten; weinig hennep, en geheel geen vlasch, wordt er geteeld; de Amerikaansche, of boom-meloen, van wiens vezels garen gemaakt wordt, is hier menigvuldig. Niet minder algemeen zijn hier de watermeloenen. Moeskruiden zijn op het Eiland noch menigvuldig, noch smakelijk. Grasgewassen zijn hier weinig; maar die er zijn, zijn zeer goed.
Men vindt er ook eene tamelijke menigte Europesche vrachtboomen van allerlei soort, behalve appelboomen. Peren, kersen, perziken en pruimen worden wel volkomen rijp, maar zijn niet zeer smakelijk, en schijnen eenigzins wild van soort te zijn. De abrikozen zijn zeldzaam, en de abrikoosboom groeit hier slecht. Oranje-, citroen en granaatappel-boomen komen uitmuntend voort; maar hunne vruchten zijn zoo smakelijk niet, als in het overig gedeelte van Italië. Vijgen en kastanjes zijn er in ruimen overvloed; olijf- en moerbeziën-boomen in sommige streken. Olie wint men niet meer, dan voor eigen gebruik.
De wijngaard is hier schoon, en, welligt ten nadeele van den akkerbouw, al te menigvuldig. De druiven zijn uitstekend. De roode wijn, die echter in eene kleine hoeveelheid gewonnen wordt, is voortreffelijk. De witte wijn, daarentegen, is van gemeene soort, en wordt meest op het Eiland gedronken.
Timmerhout vindt men er geheel niet; de reden daarvan is in de verkeerde directie omtrent de bosschen te zoeken, daar men sedert dertig jaren zoo veel hout hakt, als men wil. Het brandhout is daardoor zeer schaarsch geworden. De eik valt er niet zwaar; pijnboomen zijn er niet.
Van wege gebrek aan weiden, heeft het Eiland zeer weinig tam vee; ezels, eenige muilezels, slechte soort van paarden, en weinige ossen en koeijen, van zeer klein ras. Grooter is het aantal van varkens, schapen en geiten; maar zij zijn ook

{==352==} {>>pagina-aanduiding<<}
niet best van soort. Aan wild heeft men hier geen gebrek; men vindt er hazen, konijnen, stekelvarkens, marders of marmotten, eekhorentjes en egels. - Talrijk is ook het gevleugelde wild, waarop men inzonderheid jagt maakt; hoenders, kwartels, meerlen, wilde duiven, tortelduiven, geelvinken, spreeuwen, en eene menigte andere.
Velerlei soort van visch wordt aan de kust van dit Eiland gevangen, onder welke vooral de tonijn.
Bijen vindt men weinig, schoon deze teelt met groot voordeel zou kunnen gedreven worden; maar des te menigvuldiger zijn de kruipende dieren en ander ongedierte, die eene plaag zijn voor het platte land; onder dezelve behooren de kleine schorpioenen, de blinde en andere slangen, adders in menigte, ook vergiftige hagedissen, kwabben en dergelijke. Na eenen warmen regen in den zomer wemelt het op het veld zoodanig van padden, dat men geen stap doen kan, zonder op dezelve te trappen. Onder deze zijn er, die eene ongemeene grootte hebben. Vele zijn de vliegen en muggen; nog talrijker de Oostersche motten.
De bevolking van Elba alleen beloopt 11,800 zielen, en met de Eilandjes, tot hetzelve behoorende, 13,750. - In het karakter van alle Eilanders vindt men doorgaans hun bijzonder eigene en in het oog loopende trekken. Ook dit is ten aanzien van de Elbaners het geval. Bij eene bijzondere liefde voor den grond, waarop zij geboren zijn, munten deze Eilanders zeer uit in werkzaamheid. Wanneer het gevaar hen dreigt, zijn zij alle soldaten, en gaan met even veel ijver en lust aan de werkzaamheden van den vreedzamen landbouw. Over het algemeen zijn zij goedhartig, gastvrij, maar vleijen gaarne. Zij zijn van middelbare grootte, regelmatig en vast van ligchaamsbouw, en doorgaans gezond; zij zijn geboren zeelieden, en groote liefhebbers van de jagt, en van alle ligchaamsoefeningen, die veel inspanning van krachten vereischen. - Over het geheel zijn zij onwetend en ligtgeloovig. Zij hebben daarbij eene levendige en ligt beweegbare verbeelding, die hen vatbaar maakt voor sterke indrukken. - De pracht en weelde van groote steden kennen zij niet. Een zwarte stroohoed, een wit jakje, een kort rood of blaauw rokje: ziedaar de kleeding der vrouwen. Derzelver opschik, die niet onbevallig is, bestaat in eene bloem, linten, een grooten ring, vrij groote oorringen, en een gouden ketting, van welken echter

{==353==} {>>pagina-aanduiding<<}
het koper wel het grootste bestanddeel uitmaakt. - Hunne gewone levensmiddelen bestaan uit dorre peulvruchten, schapenkaas, die in reuk en smaak veel heeft van slecht vet, zeer goed, doch niet dik spek, gezouten en gerookt vleesch, grof brood, versche visch, gepekelde tonijnen, en maar zelden versche groenten. Zij eten echter ook veel gezouten kaas, die uit Sardinië komt, alsmede kastanjes. Zij zijn zeer sober. Alleen op zon- en seestdagen komt er versch vleesch en witte wijn op hunne tafel. Op de werkdagen eten zij des morgens Pollenta (eene brij uit het zoete meel der kastanjes,) des middags brood, boonen of eenige andere afgekookte en met olie gesauste groente, en des avonds soep, en somwijlen gezouten of gepekelden visch. - De huizen zijn laag, doch zindelijk, en eenvoudig ingerigt. - De bewoners der steden leven hier, gelijk elders, doorgaans kostbaarder en beter. Op hunne tafels vindt men voortreffelijk brood, versch vleesch en visch, groenten en fruit, hetwelk alles zij met groote kosten van het vaste land laten komen. - De vermaken en uitspanningen dezer Eilanders kenmerken zich geenszins door vrolijkheid. - De landtaal is verbasterd Italiaansch. - De schandelijke gewoonte, die in Rome en Genua zoo algemeen is, van ponjaard of degen te dragen, en zich daarvan, bij de kleinste geschillen, terstond te bedienen, heeft op Elba geene plaats; ja men heeft den Schrijver verzekerd, dat de Elbaners een afkeer van dezelve hebben, en dat hier, bij menschen-geheugen, niemand op zulk eene wijze als ter sluik vermoord geworden is. De diefstal is hier iets zeldzaams, maar de moord nog zeldzamer. - Het getal der armen en noodlijdenden is klein, en, daar de Elbaners zeer milddadig zijn, wordt hetzelve altijd spoedig verminderd. - Scorbut, bloedspuwing en oogontsteking zijn hier gemeenzaam.
Ten aanzien van bebouwing en beplanting, enz. is het Eiland niet in zulken bloeijenden toestand, als hetzelve wezen kon. De landbouw is verwaarloosd, ofschoon het den bewoners niet aan vlijt ontbreekt. Verscheidene oorden zijn voor den akkerbouw zeer geschikt; men heeft nu onlangs in vele streken begonnen, den grond om te breken. De oogst van het koorn is nietsbeduidend. Men wint naauwelijks zoo veel tarwe, als men in een vierdedeel jaars noodig heeft. - De tuinbouw is bijna ten eenemale verwaarloosd.
De industrie bepaalt zich bijna alleen bij het gebruik maken van de ruwste voortbrengsels der natuur ten eigen behoeve. -
{==354==} {>>pagina-aanduiding<<}
Fabrijken en Trafijken heeft men hier geheel niet. - De zoutgroeven, of moerassen, zijn door hare schadelijke uitwasemingen veel nadeeliger, dan de slechte manier, waarop men van dezelve tegenwoordig gebruik maakt, voordeelig is. Dezelve leveren jaarlijks 60,000 zakken zout op, ieder van ongeveer 142 pond. - De visscherij is voor de Elbaners ook een vrij belangrijke tak van handel. De jaarlijksche opbrengst der tonijnvisscherij te Porto-Ferraio en Marciana wordt op 27,000 guldens geschat.
De handel is, over het geheel, een ruilhandel, heeft weinig te beduiden, en brengt het Eiland klein voordeel aan. De artikels van uitvoer zijn: tonijnvisch, gewone wijn, alsemwijn en Aleatico, (dessertwijnen) zeer goede azijn, zout, granietsteen, en-inzonderheid ijzererts. De Vorst heeft van de verschillende ijzermijnen een zuiver jaarlijksch inkomen van bijna 100,000 daalders. De artikels, die ingevoerd worden, zijn: koorn, kaas, vee, manufacturen en andere noodwendigheden des levens.
Het Eiland Elba maakt thans, met de nabij gelegene eilandjes Capraia, Pianosa, Palamjola en Monte Christo, een Arrondissement uit, dat tot geen Departement behoort. Het is verdeeld in vier Cantons, acht Gemeenten en zeven Municipaliteiten. Behalve de grondlasten, heeft het geene directe belastingen. De indirecte zijn: het enregistrement, het stempelregt, en de hypotheken. Uit- en ingaande regten worden er niet betaald, behalve het octrooi, waarvan de opbrengst tot weldadige einden en algemeenen nutte gebruikt wordt. - Er zijn twee hospitalen en een Lazareth.
De huizen der zeer sterke stad Porto-Ferraio zijn klein, van binnen slecht geregeld en zonder gemakken, van gebakken steen, en doorgaans twee verdiepingen. De straten zijn breed; de meeste in de rotsen uitgehouwen; alle zindelijk en wel geplaveid. Twee poorten sluiten de ingangen der stad; de eene, aan den voet der vesting Stella, gaat men uit naar de haven; de andere, aan de zijde van de vesting Falcone, brengt u op eenen bedekten weg. Het inwendige van de stad heeft niets belangrijks voor verstand of hart. De weelde en het zedebederf, die hier heerschen, steken zeer af bij de anders zoo eenvoudige zeden der overige bewoners van dit Eiland. Men vindt hier geene gezellige kringen, geene hulpmiddelen en aansporingen tot kunsten en wetenschappen, geene inrigtingen tot onderwijs, geene biblio-
{==355==} {>>pagina-aanduiding<<}
theek, ja men kan er zelfs bijvoegen, geene particuliere boekverzameling.
De stad heeft eene bevolking van 3000 zielen (volgens het bijvoegsel, daaronder gerekend eene bezetting van 4 a 500 man) en is, zoo wel ten aanzien van het krijgskundige als voor den handel, allervoordeeligst gelegen. Zij is meesteresse van een vruchtbaar dal, met landhuizen als bezaaid, en heeft eenen vischrijken zeeboezem en veilige reede.
De ruimte verbiedt ons meer aanhalingen uit dit, ook op zichzelve, belangrijk werkje, bijzonder ook ten opzigte der onderscheidene mijnwerken en delfstoffen, als ijzer, zeilsteen en verschillende steensoorten, waaronder het zuiverst graniet, op verschillende plaatsen des Eilands gevonden wordende.





Verlossings Danklied bij gelegenheid van den plegtigen XIII Januarij 1814 met een Opdragt aan den Hoogleeraar J.H. van Der Palm, door Jonkvrouwe W.E.V.A.V.P. Te Utrecht, bij J. van Schoonhoven. In gr. 8vo. 28 Bl. f :-6-:

Daal neder, Vader cats! Vriend en Onderwijzer der Prinsen van Oranje en van het Nederlandsche Volk; zie hier eene Jonkvrouwe, in wier hart diep geprent zijn uwe gulden woorden:

Een sacht, een buygsaem hert, dat is een Vrouwe kroon! 

Is het mogelijk? - is dit eene Vrouw, en nog wel eene Jonkvrouw? Wij kunnen onze oogen naauw gelooven. Inderdaad, in lang hebben wij niet iets gelezen, waarvan wij zoo verzet stonden; wij moeten er bijvoegen, waarover wij zoo verontwaardigd waren. Waarlijk, Jonkvrouwe! uwe Opdragt doet u, uwe sekse en uwe Partij (wij schamen ons, dit woord, waarop gij zoo veel prijs stelt, nog te gebruiken) alle te zamen oneere aan. En durft gij op de eerste bladzijde nog van de leer van het Evangelie gewagen, de woorden rust, eerbied en onderwerping noemen? Is dit het Vorstelijk Huis, in ons Vaderland zoo gelukkig hersteld, dienen? Neen, het is, in den gansch

{==356==} {>>pagina-aanduiding<<}
krachtigen zin van het woord, den verfoeijelijken Baäl eer bewijzen. (Bl. 5.) Toon gij deswege berouw; en de Man, dien gij op zijn Joäbs gekust hebt, (bl. 6.) zal voor u bidden, dat God u de zonde vergeve!
Wij zijn inderdaad verlegen met deze Opdragt. Zullen wij eene persoonlijke verdediging des aangevallen Hoogleeraars schrijven? Zulks willen wij niet, om vele redenen, bijzonder omdat dit noch ons, noch ons Maandwerk voegt. Zullen wij het daarin gestelde overnemen; daartegen onze gedachten, zoo volstrekt overeenkomstig met den edelen, den regt Christelijken geest des Souvereins, stellen? Hoe gemakkelijk dit ook zijn moge, wij durven niet; wij willen de peststof, om der besmetting wille, niet verder roeren. Zullen wij, zoo als ons eerste gevoel ons ingaf, er naar eisch den spot mede drijven? Dan, wij zijn door de lezing, door de vermoedelijke bedoeling, in eene te ernstige plooi gebragt. Ook willen wij niet ontkennen, dat deze Opdragt, wat den vorm betreft, goed gesteld, fiksch gezet, en in dien geest zeer wel geschreven is; behalve dat zij slordig is van taal. Zij kan haar nut, zoo wel als het volgend Vers, ook nog wel hebben voor zulke Vleijers, waaraan het in onze dagen, naar de getuigenis der Schrijfster, die onder deze (wij moeten haar dit regt doen) zeker niet behoort, niet zal ontbreken. Maar - zulke Vleijers zijn de Oranje-Vrienden niet, volgens haar. (Bl. 7.) Wel nu, dan is er ook geen zwarigheid: want het edeldenkend Neêrlandsch hart, allen wrok vergetende, alle reäctie, satisfactie en vreemden invloed, van wat aard ook, moede, schaart zich om dat dierbaar Geslacht, hetwelk, weleer mishandeld, doch ook door lijden wijzer geworden, aan Deugd, aan Godsdienst, aan eerbied voor Neêrlands Volk de uitgebreidste liesde en hulde bewijst. Alleen zij scharen er zich niet om, die, teleurgesteld in hunne verwachting op retractatie, op het herstel van provinciale Souvereiniteit, op verheffing van Adel zonder verdiensten, op den al te grooten invloed van Vrouwen en Jonkvrouwen, zich deerlijk misrekend
hebben.
Wij besloten dan eindelijk, deze Opdragt verder onaangeroerd te laten. De Heer van der palm zal wel zoo wijs zijn, hierop te zwijgen; en ook, een Arend vangt immers geen Vliegen, noch een Leeuw stoort zich aan 't geblaf der Honden!

{==357==} {>>pagina-aanduiding<<}
En hiermede gaan wij over tot het Stuk zelve; Dichtstuk durven wij het niet noemen.
Lazen wij het niet op den titel, wij zouden ons niet kunnen verbeelden, hoe eene en dezelfde hand Opdragt en Vers geschreven had. Wij zouden ligt denken, dat een of andere jaloersche en gedienstige zwarte Genie, om veilig te schuilen onder den Jonkvrouwelijken regenscherm, zijne antivaderlandsche en tegenchristelijke denkbeelden op deze wijze had opgedragen, of liever opgedrongen, en aan den man had pogen te helpen. Dan, wij hebben geene reden, om de opregtheid der Jonkvrouwe te verdenken; en ook daarom geene, om haar, wie men toch niet ligt van al te groote zachtzinnigheid of teêr gevoel zal verdenken, te verschoonen in onze beöordeeling. Kort en goed. Dit rijmpje is beneden het middelmatige; het beduidt nietmetal, en is nog daarenboven hier en daar zonder zin of slot, ja dikwerf wartaal. B.v. bl. 16.

Waak op mijn harp! waak op mijn luit, en speel 
Tot 's Heeren prijs! Dit dankbaar zoet gekweel 
Lokt dra den stroom der rijkste zegeningen. 

Het gekweel dezer Jonkvrouwe mag zoet, ja walgelijk zoet zijn, wij twijfelen zeer, of hare zoogenaamde zoetigheden een' stroom der rijkste zegeningen lokken zullen: dat is zoo niet in den geest harer zoetigheden. Op die zoete en rijke zegeningen volgt terstond:

Mijne aandacht ziet terug op 't schandlijk jaar, 
Toen 't Vloekgespan, blijde op de droeve maar 
Des intogts van de Fransche Rover benden, 
Met dolle drift en wraaklust gansch bezield, 
Die nimmer iets onschendbaar heilig hield, 
Gierde oproerkreet, ten hemel op te zenden. 

Alles staat los. Vrage: Wie hield niets onschendbaar heilig? wat behoort men ten hemel op te zenden? wie gierde oproerkreet? Immers toch niet de Jonkvrouwe?! - Terstond daarop volgen de verhevene regels:

Het Rot, van 't spoor gebragt door grooten laag' 
En kunstnarij, verbeeldt zich (dolle vlaag 

{==358==} {>>pagina-aanduiding<<}

Van heete koorts!) in slavernij te zugten; 
Ziet ketens zelfs, aan kinderwieg gesmeed; 
Naar lucht en wolk verheffen wraakzugts kreet, 
En meent voor 't zaad het ergst te moeten dugten. 

Hoe welgekort is dat woord laag'! Men dient toch wel te weten, welke letters men bij een askappings- of wegnemingsteeken aanvullen moet; maar hier zal men er vergeefs naar raden. Dat ketens aan de kinderwiegen gesmeed zijn, zagen wij zeer zelden; maar nooit hoorden wij, dat ijzer sprak. Wel eens, dat een ijzer of ongevoelig hart ontijdig schreef en eliendig zong; maar nooit, dat ketens een kreet naar lucht en wolken verheffen. Niemand zal hier voegzaam anders kunnen construeeren. De laatste regel van het couplet valt dan ook bitter, Jonkvrouw! en dat zaad, dat zaad, dat hadt gij waarlijk niet moeten strooijen! Wij hebben eens hooren beweren, dat iemands geliefde neiging, zijne hard- of zacht-aardigheid, wel eens bleek uit iemands woordgebruik of woordschikking. Wel nu! wat dunkt u dan hier van dien wraakzuchtskreet? Hoe eigenaardig, zacht en aanminnig is zulk eene wraakzuchtskreetverheffing voor eene Jufferlijke ziel!
En wat dunkt u van dit couplet:

De Vorst, weleer het ooglijn van het Land, 
Nu bits vervolgd door opstands fellen brand, 
Gestookt door list van snoode kwaadgezinden, 
Geruggesteund door 's Vijands fiere magt, 
Werd straks geperst, na een' stikdonkren nacht, 
Te wijken naar het Land der Welbeminden. 

Hoe duidelijk is hier de ophooping der participia! hoe klaar dat Land der Welbeminden! Toen wij dit couplet al heel wel meenden opgehelderd te hebben, vroeg ons nog iemand, of de Vorst in 1795 des morgens vroeg vertrokken, en of het den nacht te voren zoo magtig donker geweest was? - Men wil u niet verstaan, ô welbeminde Freule! oogelijn van het Land! en waant u (ô gruwel!) geruggesteund en gestookt door list van snoode kwaadgezinden; en wat de poëzij aangaat, nu dat spreekt van zelve, te verkeeren in een' stikdonkeren nacht!
Maar nu volgt ook de morgen. Ziet hier wat verhevens:

{==359==} {>>pagina-aanduiding<<}


In 't guurst saisoen getorscht op 't element, 
Daar neptuun 't ros door baar en golven ment; 
Eöol vergramd den wind en storm doet loeien; enz. 

Ei, ei, dat hadt gij niet gedacht, dat de zoete Jufvrouw zoo loeijen kon! - Maar dat is nu toch ook poëzij? Wel zeker! zoo goed als van der palm's proza; en het volgende ook:

Naar albion gevlugt moest Hij der wraak 
En 't woên van 't vuigste Rot, door helschen Draak, 
Uit 's afgronds hol op 't aardrijk uitgespogen, 
Ten doele staan: daar leugen, laster, hoon 
Te saam vereend, op Hem, als belials zoon, 
Met addren spog geweldigst neder vlogen. 

Het is wel wat goor en morsig voor eene oud-constitutioneele en dus zeker kraakzindelijke Jonkvrouw; maar ander is het toch regt krachtig, vol werking, en verheven. Krachtig en vol werking is het; want, schoon pas even in 't begin van dit fraaije Gedicht, weten wij niet, na de woorden helsche Draak, uitgespogen en adderen-spog gelezen te hebben, wat ons deert..... Wij worden zoo wonderlijk..... Het is niet van uw rijmen, neen..... Maar toch, Jonkvrouw, met uw permissie, wij zullen het boeksken wat ter zijde leggen.




Gedichten voor Kinderen, door Vrouwe Katharina Wilhelmina Bilderdijk. Te Haarlem, bij F. Bohn. 1813. In 12mo. 109 Bl. f :-12-:

Zij, die Mevrouw bilderdijk, het zij persoonlijk, het zij uit hare dichtwerken, kennen, zullen haar voor den zachten kindertoon bijzonder geschikt keuren. Dat zachtaardige, stille en eenvoudige, dat zich bij haar uitstort in minnelijke, zoetvloeijende, bevallige en hartroerende toonen, maken haar juist berekend tot eene stichtende en vermakende schilderes van huisselijke genoegens. Men vergunne ons, - want waar toch is de wetgever, die ons het deelen, onderdeelen, ja op nieuw verdeelen der dichtsoorten zou kunnen beletten? - haar in het

{==360==} {>>pagina-aanduiding<<}
huisselijk leerdicht eene meesteres te noemen. Geen wonder, derhalve, dat zij in het onderdeel daarvan, het kinderdicht, zoo zeer uitmunt, als wij in dit klein, maar lief boeksken ontwaren.
Uit het voorberigtje blijkt, dat deze gedichtjes, voor eigen huisselijk gebruik vervaardigd, op den wensch van eenige Vrienden aan hen medegedeeld, en op hun oordeel van algemeene nuttigheid werden uitgegeven. ‘Het zijn gedichtjes voor kinderen,’ leest men daar; ‘dat het daarom juist geen kinderlijke gedichtjes behoeven te zijn, zullen zij gevoelen, die weten, wat het is, de vatbaarheid van het verstand in een kind te ontwikkelen en tot hooger op te leiden.’ Wij voor ons betuigen dit niet zoo volkomen te gevoelen, als de Schrijver of Schrijfster van dit voorberigtjes wel schijnt te willen bedoelen. Ja, gedichten voor kinderen moeten, behoeven juist niet kinderlijk te zijn, maar het is toch beter dat zij het zijn. Het spreekt immers van zelve, dat het kinderlijke eene behoefte des kinds, iets eigenaardigs en voegzaams voor de bevatting des kinderlijken verstands is. Van alphen heeft, drie of vier gedichtjes misschien uitgezonderd, nimmer dien kindertoon verwaarloosd; en daar hij dien verlaat, wordt hij ook met de minste graagte gelezen, en de versjes zelden of met den minsten lust geleerd. Men versta ons echter wel. Verstandig, krachtig, ernstig, maar kinderlijk tevens, dat is, in den vorm en toon, voor kinderen aannemelijk, mag, kan, ja moet ook het ernstigste kinderdicht zijn. Hieraan voldoet, bij voorb., volkomen het uitnemend gedichtje bij den zoo even genoemden Vader van het Kinderdicht:

Die in zijn jeugd 
Het pad der deugd, enz. 

en andere in dien geest. Maar men moet niet moraliseeren of theologiseeren, woorden gebruiken of gevolgen trekken, die het kind niet verstaat, als b.v. in deze gedichtjes, bl. 3.

Bemin dan God met heel uw ziel, 
En hebt, om Jezus smarten, 
Uw' naasten als u-zelven lief 
Met reine Christen-harten! 


{==361==} {>>pagina-aanduiding<<}

en bl. 4.

Jezus is voor mij gestorven; - 
Voor mijn zonden leed hij pijn! 

Waarlijk, het kind begrijpt het niet: hij kent op zijn best twee oorzaken van pijn of smarte; de eene, omdat hij stout geweest is, zijne maag overladen, straf ondergaan, zich te veel in 't zweet gespeeld en togt gevat heeft, enz.; de andere, omdat hij, even als mamaatje en papaatje, wel eens ziek wordt, om de gewigtige, maar kinderlijke, hoewel toch niet kinderachtige reden, omdat men ongesteld - met één woord, omdat men ziek is. Men moet van kinderen niet te veel vergen; zoo als hier b.v. bl. 36.

Als 's deugdzaam kind ter kerke gaat 
Om 's Heilands heilig woord te hooren, 
Dan denkt het aan geen ijdelheên 
En laat door niets zijn aandacht storen. 
 
Waar twee of drie, in 's Heeren naam, 
Zich plegtig in 't gebed vereenen, 
Daar zal Hij in hun midden zijn 
En aan hun beê gehoor verleenen. enz. 

Recensent betuigt openhartig, als kind, ter kerke meer om bok, tol en knikkers, dan om het heilig woord gedacht te hebben! Dan, hij wil zichzelven ook wel uitsluiten; omdat hij met een' oom ter kerke ging, die, schoon nog wel ouderling, dikwijls in de bank, stijf ziende naar Dominé, poppetjes en paardjes voor hem onder den breeden bijbel-lessenaar knipte, om hem maar zoet te houden. Recensent werd dus door oom, dien hij daarvoor echter in zijn hart nog dankt, misschien bedorven..... Maar hij durft zich toch gerust op de getuigenis van anderen, nu, als hij, vaders van talrijke huisgezinnen, beroepen, of zij als kind gedaan hebben, of als vaders hebben kunnen gedaan krijgen, wat hier gevergd of voorondersteld wordt. Men zal hem tegenwerpen, en met eenigen grond, ‘dat hier geene jaren bepaald zijn.’ Hij geeft dit toe, maar bedoelt ook slechts die gedichtjes, waar men bepaaldelijk spreekt van of tot kinderen, en niet, zoo als b.v. in het uitvoerig gedicht-
{==362==} {>>pagina-aanduiding<<}
je: aan mijn Zoontje, tot den knaap: daar is een andere toon uitermate gepast, als b.v. deze regels:

Als het oordeel zich ontwikkelt, 
Dan verheft zich onze geest; 
Dan verdwijnt der kindren eenvoud; 
Dan is kindsch genot geweest. 
 
't Knaapjen slaat zijn vorschende oogen 
Buiten d'eng beperkten kring, 
In wiens omvang hij al dartlend 
Aan zijn moeders kniën hing. 
 
Ieder voorwerp trekt zijn aandacht 
Tot beöefning van 't verstand; 
En zijn weetlust, nooit verzadigd, 
Peinst op oorzaak en verband. 
 
Die geheime zucht naar kennis, 
Die zoo heilrijk in ons werkt, 
Voert ons ter bestemming henen, 
Door Gods wijsheid afgeperkt. 
 
Ja! genoeglijk zijn de jaren 
Voor het lief onnoozel kind, 
Dat in de enge kinderkamer 
D'uitgebreiden hemel vindt. 
 
Wien het wagglend kaartenhuisjen 
Schooner is dan 't Koningsslot, 
En een hand vol lekkernijen 
't Hoogst aandoenlijk zingenot! 
 
Doch, voor ieder perk van 't leven 
Heeft Gods goedheid vreugd bepaald; 
't Zijn alleen bevlekte boezems, 
Wien het waar genoegen faalt. 
 
6 Mijn eerstling! ô mijn lievling! 
Wierdt gij koel voor kindervreugd, 
Dubble wellust wacht den jongling, 
Wien de boezem gloeit voor deugd! 

{==363==} {>>pagina-aanduiding<<}

Zonder haar, is geen genieting; 
Geen geluk, dan op haar pad! 
Zonder deugd, geluk te zoeken, 
Is, naar ijdlen damp gevat. 

Na deze aanmerking, die ons eerst van 't harte moest, durven wij dezen kleinen bundel zeer groot van waarde noemen; ja, wij betuigen opregt, hier gedichtjes te hebben gevonden, die naast de beste van den onsterfelijken van alphen gerust staan kunnen, en misschien éénig zijn in hunne soort, - en de soort is in de laatste jaren nog al wat behandeld. Men leze b.v. dezen goeden Nacht! (bl. 9) en oordeele, of deszelfs lieve eenvoudigheid niet voor den kinderlijken Godsdienst en zedekunde meer zal afdoen, dan de zoo evenaangehaalde kerkgang?

'k Wensch U goede nacht, Papaatjen, 
'k Wensch U goede nacht, Mamaatjen, 
Broertjens, Zusjens, goede nacht! 
Henriëtje 
Gaat naar bedje, 
Want daar slaat de klok reeds acht. 
 
'k Heb mijn speelgoed reeds geborgen, 
En mijn boekjens; dat ik morgen 
Alles weêr in orde vind. 
Moest ik zoeken 
Naar mijn boeken, 
'k Heette vast een slordig kind. 
 
'k Hou mijn kleêrtjens bij elkander, 
'k Gooi het een niet op het ander, 
Alles leg ik netjes weg: 
In den blinden 
Kan ik 't vinden, 
Als ik weet waar ik het leg. 
 
Op mijn knietjens neêrgebogen, 
Sla ik, eer ik slaap, mijne oogen 
Biddend op tot God den Heer: 
Amen zeg ik, 
En dan leg ik 
Mij gerust te slapen neêr. 


{==364==} {>>pagina-aanduiding<<}

Zoo is, onzes oordeels, het gedicht: Geduld en Lijdzaamheid, een meesterstukje, juist daarom, omdat het kinderjk en voor kinderen tevens, en dus in alle opzigten volkomen gepast is. Desgelijks bevielen ons de stukjes: Moedwil; Het dankbare Kind; Gerustheid, en meer andere, ongemeen.
Achter deze gedichtjes heeft men de berijmde geschiedenis van Jozef, van zijne eerste jeugd, tot zijne hereeniging met zijnen vader in Egypteland. Het is juist naar de bevatting van kinderen geschikt; de maat zelve is zoo gemakkelijk, dat men het als van zelf bij 't lezen van buiten leert. Met regt is het uitnemend schoolboekje van den, in zijne zoo veelbelovende jeugd, te vroeg weggerukten van oosterwijk hulshoff, dien verdienstelijken Zoon van eenen hoogst verdienstelijken Vader, op de scholen het geliefde leesboek der kinderen. Het ware te wenschen, dat ook dit boeksken van Mevrouw bilderdijk op sommige daartoe geschikte scholen wierd ingevoerd. Wij verbeelden er ons een zeer gelukkig gevolg van, wanneer het met oordeel gebruikt wierd.
Wij hebben de afgunst wel eens in twijfel hooren trekken, of de dichtstukken van Mevrouw bilderdijk wel zoo geheel hare eigene werken waren. Hij, wien nog iets van dit valsch vermoeden mogt aanhangen, leze deze gedichtjes, vergelijke dezelve met hare overige gedichten, en hij zal overtuigd worden, hoe geheel eigenaardig haar vrouwelijke dichttrant is, en hoe deze van den stouten en mannelijken toon van haren nooit volprezen Echtgenoot verschilt. Waarlijk, zulke Paren zou men zonder voorbeeld noemen, zoo wij niet te dezer gelegenheid aan de verdienstelijke van winter en van merken dachten, die, hoezeer minder in het oog loopend verschillende, ook weder ieder voor zich iets karaktermatigs hebben voor den opmerkzamen Lezer, dat zich bij geen Schrijver van eenigen naam ligt laat verbergen.





{==365==} {>>pagina-aanduiding<<}

Boekbeschouwing.

Christelijke Leerredenen van H.W. van der Ploeg, Leeraar der Doopsgezinden te Greveld.

(Tweede Verslag.)

De eerste Leerrede heeft tot tekst en onderwerp Joän. XIX:30b. Het is volbragt. De inleiding stelt de noodzakelijkheid voor, welke in het rijk der liefde heerscht, en de hoogste vrijheid tevens is; hetgeen de dood van Jezus bewijst. De twee punten: wat moest er volbragt worden? en: dit is in de daad en in waarheid geschied, maken het ligchaam der Leerrede uit. Met betrekking tot de eerste bijzonderheid, wordt het volgende aangemerkt: Zondaren moesten zalig gemaakt worden; zonder dit had geen onderwijs, geene verlichting, enz. eenige waarde; en dit zaligmaken bestond alleen in de openbaring van de mogelijkheid dier zaliging, welke Jezus alleen geven kon. Ten aanzien van het tweede punt: Jezus heeft die mogelijkheid geöpenbaard, terwijl Hij, stervende, in zijne onbeperkte liefde, de genade des Vaders mede als oneindig verkondigde. ‘Want nu is ook God,’ zegt de Schrijver, ‘aan Hem gelijk, en Hij is het onderpand, het sacrament, het zegel en fundament onzes geloofs: dat, zoo waarachtig als Hij de zondaren aanneemt, God hen aannemen wil, om, eer wij tot Hem komen, reeds vooruit te weten, dat wij eenen Vader vinden zullen, die genade voor regt schenkt, en alle menschen doet erkennen, dat niemand behoeft verloren te gaan, die begeerte heeft, om te deelen in zijnen vrede en de zaligheid des eeuwigen levens. Ware Hij teruggekeerd, had Hij kunnen ophouden te vervullen dit zijn liefdewerk: wij waren nog in het onzekere, want de waarheid zelve ontbrak. Hij was dan niet het beeld des Onzienlijken, waarin de volheid des Onein-
{==366==} {>>pagina-aanduiding<<}
digen woonde, en wij waren twijfelende, de baren der zee gelijk.’ (Bl. 16.)
Hoe waar en treffend deze denkbeelden ook zijn mogen, zij behelzen echter, naar ons gevoel, nog niet de geheele Evangelieleer aangaande onze verzoening met God. Het is zoo, ten slotte komen de uitdrukkingen voor: gekocht door Jezus lijden, verzoend door Jezus bloed, gereinigd van alle zonden, geheiligd in uwen geest; maar deze denkbeelden worden in den loop der Leerrede noch aangestipt, noch verklaard. Wij stemmen wel toe, dat de openbaring en verzekering der Goddelijke genade deze vrijkooping, verzoening, enz. bewerkt; maar de Eerw. Schrijver had, onzes inziens, het verband tusschen die beiden moeten aantoonen, zoodat de hoorder of lezer duidelijk gevoelde: Die openbaring van Gods genade is geschikt, om mij tot dankbaarheid, enz. op te wekken; daardoor word ik met liefde, enz. tot God vervuld, en geheiligd. - Ook vinden wij geen gewag gemaakt van 's Heilands dood als een offer, 't geen in eene Christelijke Leerrede over dit onderwerp toch zoo noodzakelijk vereischt wordt, omdat dit denkbeeld in den Bijbel zoo heerschend is. Intusschen schijnt het den Eerw. Schrijver eigen te zijn, zijne gedachten minder te ontwikkelen en volledig te verklaren, dan zich te bedienen van een' gedrongen stijl, van eene vurige taal en krachtige uitdrukkingen, 't geen hem voor velen onverstaanbaar maken, en bij anderen misverstand zal veroorzaken. Uit dien hoofde moeten wij zijne eigene vooronderstelling, of vrees, dat hij om zijne methode bij velen misschien verketterd zal worden, ten volle toestemmen; ja meenen wij geregtigd te zijn, nog eens te vragen, of deze methode wel de regte zij, en met den pligt van den Leeraar strooke. - Eindelijk komt het ons voor, dat de uitroeping van Jezus: Het is volbragt! hier niet natuurlijk genoeg wordt opgevat. Wat er volbragt moest worden, en dat het volbragt was, is buiten kijf; maar wij zouden gaarne gezien hebben, dat
Jezus in die uitroeping meer beschouwd ware als mensch, ook daarin aan zijne broederen gelijk, dat Hij zich verheugde

{==367==} {>>pagina-aanduiding<<}
over het volbrengen van zijne moeijelijke taak. Dit zou aanleiding gegeven hebben ter beäntwoording van belangrijke vragen over hetgeen de mensch volbrengen moet. Waarin is dit gelegen? Hoe kan hij zich daartoe verheffen? Hoe kan een mensch zich de zaligheid verschaffen, om op zijn sterfbed te kunnen zeggen: Het is volbragt, wat ik te doen had? Op die wijze zou de behandeling van deze schoone stof vruchtbaarder geworden zijn, terwijl zij nu slechts één gedeelte van het tafereel vertoont.
De tweede Leerrede, over Handel. XVII:27, 28, toont aan, vooreerst: waar wij God niet te zoeken hebben; dan: waar Hij kan gevonden worden. Hij moet niet gezocht worden in de Natuur, omdat wij Hem daar wel vinden, maar niet zoo als wij Hem behoeven. Wij hebben aan de kennis van Gods grootheid niet genoeg. Daarenboven kunnen wij God in de Natuur niet vinden, wanneer wij Hem niet in ons hebben. Maar wij moeten Hem in onszelven zoeken, omdat wij van Goddelijk geslachte zijn. De bedorvenheid der menschen kon grond tot tegenwerpingen opleveren; maar men ziet toch edelen naast de bedorvenen; en eindelijk, bl. 44: ‘Met Christus is de sterrenhemel der edelen verdwenen, die ons God deed zien. Door Hem is het dag geworden! - Zonder die verschijning van Christus zoude het wel geene dwaasheid zijn, om vast te houden aan het geloof: wij zijn van Gods geslachte; maar het bewijs, de grond zou niet vaststaan.’ - De Lezer gevoelt, dat deze redenering natuurlijk voortvloeit uit het geloof van den Schrijver: Wij vinden in Jezus alles geöpenbaard, wat wij moeten weten; zien in dezen onzen broeder onszelven in onze oorspronkelijke reinheid. - Deze preek onderscheidt zich zeer voordeelig door eene schitterende inkleeding. De stijl is dichterlijk, warm en rijk in treffende beelden, zoodat hij ieder' onbevooroordeelden moet wegslepen.
De derde Leerrede loopt over Job XIV:1. De drie deelen van dezelve bevatten drie tegenstellingen, die zoo nieuw als treffend zijn. De mensch wordt beschouwd zoo als de

{==368==} {>>pagina-aanduiding<<}
ervarenis hem vertoont, en zoo als het geloof hem openbaart. 1o. In de ervarenis verschijnt hij, als van eene vrouwe geboren; door 't geloof, als uit God geboren. 2o. In de ervarenis, als kort van dagen; door 't geloof, als onsterselijk, eeuwig. 3o. In de ervarenis, als zat, of vol van onrust; door 't geloof, als levend in ruste. Hoe men ook deze aaneenschakeling van het O. en het N. Verbond, of liever deze verklaring van het eerste uit het laatste, beschouwe, niemand zal het oorspronkelijke en treffende van gemelde tegenstellingen kunnen loochenen. Daarenboven zijn deze zaken in eenen stijl voorgedragen, die daarmede volkomen overeenstemt. Wil men de denkbeelden van den Schrijver over den mensch, naar 't schijnt, het groote, ja het éénige punt in zijn stelsel, nader leeren kennen, dan raadplege men vooral deze preek.
De vierde Leerrede handelt, naar Agur's bede, Spr. XXX:8, 9, over de gevaren van rijkdom en armoede. Drie leeringen worden er uit den tekst afgeleid. 1o. Wat de rijkdom inzonderheid voor gevaar heeft? 2o. Welke verzoekingen de armoede bedreigen? en 3o. Hoe dwaas het zij, wanneer menschen in den gezegenden middelstand niet tevreden zijn met dat bescheiden deel. - Het eerste gevaar, waarvoor de rijkdom blootstaat, is zatheid; het tweede, Godverloochening. Het eerste, waartoe de armoede verlokt wordt, is stelen; het ander, den naam van God aantasten Eer echter de Schrijver deze gevaren schetst, vergeet hij niet, aan te wijzen, dat deze verzoekingen noch in de armoede, noch in den rijkdom liggen, maar in de bedorvenheid der menschen. De geheiligde overwint dezelve. - Deze preek is een schoon bewijs, dat de Eerw. van der ploeg, bij het voordragen van waarheden, die onmiddellijk in het leven dringen, eenen toon weet aan te nemen, die daarmede overeenstemt, en die waarheden vruchtbaar maakt voor geest en hart. Hoe krachtig, en tevens hoe eenvoudig en waar is alles! Het is als uit het leven genomen.
Vijfde Leerrede. 1 Cor. I:25. Eerst wordt gesproker

{==369==} {>>pagina-aanduiding<<}
van de dwaasheid en zwakheid, die het Evangelie van Christus in het oog der menschen bezit, en dan van de Goddelijke wijsheid en kracht, die er wezenlijk in gevonden worden.
Zesde Leerrede, 1 Joän. III. 2b. over de verborgenheden van het toekomende leven. 1o. Van waar komen die verborgenheden? 2o. Hoe kunnen wij, aangaande de dingen der toekomst, meer licht verkrijgen? - Met betrekking tot het eerste, wijst de Eerw. Schrijver aan, dat de gewone antwoorden op die vraag den knoop slechts doorhakken, en dat de grond, waarom het toekomende leven voor ons verborgen is, in ons eigen bederf moet worden gezocht, gelijk door voorbeelden uit het dagelijksche leven duidelijk gemaakt wordt. Joännes zelf was zeer ver gevorderd in die kennis; maar ook hem was nog veel verborgen, omdat ook hij nog onrein was. De tweede vraag beäntwoordt zich nu zelve; want hier geldt het: Neem de oorzaak weg, en de werking zal wijken. - Hoe veel waars en schoons deze preek ook bevat, de bijgebragte reden schijnt ons op zichzelve onvoldoende, om de zaak te voldingen; en wij voor ons zouden er de andere redenen, afgeleid uit onze natuurlijke beperktheid, uit het nadeelige van eene meerdere kennis der toekomst voor ons, enz. gaarne bijgevoegd zien. Wij kunnen niet nalaten, het slot van deze Leerrede af te schrijven. ‘Wij leeren hieruit te gelijk eene groote waarheid: dat er, namelijk, eene Goddelijke regtvaardigheid is, die reeds in de wereld een iegelijk beloont en bestraft. Niet met de goederen des tijdelijken levens. Dáár schijnt de zonne over goeden en kwaden. Dáár valt de regen op de velden der edelen en der onwaardigen. Dáár is menigmaal het geluk in de handen der boosheid, terwijl de braven lijden. Maar in de verborgenheden des eeuwigen levens en in de kennis der zaligheid is die vergelding. Die rijkdom, die armoede, dat meer of minder is telkens des menschen verdiende loon. Elk heeft zijn deel. De kinderen der duisternis zijn in de duisternis. leder

{==370==} {>>pagina-aanduiding<<}
heeft dat licht, wat hem is toegemeten naar de gesteldheid van zijn hart. Deze gang der vergelding is zoo oud als de schepping. Klagen wij dan niet over ons lot, dat wij hier zoo weinig weten. Laat ons anders worden, dan zal het anders zijn.’
De zevende Leerrede, over 2 Cor. XII:9, zal aantoonen, dat wij geene voordeelen behoeven te ontberen, die aan de eerste Christenen ten deele vielen. Eerst wordt onderzocht, wat de genade van Jezus Christus is; en vervolgens aangetoond, dat zij, indien wij haar hebben, ons allen genoeg is. De mensch, namelijk, heeft in driederlei opzigten deze genade noodig; te zijner geruststelling onder 't lijden, bij het gevoel van eigene zondigheid, en ten aanzien van het lot van afgestorvene geliefden.
De achtste of laatste Leerrede, over Joël II:28-32, handelt van de gezindheden des H. Geestes, die Christus over den aardbodem heeft verspreid. 1o. De geest der waarheid, die oplossing geeft van de vragen: vanwaar zijn wij? waar gaan wij heen? en waartoe zijn wij bestemd? 2o. De geest der liefde, te voren onbekend. 3o. De behoefte van 't hart, om overal en altijd Gods wil te doen. En 4o. De behoefte, om te arbeiden aan de bevordering van 't rijk der waarheid.
Wij hebben nog eene algemeene aanmerking op 't hart; zij is deze: Wanneer wij in den geest van deze Leerredenen dringen, meenen wij daarin wel geene minachting voor het uitwendige en geschiedkundige des Christendoms te zien doorstralen; maar het komt ons echter voor, dat hetzelve wat te veel op den achtergrond gesteld wordt. Nergens toch wordt eenig gewag daarvan gemaakt, zelfs dáár niet, waar het bijkans niet te vermijden is, zoo als in de Leerrede over 1 Cor. I:25, waar wij tot de Goddelijke kracht van 't Evangelie toch ook het wondervermogen, dat de Apostelen bezaten, zouden gerekend hebben. Wel is waar, de Goddelijke kracht van 't Evangelie heeft hare betrekking eeniglijk op de zedelijke vorming van den mensch, op de opwekking van zijn geestelijk leven; ook stemmen wij toe, dat de

{==371==} {>>pagina-aanduiding<<}
wonderen niet overtuigen en zaligmaken, waar het hart buiten het bereik dier Goddelijke kracht blijft; maar wij gelooven tevens, dat de wonderen het ook zijn, waardoor het Evangelie heeft gewerkt, en dat zij tot de geschiedenis van 't Christendom zoo wel, als tot de Goddelijke kracht, waardoor hetzelve werkte, behooren. Lezen wij bl. 122, dan zouden wij bijna in verzoeking komen, te vermoeden, dat de Eerw. Schrijver de wonderen vergeestelijkt, en als symbolen van de uitwerkingen des Christendoms op het hart beschouwt. ‘Het Evangelie,’ deze zijn zijne woorden, ‘maakt de zieken gezond, het doet de blinden zien, het geeft de dooven het gehoor, het brengt de verlorenen terug, het wekt de dooden op, het schept Apostelen door het woord zijner kracht, werkt bekeering tot zaligheid,’ enz. Alle deze dingen worden hier in een' geestelijken zin opgevat, en echter op de volgende bladzijde teekenen en krachten genoemd. Wél verstaan, zijn zij dit ook; maar de uitwendige wonderverrigtingen van Jezus en de Apostelen dragen toch alleen dezen naam in de H.S., en hiervan vinden wij weinig of geene melding gemaakt. Het zij verre van ons, den Eerw. Schrijver een minder vast geloof in de wonderen te laste te leggen; - want de warme, Christelijke geest, welken zijne preken ademen, en zijn hooge eerbied voor den persoon van Jezus Christus, verbannen allen zweem van zulk een vermoeden; - maar wij wilden eeniglijk aanmerken, dat het uitwendige van 't Christendom bij hem minder uitkomt, dan, naar ons gevoel, behoorde.
Iets soortgelijks ontmoeten wij ten aanzien der voorspellingen in de Leerrede over Joël II:28-32. Het vermogen, om in de toekomst te dringen, wordt aldaar toegeschreven aan de Goddelijke kracht der menschelijke natuur, wanneer zij vol is van het levendig gevoel voor de waarde en bestemming van ons geslacht. ‘Zij kan dan,’ dus wordt dit vooruitzien beschreven, ‘in levende verbeelding zich verheffen tot de aanschouwing van alles wat komen zal, en met profetischen geest de heerlijkheid af-
{==372==} {>>pagina-aanduiding<<}
malen, die lang daarna eerst verwezenlijkt wordt. Uit het rijk der mogelijkheden voorspelt zij met blijde zekerheid de eindelijke uitkomst, omdat het eigene hart het bewustzijn gevoelt van die hemelsche verordening, waartoe de menschheid is uitverkoren.’ Wij kunnen den Eerw. Schrijver veel, zeer veel in deze redenering toestemmen, misschien de hoofdzaak geheel. Wij hebben het oog ook niet op hetgeen hier gezegd, maar op hetgeen hier uitgelaten is en echter noodzakelijk bijgevoegd had moeten worden; namelijk, dat het profetisch vermogen zich niet bij deze phantasie der geheiligde natuur bepaalt. Deze phantasie staat bij ons in zeer hooge waarde; maar wij kunnen ons niet overtuigen, dat zij ook in staat zijn zou, tot bijzonderheden door te dringen, die met de heiligheid van 't hart niets te doen hebben, en die daarom in de veruitziende phantasie van hetzelve met geene zekerheid als toekomstig kunnen verschijnen. Wat had b.v. de ondergang van Babylon, dat ten tijde van Jesaias nog niet eens bestond, met de heiligheid des gemoeds van dezen Profeet gemeen? Omdat wij profetien voor openbaringen der Godheid houden, (te weten, voor openbaringen, die onmiddellijk worden voortgebragt, wanneer het middellijke door de natuurlijke phantasie niet mogelijk is,) zonder ons verder in te laten met de wijze, waarop dezelve gegeven worden, zoo hij, die ze ontvangt, slechts voor zich bewijzen hebbe, om ze als Goddelijke
mededeelingen te kunnen opgeven; daarom kunnen wij de vervulling van Joël's profetie in haar geheel op den eersten Pinksterdag niet vinden; maar stellen, dat, schoon die vervulling op dien dag moge begonnen zijn, echter de voleindiging in de bijzonderheden, en het uitgebreide godsdienstig geluk, dat Joël voorstelt, nog te wachten is, hoewel niemand, dan de Vader, tijd en ure daarvan eet.
Wanneer wij het uitwendige des Christendoms op den achtergrond stellen, en wonderen vergeestelijken, en voorspeilingen alleen bij de phantasie van het reine hart bepalen, dan weten wij niet, wat er van de bijbelsche historie in 't

{==373==} {>>pagina-aanduiding<<}
algemeen, en wat er van den geheelen Bijbel worden moet. Waar is dan iets geöpenbaard, waarop men staat kan maken? want phantasien kunnen op menigerlei wijze worden uitgelegd. En houdt men zich niet stiptelijk aan den Bijbel, dan vervalt alle stellige Godsdienst, welken de mensch in zijnen diepgezonken staat zoo noodig heeft, om tot den dienst van God in geest en waarheid opgeleid te worden.
En hiermede besluiten wij ons verslag, dat misschien reeds al te lang geworden is, naar de grootte van het boekdeeltje. Intusschen strekke ons lang vertoeven bij deze Leerredenen den Eerw. Schrijver, voor wien wij diepe hoogachting hebben opgevat, ten bewijze van de belangstelling, waarmede wij dezelve gelezen hebben, en wekke vele waarheidzoekenden op, zich dezen letterarbeid ten nutte te maken, die, bij al het eigenaardige en vreemde, als eene wezenlijke verrijking van de Literatuur onzer Kanselwelsprekendheid mag worden beschouwd.







Actes religieux du Culte solemnel, célébré le matin du 13 Janv. 1814, jour d'actions de grâces, de jeûne et de prières, dans l'Eglise Wallonne d'Amsterdam, par J. Teissèdre l'Ange, l'un de ses Pasteurs, à Leyde, chez D. du Mortier et Fils. 8ve. 48 p. f :-11-:

Leerrede over Psalm LXXXV: 9, 10. op den 13 Jan. 1814 uitgesproken door J.T. l'Ange; uit het Fransch vertaald door m. siegenbeek: gevolgd van eene Aanspraak en Gebed, ter gelegenheid der Bedestonde, gehouden den 2 Feb. 1814, en een' Lierzang op de Herstelling van Nederland, door den laatstgenoemden. Te Leyden, bij D. du Mortier en Zoon. In gr. 8vo. 91 Bl. f 1-2-:

Sermons relatifs aux circonstances de la Patrie, par P. Chevallier, Pasteur de l'Eglise Wallonne à Amsterdam. à la Haye, chez J. Allart. 8ve. 119 p. f 1-10-:

{==374==} {>>pagina-aanduiding<<}


La jalousie de l'Eternel des armées fera cela. Sermon sur Esaie XXXVII:32. prononcé le 5 Dec. 1813. dans l'Eglise Wallonne de Zwolle. Avec une Note sur l'esprit de la Philosophie du Siècle, et sur le caractère de nos tems. à Zwolle, chez J. de Vri. 8ve. 47 p. f :-8-:

De veelvuldigheid der stukken van den dag, bijzonder Leerredenen, laat ons niet toe, over een derzelven breed uit te weiden. De Eerw. l'ange is genoegzaam bekend door bekwaamheid, en vooral als geestelijk redenaar zeer gezocht. Ook wij lazen dit feeststuk met genoegen en stichting, en vonden in hetzelve genoegzame reden voor die bijzondere goedkeuring, welke niet slechts dit, maar 's mans werk in het algemeen gewoon is te vinden. Inzonderheid bemint hij eene tafereelswijze behandeling; en wie twijfelt er aan, dat het beschaafd publiek daarop insgelijks is gesteld? De eenvoudigheid, beknoptheid, en vooral bondigheid, mogen hierbij ook iets verliezen, de toehoorder vergeet dit gaarne, en ziet het zelfs onwetende over het hoofd.
Boven de andere deelen der Leerrede heeft ons de derde indeeling behaagd, waarbij het voorname nationale gebrek, waarin wij niet meer behooren te vervallen, wordt gesteld gelegen te zijn in gebrek aan esprit public, algemeengeest, of, zoo als siegenbeek vertaalt, geestdrift voor het vaderland. Inderdaad, tot deze algemeene benaming brengt hij gepastelijk terug alle de gevaarlijkste hoedanigheden voor het behoud en de welvaart van ons vaderland: eigenbaat, ingenomenheid met eigen begrip, zucht tot wraak van eigen ongelijk, vooroordeel voor eigen partij, moedeloosheid, onverschilligheid, laauwheid en lafhartigheid; stellende alle deze ondeugden in het verdiende licht.
De gebeden en verder bijwerk behaagden ons zeer. De Heer l'ange weet den regten toon, ter inleiding tot het feest, gelijk dien der godsdienstigheid, der zalving, zoo

{==375==} {>>pagina-aanduiding<<}
als men spreekt, doorgaans zeer wel te treffen; en dit draagt tot de verlangde werking bij dusdanige gelegenheden niet weinig bij.
Wij smaakten, echter, bij het lezen der vertaling van den Hoogleeraar siegenbeek nog zuiverder genoegen. Hier toch lazen wij in onze eigen deftige, karakteristieke taal, wat aan de bevordering van Nederlandsche denkwijze, zeden, aloude welvaart, opzettelijk was toegewijd; en niet meer schokte ons eene soort van onbestaanbaarheid, dit alles aan lieden ziende voorhouden, wier tegenwoordigheid zelve in eene Fransche kerk bijna een bewijs schijnt, dat zij, bij aanhoudendheid, het vreemde boven het eigene schatten. Men vergeve ons, dat wij dit gevoel zoo rond uitspreken! Wij weten en erkennen, dat in groote steden iedere sprake, en vooral de Fransche, behoort gebruikt te worden, ten einde elken vreemdeling in zijne godsdienstige stichting te gemoet te komen. Doch, helaas! hoe veel deel heeft de modezucht voor het Fransch niet dikwijls aan het bezoek dezer kerken! hoe weinig schaamt men zich vaak, derzelver taal en voordragt, ten koste der vaderlandsche, te verheffen, alsof zelfs de algemeene beschaving geene genoegzame vordering bij den Hollander had gemaakt, om die in zijne taal en zijne welsprekendheid te doen doorstralen! Ja, aan den eenen kant verheugen wij ons wel, dat mannen van bekwaamheid, in eene tale sprekende en schrijvende, die algemeener dan de vaderlandsche wordt verstaan, de welversnedenheid der Hollandsche pen eenen ieder doen kennen; doch aan de andere zijde bedroeven wij ons schier, dat deze omstandigheid tot nieuw voedsel verstrekt voor de voorkeur, aan Fransche geschriften enz. boven de Hollandsche gegeven. In één woord, deze vertaling maakt, dunkt ons, het oorspronkelijke overbodig, en had het, bij derzelver uitgave, misschien te meer mogen blijven, daar het publiek met zulken overvloed van stukken wordt beschonken.
No. 2. De aanspraak en het gebed ter gelegenheid der bedestonde, een eigen stuk des Hoogleeraars, volgt de leiding dezes woords van Jacobus: Zijt dan langmoedig,

{==376==} {>>pagina-aanduiding<<}
broeders. - Ziet de landman verwacht de kostelijke vrucht des lands, langmoedig zijnde over dezelve, tot dat het den vroegen en spaden regen zal ontvangen hebben. Weest gij ook langmoedig, versterkt uwe harten. En even sierlijk predikt dan ook zijn Hooggel. geduld en kracht.
Ten voorbeeld strekke deze schets van den toestand, waarin zich ons vaderland, ten gevolge der sedert zoo vele jaren doorgestane rampen, bevindt. ‘Het lang geblaakt hebbende, en wel eens gesmoorde, maar nimmer geheel uitgedoofde vuur van inwendige partijschappen ten laatste, door buitenlandschen krijg, tot eene alles vernielende vlam aangestookt; overheersching van listige en bedriegelijke vreemdelingen, onder het masker van verlossers tot ons gekomen; honderd millioenen schats, ter verkrijging eener schaduw van onafhankelijkheid, opgeöfferd; meer en meer verzwarende druk van belastingen; steeds toenemende vermindering der algemeene en bijzondere welvaart, en uitdrooging der bronnen van ons bestaan; gestadige overspanning van onze krachten ter vervulling van de pligten van een bondgenootschap, waarvan geen enkel voordeel op ons afdaalde; een bijna onafgebrokene staat van den verderfelijksten oorlog, en één oogenblik van vrede en verademing, door de zwaarste verliezen, in zijne gevolgen, schier nog verderfelijker geworden, dan de oorlog zelve; inwendige onlusten, door uitheemschen invloed beurtelings aangehitst en gedempt; gedurige verandering van staatsvorm, zelden zonder algemeene en bijzondere nadeelen tot stand gebragt; schrikbarende ophooping der staatsschulden, bij gedurige afneming der middelen, om dezelve te voldoen; ten laatste geheele vernietiging van ons volksbestaan; trouwelooze vermindering der openbare en bijzondere inkomsten; den reeds lang kwijnenden en zieltogenden handel geheel de hartader afgestoken; al het goede en nuttige, dat onder ons nog stand hield, verlamd of vernietigd; elke nog overgeblevene tak van nijverheid en welvaart geknot, of ganschelijk verdelgd; de openbare en bijzondere kassen, ter duurzame vestiging van onze slavernij en die van het groot-
{==377==} {>>pagina-aanduiding<<}
ste deel van Europa, ten bodem toe geledigd: ziet daar -’ enz. Misschien, echter, zou men kunnen twijfelen, of zulk een volzin in eene
aanspraak, vooral Kerkelijke aanspraak, voege. Gaarne geven wij dit den Leeraar der Welsprekendheid zelv' in overweging. - Ook de Lierzang is siegenbeek en der gelegenheid waardig, schoon wij ons verschoonen moeten van breeder over denzelven uit te weiden.
No. 3. Wij laten op deze stukken die van den Eerw. chevallier onmiddellijk volgen. Zij zijn in dezelfde taal, in dezelfde gemeente, en ten deele bij dezelfde gelegenheid, als dat van 's mans ambtgenoot l'ange, uitgesproken. ‘Men zal - zegt zijn Eerw. in het voorberigt - in de drie eerste redevoeringen den gang der omwentelinge herkennen. Ik geef ze, zoo als ik ze heb uitgesproken, op den 21, den 28 Nov. en 5 Dec. 1813.’ En verder: ‘De vierde redevoering werd uitgesproken des namiddags van 13 Jan. 1814, dank- en bededag. De redevoering over Dan. III:12 en het uittreksel, daarbij gevoegd, zullen een ander tijdperk voor den geest terugroepen.’ Dezen, namelijk, zijn inzonderheid toepasselijk gemaakt op de Gardes d'honneur, die toen op vertrek stonden, van welken een en ander, met het genoemde uittreksel, openlijk werden aangenomen als leden der Christelijke gemeente.
Wij hebben alles met genoegen en stichting gelezen, en laten 's mans Christelijk-vaderlandschen geest gaarne het volste regt op achting en dankbaarheid wedervaren. Vooral één tekst, en deszelfs behandeling, trof ons door uitstekende gepastheid. Wij bedoelen Nch. IV:6; als zijnde ontleend uit een deel der Joodsche geschiedenis, welks overeenkomst met onzen toestand, vooral in den beginne des gezegenden keers van zaken, eenen ieder moet in het oog loopen, en behelzende alzoo eenen lof, die ons tot voorbeeld moest, ja nog moet verstrekken, zal het goede bevestigd worden. Blijk geeft de Heer chevallier hier en daar van uitnemende bekendheid met, en alzoo zucht voor de vaderlandsche historie, die meest altijd met gelijke

{==378==} {>>pagina-aanduiding<<}
zucht voor het vaderland gepaard gaat. Ten einde, wijders, 's mans denkwijze en stijl wat nader te doen kennen, zoo volge hier, vertaald, en deel uit de geprezen Leerrede.
‘Schoon God regtvaardig is, ons bezoekende; de slagen, welke onze vijanden ons toebrengen, hebben wij hunnentwege geenszins verdiend.
Onze zaak is goed. Geheel Europa zal ze eenmaal in ons voordeel beslissen.
Zij, die ons het kwade gunnen, hebben wij onder ons ontvangen als broeders. Wij hebben ze gekleed en gevoed. Nooit zijn wij tegen hen opgestaan. Wij hebben geduldig verdragen. Wij hebben hun overgelaten, wat wij kostbaarst hadden, ons eigen bloed. In alle oorden van Europa slapen onze echtgenooten, onze kinderen, onze vrienden en onze broeders, die in den strijd gesneuveld zijn voor eene zaak, welke hun vreemd was.
En dat alles is vergeten, is met ondankbaarheid betaald.
Hetgeen ik zeg, is niet om bitterheid in te boezemen. Zij is geenszins in mijn karakter. Zij strijdt met den geest der bediening, die ik bekleed. Ook zijn niet allen even schuldig; het is eene ongelukkige natie, want zij is bedorven, en is de geesel van het menschdom. Treurige bestemming! Bidden wij voor dit volk.
Velen onzer ontleenen van hetzelve hunnen oorsprong. Ach, dat ter liefde onzer voorouderen, ter liefde der braven, die er nog onder hen zijn, deze natie gespaard worde, en zich bekeere!
Veerkracht, derhalve, M.B.! maar te gelijker tijd billijkheid en Christendom; laat ons niet alles onder elkander warren; onderscheiden we.’
Wie gevoelt de gepastheid dezer tale niet, in dien tijd, op den Christelijken leerstoel, in eene Waalsche of Fransche gemeente; gemeente, die haren eigen oorsprong van de genoemde Fransche voorouders, en derzelver vestiging in dit land, op de meeste plaatsen ontleent? En wie verheugt zich niet, dat die natie, zoo edelmoedig en genadig ge-
{==379==} {>>pagina-aanduiding<<}
spaard, metderdaad nog de gelegenheid geniet, om zich te bekeeren? ô, Dat dan 's mans laatste, gelijk zijne eerste verzuchting voor het bedorven en ongelukkig volk, ten oorbaar van geheel Europa, worde verhoord!
No. 4. De Leerrede en Noot van den Zwolschen Leeraar zijn, over het geheel, in eenen anderen smaak, dan de vermelde stukken, behandeld. Wij weten dit kenmerkend onderscheid niet beter, dan met de betuiging uit te drukken, dat zij dood-ouderwetsch zijn. - ‘Is er dan eene oude en eene nieuwe waarheid?’ Er is ten minste een oude en nieuwe vorm, inkleeding, behandeling. En daar wij menschen de waarheid, vooral de algeheele en groote waarheid, die in Christus en naar de godzaligheid is, hier wel nooit verder dan ten deele kennen, als door een spiegel donkerlijk zien zullen; zoo is het zelfs zeer natuurlijk, dat van tijd tot tijd eenige verandering in de meest algemeene wijze van zien voorkomt. - ‘Verandering, ja! maar ook verbetering?’ Men zou blind moeten zijn, om niet te erkennen, dat sedert de hervorming, sedert het midden der vorige eeuw, ja sedert eenigen tijd bijna jaar op jaar, geene vorderingen in meest alle wetenschappen en takken van geleerdheid, in goeden smaak en bekwaamheid om over verschillende onderwerpen duidelijk en belangwekkend te handelen, zijn gemaakt. En zou dit dan op het Christelijk onderwijs geenen gunstigen invloed hebben uitgeoefend? Wij althans komen er gaarne voor uit, dat het veelvuldig gebruik der tale van het O.V., niet dan overdragtelijk voor ons te verstaan en toe te passen; dat die geheele schaduwleere, welke in dit overdragtelijke zich bijzonder verlustigt, en, als het ware, uit aanhalingen en toespelingen met moeite te zamen stelt, wat met eigene woorden, of die des N. Verbonds, veel gemakkelijker en tevens veel klaarder zou te zeggen zijn; dat, eindelijk, die schroomvallige herinnering aan een zeker stelsel, welke, bij hare aanprijzing van deugd en vertrouwen, nog altijd iets bijzonders schijnt op het oog te hebben; dat, zeggen wij,

{==380==} {>>pagina-aanduiding<<}
deze eigenheden van den ouden, hier gevolgden trant, ons geenszins als voortreffelijkheden voorkomen.
‘Maar, waartoe dit zoo breed ontvouwd? Waarom niet liever 's mans goeden wil, zucht voor het vaderland, en andere loffelijke eigenschappen, uit zijn geschrijf blijkbaar, - gelijk zijne nederigheid en welligt geklommen jaren verdienden, - met korte woorden geprezen, en al het overige gelaten voor hetgeen het was?’ - Het is de Noot, die hiervan de schuld draagt; die Noot, welke voor al dat oude ten sterkste partij trekt, het eene met het andere, zoo het ons voorkomt, terugwenscht, en dit alles daarop bouwt, dat de wijsgeerte dezer eeuwe de schuld der gezamenlijke gruwelen en rampzalige gevolgen der Fransche revolutie zou dragen. Wij willen geenszins al de fouten van dusdanige redenering aanwijzen; zij loopen van elken kant in het oog. Doch wij vragen: was het dan misschien ook de geest van voltaire en rousseau, die, zoo vele jaren vroeger, in een ander land, den Koning op het schavot, den overheerscher op den troon, het onregt in en buiten 's lands ten top voerde? Of was cromwell, en zijn aanhang, niet veeleer diegene, welke van Godsdienst, van regtzinnigheid, als uitverkoren lievelingen des Hemels, het schandelijkst misbruik maakten? Inderdaad, zoo vrijheid van denkwijze, en zelfs losheid van beginselen, den burgerstaat soms groot nadeel hebbe toegebragt; de gehechtheid aan zijnen Godsdienst, aan oude overgeërfde vormen en woorden, de waan der regtzinnigheid, de onverdraagzaamheid en valsche geestdrift geven haar, in dit opzigt, niet toe! Hebben wij dan, ook onzes ondanks, alle dingen beproefd, laat de vrucht des lijdens niet verloren zijn, maar behouden wij het goede!






{==381==} {>>pagina-aanduiding<<}

Godsdienstige Redevoering, bij het plegtig beëedigen der Grondwet voor de Vereenigde Nederlanden, op den 30sten van Lentemaand 1814, uitgesproken in de Nieuwe Kerk, te Amsterdam; door Petrus Haack, Predikant aldaar. In het Voorberigt vindt men de beide Aanspraken van Z.K.H., den Souvereinen Vorst, voor, en bij het beëedigen der Grondwet gedaan. Te Amsterdam, bij J. Brandt en Zoon. In gr. 8vo. XVI en 30 Bl. f :-8-:

Aanzienlijker vergadering en statelijker gelegenheid bestonden wel nooit voor eenen vaderlan schen redenaar, dan welke den Weleerw haack te beurte vielen Zoet moest het schijnen, alzoo voor het aangezigt van Vorst en volk, door deszelfs aanzienlijken vertegenwoordigd, het vaderlandsche en godvruchtige gevoel zijns harte uit te storten, en het groote werk der huldiging van eenen anderen willem I door zijne vurige gebeden als te heiligen. Maar even veel huivering wekte natuurlijk deze roeping bij den spreker, tot zoo grootsch eene taak gekozen. Moeijelijk, inderdaad, is het, waardig derzelve te spreken; moeijelijk, de gewaarwordingen, die eenen ieder, na den afloop der huldiging, bezielden, alzoo zaam te vatten, te verhoogen en godsdienstig te heiligen, als het oogmerk van den Vorst, en de inwendige behoefte aller tegenwoordigen, moet geächt worden geweest te zijn.
Hoe verre blijft menigmaal onze uitdrukking beneden ons gevoel! Hoe bezwaarlijk verheft ons inzonderheid de bloote verbeelding, bij eene noodwendige voorbereiding, tot de vereischte hoogte, en doet ons juist dat en zoo spreken, als wij, door de dadelijke gelegenheid bezield en aangeblazen, moesten spreken! Hoe zelden wordt dan ook inzon derheid de doode letter van dusdanige redevoeringen, daarna door den druk in het licht gegeven, een ware afdruk

{==382==} {>>pagina-aanduiding<<}
van het gevoel bij de plegtigheid heerschende, de ziel van derzelver treffendste beschrijving, en, in het geval voorhanden, een regte Ebenhaëzer, om ons aan dezen heugelijken tijd steeds even levendig en godvruchtig te doen gedenken!
Deze onomstootelijke waarheid herinneren wij hier, ten einde eene al te hoog gespannen verwachting en onbillijke vordering van het werk des Eerw. haacks te voorkomen! Wij willen hetzelve voorts nader doen kennen, door eenige opgave van het beloop.
Na eenen gewonen, korten zegen, volgt terstond de inleiding eener soort van leerrede, behelzende dankbare verwondering over den gelukkigen keer der zaken. De tekst is I Samuel VII:15, Samuel nu rigtte Israël alle de dagen zijns levens, die op de gewone wijze, schoon kort, wordt ontvouwd en in het licht gesteld. Hieruit leidt de redenaar vervolgens twee leeringen af: I. ‘De Goddelijke uitredding van een verdrukt volk eischt eene algemeene en dankbare erkentenis; en, gelijk de gedachtenis daarvan voor de navolgende geslachten moet bewaard worden, zoo moet dezelve tot een eerbiedig vertrouwen op God opwekken, daar het ondankbaar vergeten van dezelve de schromelijkste gevolgen hebben kan.’ II. ‘Wij leeren hier, welk een onberekenbaar voorregt, welk een groote zegen het zij, wanneer God eenen Vorst aan een volk schenkt, die aan de eer van God en het heil des vaderlands zijne regering dienstbaar maakt.’ Welke leeringen niet betoogd, maar onmiddellijk toegepast zijnde, gaat de voordragt over in bijzondere aanspraken, aan den Souvereinen Vorst, de Koninklijke Vorstin, de Koninklijke Prinsesse Moeder, de Prinses van Brunswijk, de Koninklijke en doorluchtige Prinsen, Vorstelijke telgen; aan de Notabelen, de Edele Ontwerpers der Grondwet, Heeren Burgemeesteren der Stad, de gezamenlijke aanzienlijke Toehoorders. Waarna alles in een plegtig en ootmoedig gebed werdt te zaam getrokken, en ten laatste met den zegen eindigt.
De redevoering is opgedragen aan H.K.H., de Prinses

{==383==} {>>pagina-aanduiding<<}
Moeder. Het voorberigt geeft reden en verslag van de verschijning, ook in openbaren druk. Hartelijk wenschen (en vertrouwen) wij met den Eerw. steller, dat zijn werk overal de loffelijkste gezindheden, voor Vaderland en Vorst en Godsdienst, zal aankweeken en versterken!

Het Dierlijk Magnetismus, beknopt in deszelfs verschijnselen en manter van aanwending voorgesteld, volgens de ervaring van vele verdienstelijke Mannen, met derzelver eigene waarnemingen vermeerderd, door A. Beeler, Apotheker en Chemist te Amsterdam. In den Haag, bij J. Allart. 1814. In gr. 8vo. VIII en 206 Bl. Met eene Titelplaat, verbeeldende de aanwending van het Dierlijk Magnetismus. f 1-10-:

Blijkens de voorrede, is dit boekje eigenlijk opgesteld en uitgegeven ten behoeve van zulken, voor welken het grootere werk van kluge te omslagtig, te diepzinnig of te geleerd is. Het is dus voor een' zeer kleinen kring van lezers geschreven. De Geneeskundigen toch zullen liever naar de bron zelve gaan. Voor leeken in de kunst is dit middel nog te weinig beproefd en in het algemeen te gevaarlijk, om er hen bekend mede te maken. Het kan alleen dienen voor zulken, die, wenschende eene oppervlakkige kennis van de zaak te hebben, tevens doorzigt genoeg bezitten om er geen gebruik van te maken. Grootendeels is het een uittreksel van het werk van kluge; het bevat echter een en ander oorspronkelijk denkbeeld, en, behalve eenige waarnemingen van anderen, ook eenige van den Schrijver zelven. Zij dragen alle kenmerken van waarheid; maar uit dezelve blijkt tevens, dat de hoogere graad van helderziendheid een ten uiterste zeldzaam verschijnsel is, en dat men nog zeer vele waarnemingen zal moeten gedaan hebben, eer men iets bepaalds daaromtrent zal kunnen vaststellen. Er komen ons geen voorbeelden voor van die hoo-
{==384==} {>>pagina-aanduiding<<}
gere geestverheffing en grootere zuiverheid, waarmede de Duitschers zoo veel ophebben, en welke ons met het geheele verschijnsel, zoo ver het ons thans bekend is, zoo zeer schijnen te strijden. Uit de waarnemingen blijkt, dat deszelfs verstandige aanwending in vele zenuwziekten, zoo wel uit algemeene zenuwzwakte als uit eene onregelmatige werking van die deelen voortkomende, zeer weldadig zijn kan. Wij zagen met genoegen, dat de Schrijver ook die gevallen aanhaalt, waar de aanwending vruchteloos of zelfs nadeelig was. Dit geeft zoo wel meer geloofwaardigheid aan zijne verhalen, als het strekt om den eigenlijken werkkring van dit middel beter te bepalen. Niet minder beviel het ons, dat de Schrijver op meer dan eene plaats waarschuwt voor de onvoorzigtige en roekelooze aanwending van dit middel. Dit, hopen wij, zal
zulke lezers, welke niet door en door bekend zijn met het menschelijk gestel, afschrikken om hetzelve te beproeven, vooral op gezonden. Wij durven de lezing van dit boekje, mits dezelve met voorzigtigheid geschiede, niet geheel veroordeelen; schoon wij anders de al te sterke verspreiding eener nog zoo betwiste zaak zeer afkeuren. Het middel schijnt zoo eenvoudig en zoo onbeduidend; het is echter inderdaad zoo hevig werkend en zoo ingewikkeld, dat het nimmer in de handen van het publiek te vertrouwen is.





Hollands Verlossing. Door Mr. Willem Bilderdijk en Vrouwe Katharina Wilhelmina Bildendijk. Te Haarlem, bij F. Bohn. In gr. 8vo. 96 Bl. f 1-16-:

Verscheidene, kleine en grootere dichtstukken, ter gelegenheid der gezegende omwenteling vervaardigd, werden reeds door ons aangekondigd. Westerman, schenk en anderen lieten hun vaderlandsch speeltuig, als voor de geheele natie, hooren. Thans verwijzen wij op eenen ge-
{==385==} {>>pagina-aanduiding<<}
heelen bundel, aan hetzelfde doel gewijd; een bundel van onzen eersten Dichter en zijne waardige Gade; van hem, wiens vaderlandsche Oranjezucht onder de heerschappij van den vreemdeling, en bij al den lof des vreemdelings, (des lateren onderdrukkers zelv', wat zijne krijgsbekwaamheden aanging) niet werd verzaakt; eenen bundel derhalve, omtrent welken het van zelve spreekt, dat daarin overal de oranjebloemen, maar niet min de vaderlandsche vreugde en losgebroken verontwaardiging, als eene prachtige en even verschrikkelijke Etna, gloeijen. Ja, veel is reeds gezegd, om den dwingeland te verguizen, om de geleden ramp en verongelijking te schilderen, en alleriei aandoening, den verlosten Nederlander voegende, uit te drukken. Velen waren, niet bilderdijk en zijne Gade, maar der uitgave van deze geheele verzameling vooruit. Maar, mogt ons oor ook walgen van den kwalijk toebereiden, ja zelfs van den onberispelijken overdaad dezer juich-, klaag- en wraaktoonen; op wijzen, als deze, voortgebragt, zijn zij eene onverderfelijke en keurige verkwikking des geestes.
De stukken mogen ongeveer in gelijke deelen van den Man en de Vrouwe afkomstig zijn. Een voornaam veld onder die des eersten beslaan het Afscheid, reeds in 1811 uitgesproken en ook grootendeels in het licht gegeven; terwijl, chter, het slot, door de Fransche policie afgekeurd, voor betere dagen bleef bespaard, en thans het geheele stuk wordt gegeven; - en de Vervulling, der profetie namelijk, in het genoemde slot des eersten stuks voorkomende; eene voorlezing, ter gelegenheid onzer gelukkige verlossing, in de allereerste dagen. Wij meenen onzen Lezers geen grooter dienst te kunnen bewijzen, dan met de overname dezer zoo treffende als keurig ingekleede voorspelling:

Doch de dampen 
Dezer rampen, 
Doch de nevels dezer nacht 
Zullen breken 
Bij 't ontsteken 
Van den dag, waarop zij wacht. 

{==386==} {>>pagina-aanduiding<<}

Mogt mijn' lippen 
Dat ontglippen 
Wat mijn brekend oog hier ziet! 
Mogt ik 't zingen 
En mij dringen 
Door dit wemelend verschiet! 
 
Ja, zij zullen 
Zich vervullen, 
Deze tijden van geluk! 
Dees ellenden 
Gaan volenden, 
En verpletterd wordt het juk. 
 
Holland leeft weêr, 
Holland streeft weêr, 
Met zijn afgelegde vlag, 
Door de boorden 
Van het Noorden 
Naar den ongeboren dag. 
 
Holland groeit weêr, 
Holland bloeit weêr, 
Hollands naam is weêr hersteld. 
Holland, uit zijn stof verrezen, 
Zal op nieuw ons Holland wezen; 
Stervend heb ik 't u gemeld. 
 
Stervend zong ik, 
Stervend wrong ik 
Deze heilvoorspelling uit. 
't Sterflot wenkt mij; 
Gij, herdenkt mij, 
Als u 't juichensuur ontspruit! 

Op eene profetie behoort hare vervulling te volgen. Zie hier dan ook eenig staal uit de laatste; schoon eigenlijke keus bijna niet mogelijk is, daar alles zijne gepastheid, kracht en schoonheid heeft.

{==387==} {>>pagina-aanduiding<<}


Mijn vrienden, ja, 't is waar: gij zaagt aan 's hemels bogen 
Die morgenster vol glans. Zij schitterde in uwe oogen: 
Het aardrijk bad haar aan, en 't offer van ons bloed 
Rookte op 't altaar haar toe met Sabaas wierookgloed. 
Zij was 't, die heel het lot van aarde en zee bepaalde; 
Van Oost- tot Westerkust verwoesting op ons straalde; 
De Koningen verstiet van erfregt, staf en troon; 
En nieuwe volken schiep, en speelde met hun kroon. 
Het menschdom, prooi van pest, van honger, oorlogsplagen, 
Verdween, als 't tarwegraan gebeukt door hagelslagen, 
Als 't woud, van 't weidend vuur, dat stam en loten velt, 
Doorwandeld op den wiek van 't dolle stormgeweld. 
De vader schreit om 't kroost, gescheurd uit knellende armen; 
De moeder zwijmt van smart, verstikkende in haar kermen; 
De bruid vraagt gade en steun van 't bange lot weêrom; 
Daar is geen vrijheid meer, geen regt, geen eigendom. 
De klagten steigren tot den hemel, en bewolken 
De zon, die 't aanzigt wendt van d'ondergang der volken. 
Ja, trotsche willekeur, gestegen tot den top, 
Dringt ons den vloeknaam zelfs, den naam van Franschman, op! 
 
Waar zijt ge, ô morgenster? waar uw vergifte stralen, 
Met dood en hel bevrucht? of waar, waar gaat gij dwalen? 
Ja, de Almagt had u 't perk gebakend van uw loop, 
Tot geesel onzer weelde, en tuchtroê van Euroop: 
Maar neen, gij woudt uw kring, en zonder perk, verwijden, 
En de Almagt in 't heelal, natuur, en 't lot, bestrijden. 
Gij tuimelt door het ruim der heemlen - 't is gedaan, 
En de afgrond, zwelgensmoê van lijken, grijnst u aan. 
 
Juicht, volken, juicht! zij was! en gij vooral, Bataven! 
Gij, waart gij dan gevormd tot slaven, vuige slaven? 
Aan 's dwinglands wenk hing dan uw leven? - Groote God! 
Eens dwinglands? - aan den wil van 's dwinglands slavenrot. 

Wij moeten uitscheiden met afschrijven. Want, gelijk er eigenlijk geene keus bestond om hier of elders te beginnen, alzoo zouden wij ook geenen grond om te eindigen vinden. Het gegevene levert een zeker geheel; en dit zij genoeg!
Om aanmerkingen op het werk van bilderdijk te maken, vinden wij geene reden, vooral, daar het Afscheid aan de Dichters, welks inhoud anders tot zekere reflectiën

{==388==} {>>pagina-aanduiding<<}
aanprikkelt, grootendeels reeds vroeger is gedrukt, en het laatste gedeelte, vooral het slot, te meesterlijk is om eenige remarque te dulden. Men verbeeldt zich, ja, al ligt, dat hier of daar eene woordverwisseling, omzetting of dergelijke wenschelijk zou zijn. Doch, behalve de eigen feilbaarheid van hem die des Dichters tegenbedenkingen niet kan hooren, is dit toch misschien ook de regte oordeelkundige behandeling van een dichtstuk niet. Eigenlijke gebreken, of algemeenheden van eenen verkeerden aard, zie daar, wat, onzes bedunkens, van den beöordeelaar wordt gevorderd. Vlekjes, althans schijnbare vlekjes, op het gelaat van eene Madonna of Venus aan te wijzen, en zelfs die weg te nemen, vereischt weinig kunst; maar er zelf eene te ontwerpen en daar te stellen, die aan geene gebreken lijdt, hoc opus, hic labor est. Het is waar, de man van smaak, schoon zelf geen kunstenaar, is mede bevoegd, zijn oordeel te uiten. Doch hem is, niettemin, de gegeven les het alleronontbeerlijkst, omdat hij de genoemde moeijelijkheid eigenlijk niet kent, of doorgaans regt waardeert; omdat hij inzonderheid voor een onbescheiden, zoo niet averegtsch, oordeel het eerst blootstaat.
Alleen moeten wij bekennen, het laatste gedeelte van het volgende couplet, uit het uitnemend krachtige en fraaije stukje, Opwekking, niet terstond gevat te hebben:

Komt, hest de rosse Leeuwenvanen 
Den snooden Dwingland in 't gezigt! 
Spaart, spaart onmannelijke tranen, 
En vloeije ons bloed voor eer en pligt! 
Herrijs, ô bloem der Teisterbanders, 
En plant de zegerijke standers, 
Waarvoor het Vlaamsch geweld verstoof! 
Gij, Floris bloed, en dwangbetemmer, 
Geef thans aan dat ontzaglijk lemmer 
Het Fransche helgespuis ten roof! 

Wetende namelijk, dat de Dichter zichzelven uit dezen doorluchtigen stam afkomstig rekent, meenden wij in den eersten opslag, dat hij zelf, of iemand der zijnen, zich aan het hoofd stellen, en witte van haamstede wilde

{==389==} {>>pagina-aanduiding<<}
doen herleven. Nader bedenken, echter, deed ons hieromtrent van gedachte veranderen. Het bloed, echter, kruipt waar het niet gaan kan. En zoo mogen wij dan deze opdaging, die eene noot ter opheldering vorderde, toch wel aan die familiebetrekking te danken hebben.
Ten aanzien der stukken en stukjes, door Mevrouw bilderdijk in dezen bundel geleverd, kan ons oordeel mede niet anders dan zeer gunstig zijn. In zachtheid en liefderijkheid der denkbeelden, schoon tevens in teedere gevoeligheid voor de geleden smart en aanbrekende vreugde, dragen zij het vereerend kenmerk van een vrouwen-, van een moederhart. Eer wij met een enkel staaltje van haren bevalligen dichttrant sluiten, slechts deze enkele aanmerking! Op het voetspoor van haren Gemaal, ook door andere Dichters hierin nagevolgd, gebruikt zij meermalen een slepend rijm, uit twee woorden bestaande. Wij bekennen, dit heeft iets aanlokkelijks. Er schijnt eene soort van aardigheid, van toevalligheid, van zeldzaamheid in te liggen, die ons onszelven, bij het treffen, doet toejuichen. Somtijds heeft het ook deze zuivere verdienste, in het oog van den lezer zoo wel, als van den vervaardiger. En de stoute hand van eenen bilderdijk vooral, in welken trant ook werkzaam, ontleent ook vanhier nieuwe kitteling en streeling voor den smaak. Maar, over het geheel genomen, blijft met dit gebruik eene zekere hardheid verbonden; eene hardheid, daaruit natuurlijk volgende, dat de laatste syllabe, een op zichzelve staand woord zijnde, niet zoo geheel stom is, als de aard van het rijm schijnt te vorderen; eene hardheid althans, die door den ongeöefenden, en alzoo onbevooroordeelden, maar natuurlijk fijngevoeligen, gereedelijk wordt opgemerkt. In één woord, dit schijnt ons toe een dier dingen te zijn, tegen welker invoering, als eene mode, men wel eens waarschuwen mag.
En nu het beloofde staaltje, ten slotte:

Welk een heerlijk morgenlicht 
Volgt het aakligst duister! 
Hollands dageraad gaat op 
Met vernieuwden luister. 

{==390==} {>>pagina-aanduiding<<}

Geen verwoede Dwingeland 
Zal ons meer verdrukken, 
En het afgebeden kroost 
Ons van 't harte rukken. 
 
Geen vermetele overmoed 
Zal ons meer bevelen, 
En geen trotsaards dorst naar roem 
Met ons leven spelen. 
 
Spoedt, Bataven, 
Thans geen slaven, 
Thans geen onderdrukten meer; 
God heeft u 't geweld onttogen: 
Heft uw harten tot den hoogen, 
Buigt u voor zijn zetel neêr! 
 
God verlaat niet, 
God versmaadt niet, 
Die in 't prangen van de smart 
Tot zijn troon om redding schreijen, 
En het reddingsuur verbeîen 
Met een onderworpen hart. 

Het laatste stuk inzonderheid verdiende geheel afgeschreven te worden. De godsvrucht van eene Vrouw, van eene Dichteres, van eene door lijden geheiligde en dankbare, is op zichzelve zoo bevallig, en spreekt zich hier zoo liefelijk uit, bij eene gelegenheid, waarin onzer aller harten haar moeten beämen!
Zie hier den gezamenlijken inhoud des bundels: Vervulling. Hollands Verlossing. Opwekking. Verlossingsbede. Het Verlossingsuur. Holland verlost. Dank aan God. Oranje boven. Offergaven. Prins Willem Frederik George Lodewijk. Afscheid. In eene Decoratie.
De titel pronkt met een uitvoerig, toepasselijk vignet van vinkeles, en eene dichterlijke verklaring deszelven door bussingh.


{==391==} {>>pagina-aanduiding<<}

Ueber die neuere Geschichte, Vorlesungen, gehalten zu Wien, im Jahre 1810, von Friedrich Schlegel. Wien, bey K. Schaumburg und Comp. 8vo. 564 f.

Er bestaat eene dubbele reden, waarom wij dit boek, onder de weinige uitheemsche werken, in ons tijdschrift aangekondigd, geene plaats willen weigeren. De eerste is, dat ons de beschouwing der nieuwere geschiedenis, als één enkel naauw verbonden stuk, hoogst natuurlijk en te gelijk hoogst belangrijk voorkomt. Hoe verschillend toch de onderscheidene Europesche volken zich thans gevormd; hoe wijd zij zich in velerlei opzigt, en door velerlei toeval, van elkander verwijderd hebben, - oorspronkelijk zijn ze allen naauw verwant; hunne geschiedenis begint bijna op gelijke wijze en in gelijk tijdsgewricht, en de voornaamste veranderingen, sedert voorgevallen, betreffen allen gezamenlijk niet slechts, maar doen allen telkens weer als slechts één geheel beschouwen, welks bestaan, geäardheid, belang, tegen andere deelen der wereld, naar ruimte zoo wel als tijd, mogen worden overgesteld. behoeven wij, om dit te doen gevoelen, aan de volksverhuizingen, als het algemeene tijdpunt der vestiging en vorming der Europesche volken, gelijk ze thans bestaan; aan de kruistogten, als eene vereeniging van alle die volken tot een algemeen doel, tegen eenen algemeenen vijand; aan de hervorming, als eene gistende stof in de gansche massa geworpen, als eene oorzaak van verbindtenissen en scheidingen, maar vooral van de belangrijkste gevolgen voor den geest en de kracht des geheelen nieuweren tijds in dit, en zelfs ook in andere werelddeelen, te doen denken? Neen, dit naauw verband der geschiedenis aller hedendaagsche volken in Europa loopt van zelve in het oog. En het algemeene overzigt wordt daardoor belangrijk voor elkeen, die maar eenig gewigt aan de kennis van zijne eigene geschiedenis, als burger van een dezer staten, gewoon is te hangen. Ja, hoe uitgebreider en veelsoortiger de beschouwing van een zoo groot vak metderdaad is, hoe meer welkom den liefhebber stukken als dat voorhanden, stukken, elders doorgaans slechts bij wijze van inleiding
aangetroffen, en dan veelal al te kort behandeld, moeten zijn.

{==392==} {>>pagina-aanduiding<<}

De andere reden hangt met deze op het naauwste te zamen. Zij is, dat dusdanig werk ieder der reeds dikwijls genoemde volken even zeer toebehoort, even zeer bijzonder aangaat. Of het dus door eenen Hollander, dan wel door eenen Duitscher geschreven zij, het doet niet ter zake; niet veel meer althans dan de vreemdelingschap van den Heer cerisier, wiens tableaux de l'histoire des Provinces unies wij niet gelooven dat door een der recenserende werken in der tijd zullen zijn overgeslagen. Het is waar, de plaats, waar men staat, heeft ligt aanmerkelijken invloed op de beschouwing, en wel allereerst dezen, dat wij het nabijgelegene veel duidelijker en uitvoeriger dan het meer verwijderde zien; waardoor het wel eens gebeurt, dat het vaderland van den schrijver eener algemeene geschiedenis, schoon misschien een weinig beduidende staat, niet slechts eene hoofdrol speelt, maar zelfs het zigtbare middelpunt wordt van het gansche tafereel. Doch, zoo dit kwaad onvermijdelijk is, dan zeker kunnen wij hem, die ons zal voorlichten, niet gunstiger, dan juist in Duitschland, en wel in deszelfs aloude hoofdstad, plaatsen. Dit land, immers, moet, vooreerst, als eene soort van moederland voor de meeste overigen, hier in aanmerking komende, worden beschouwd; kwam, ten tweede, als de zetel van het Keizerschap, niet zelden in het licht voor van eene soort van hoofd der Europesche natiën; en was, ten derde, althans, door zijne uitgebreidheid, vermogen en wijd- en zijdsche betrekkingen, altijd een der voornaamsten op het krijgs- en staatstooneel. Het is waar, de verzoeking tot partijdigheid is, van den anderen kant, te grooter. En het is dan ook niet onmogelijk, dat, naar veler oordeel, de geschiedenis van Europa hier te zeer, en te dikwijls, geschiedenis van Duitschland wordt; gelijk ook, dat met het denkbeeld omtrent het Duitsche Keizerschap, als natuurlijk bestemd tot hoofd en middelpunt van eene republiek der Christelijke of Europesche
volken, te hoog geloopen wordt; gelijk mede, dat de Vorsten uit den huize van Oostenrijk te doorgaans gunstig geschetst, en de beginselen, hier heerschende, tegen die b.v. der vroegere Fransche Monarchij, al te zeer, als licht en duisternis, worden overgesteld.
Dan, genoeg ter inleidinge. Bij de behandeling van het stuk zelve willen wij niet zoo zeer de taak van beöordeelaars vervullen. Immers, iedereen gevoelt, dat dit bij een werk van

{==393==} {>>pagina-aanduiding<<}
dezen aard, om bondig te zijn, eene uitvoerigheid zou vorderen, welke met het bestek des boeks zelve, met het belang, dat algemeen in een uitheemsch werk van dusdanigen aard mag gesteld worden, en ligt ook met de wezenlijke waardij, in geene behoorlijke verhouding kon staan. Meer willen wij verslag doen van die hoofdzaken, in wier beschouwing de Heer schlegel ons toeschijnt van het gewone pad vrij wat af te wijken.
Wat, namelijk, de volksverhuizingen aangaat, zoo verzet hij zich tegen het denkbeeld, alsof dezelven eene, eensklaps ontstaande, geheel onverklaarbare, gisting onder eene menigte, tot diep in Azië levende, volksstammen zou zijn geweest; daar, naar zijn oordeel, geene gebeurtenis langer voorbereid, langzamer ontwikkeld werd, dan even de strijd tusschen onderscheidene Duitsche volken, die zich telkens poogden uit te breiden, en het jaloersche Rome, dat hun, zoo lang het kon, land en bestaan betwistte; terwijl het aantal Aziaten, op het laatst onder de eersten vermengd, eigenlijk van zeer weinige beduidenis was, hebbende slechts hunnen naam aan het gansche volk medegedeeld, dat zij, ja, overwonnen, maar geenszins uitgeroeid hadden. En, gelijk de schrijver over deze Duitsche volken, inzonderheid wanneer men dezelve van Kelten en Galliërs zorgvuldig genoeg schift, een zeer gunstig oordeel velt, zoo is het ook geen wonder, dat hij de verowestingen en nadeelen, door de overstrooming dezer Barbaren, gelijk het doorgaans heet, te weeg gebragt, met veel zachtere kleuren, dan gewoonlijk, teekent. Dat er veel is te loor gegaan, daaraan is geen twijfel; doch, dit is veel meer het gevolg van den oorlog, den langdurigen,vaak hervatten, en eindelijk zoo beslissenden oorlog in het algemeen, dan wel van de verschrikkelijke wijze, waarop die gevoerd, en, na de zege, aangewend zou zijn. In allen geval mogen de beeldende en andere enkel fraaije kunsten door de nieuwe bewoners van het westelijk Europa doorgaans verwaarloosd zijn; ten opzigte van belangrijker bezittingen, van ware wetenschap en derzelver hulpmiddelen, heeft men zich veel minder te beklagen. En de bloel en kracht, waartoe de nieuw gestichte rijken welhaast geraakten, doen duidelijk zien, dat de tegenwoordige heerschappij boven de vroegere Romeinsche zeer verre de voorkeus verdient.
Hieruit vloeit zeer natuurlijk des mans even verschillende,

{==394==} {>>pagina-aanduiding<<}
gansch niet ongunstige, denkwijze over den toestand der middeleeuwen. Het spreekt van zelve, dat men tijdvakken in dezelven onderscheiden moet; het spreekt van zelve, dat zij hare eigenaardige gebreken, en eene min volledige beschaving dan de tegenwoordige, bezaten: de knaap en jongeling missen de bedachtzame geöefendheid des mans, maar vergoeden ze vaak door onschuld, kracht en leven. De staatsinrigtingen veranderden van tijd tot tijd; de adel verkeerde van eenen oorspronkelijken in eenen leens-adel, en daarna in den ridderlijken; verbastering en geweld namen soms de overhand; maar slechts had een sterke arm de teugels aan te grijpen, en welhaast stond alles in nieuwe kracht en luister daar. Men doet verkeerd, wanneer men aan eene enkele gebeurtenis te veel toeschrijft. Al derzelver gevolgen waren steeds lang voorbereid; even als, bij de vordering van het voorjaar, het geboomte slechts eenen mijden regen behoeft, om in volle groen uit te breken. Zoo was het gelegen met het tijdvak van karel den grooten; zoo stond het even zeer met de kruistogten en derzelver gevolg. Niet zoo veel kan schlegel aan dezelven toekennen, als sedert eenigen tijd geschiedde. Wat dadelijk plaats had, was een gevolg van het feit zelve, van de beweging, de werking, ja nastreving des verheven doels, dat heel de Christenheid ontvlamde. Uit het reeds lang verslapte, ziellooze Grieksche Keizerrijk was niet veel belangrijks voor den geest en de beschaving mede te voeren. Over het geheel schrijft men te veel aan vreemden invloed toe, en miskent daarentegen, wat van ouds af op Germaanschen bodem ontlook. De bouworde b.v. van dien tijd, te onregt de Gottische genoemd, heeft ook den Arabieren niets te danken. Zij is niet anders dan oud-Duitsch.
Hiermede staat al verder in verband, wat de schrijver over de hervorming, hare aanleiding en gevolg, te berde brengt. Te dezen aanzien is het, echter, tevens van belang op te merken, dat de man hoogstwaarschijnlijk van de Roomschcatholieke belijdenis is. Zijn oordeel over de Paussen, vooral over dezulken, wier heerschzucht elders met eene zeer zwarte kool geteekend staat, is dikwijls niet ongunstig. Hoe zeer ook alles niet kunnende toestemmen, zal men hem, over het geheel, bij de vroegere behandeling der geestelijke zaken, en derzelver verband en strijd met de wereldlijke, misschien niet on-
{==395==} {>>pagina-aanduiding<<}
gaarne volgen. Bij de ontwikkeling der eigenlijke oorzake van de hervorming is dit misschien minder het geval. Schoon toch wijsgeerige beschouwing van des menschen geest, naar deszelfs behoeste en streven, hier te regt met die van den toevalligen loop der uitwendige dingen, van de historie der wereld vereenigd wordt, om het regte punt aan te wijzen; wij vreezen, dat des schrijvers wijsgeerte velen, zoo al verstaanbaar, toch niet aannemelijk genoeg zal zijn. Bij het schetsen des beloops, meenen wij eene tamelijke mate van onpartijdigheid, en een aantal gansch niet onbelangrijke opmerkingen, te hebben aangetrossen. Doch, waar het vooral op aankomt, waar wij hoofdzakelijk over spreken wilden, over de gevolgen stemt hij met villers, dien hij echter noch noemt, noch opzettelijk tegenspreekt, geenszins in. Hij zegt, en dit is van schijn geenszins ontbloot, dat, vóór den kerkelijken twist en scheuring, de grootste vrijheid van philosopheren onder de geestelijkheid en elders bestond; dat de vrees voor ketterij eerst met de ketters geboren werd; dat de hervormden welhaast even beschroomd voor afwijking en scheuring werden; en dat de wederkeerige twist, in deze omstandigheden gevoerd, veeleer een hardnekkig kampen om het laatste woord dan een liberaal dispuut, geenszins vruchtbaar in ontdekking der waarheid kon zijn. Voorts geeft hij zich in
de vooronderstelling toe, dat of de eene of de andere der godsdienstige aanhangen volkomenlijk had gezegepraald; schetst den waarschijnlijken invloed van het een en ander op de vorming der Europesche menschheid; doch besluit, dat het welligt best was, dat geen van beiden onderging; eene onderstelling, wel op zichzelve reeds onbetwistbaar voor den Christen, doch die den geschiedschrijver, als zoodanig, steeds problematisch en onbewezen moet blijven. Het hoofdverschil bestond blijkbaar hierin, dat de oude kerk meer aan verbeelding en gevoel, de nieuwe slechts aan het verstand toegaf; en de vrucht was in genoemde opzigt eenigzins te beoordeelen, wanneer men de beschaving en letterkunde van Spanje en Italië met die van Duitschland vergelijkt.
Bij deze hoofdpunten wenschen wij het te laten; schoon er, buiten tegenspraak, nog veel belangrijks overschiet. Hiertoe behoort zekerlijk, dat de groote gebeurtenissen, sedert eenige jaren in ons werelddeel voorgevallen, den Heere schlegel al mede toeschijnen, sedert lang te zijn voorbereid. ‘Alle de

{==396==} {>>pagina-aanduiding<<}
oude vormen neigen tot ontbinding,’ zegt hij; ‘het is, of de borst, door eenen drukkenden zucht toegenepen, ons het naderend onweêr voorspelde.’ Het is waar, treffender zou deze profetische taal klinken, zoo het werk eenige jaren vroeger geschreven ware. Doch, heeft hij den loop der zaken waarlijk in dier voege ontwikkeld, dat deze slotsom natuurlijk kan schijnen, dan is dit toch wezenlijke geschiedkundige verdienste. Voor den Hollander is misschien ook deze aanmerking niet onbelangrijk, gelijk ze over het geheel wel tamelijk gegrond mag zijn, dat de Duitsche taal, deels eene zuster, deels eene dochter der overige Noordsche spraken is; zijnde alleen het plat-Duitsch eene oorspronkelijke, d.i. zuster, die, overigens verwaarloosd, in het Hollandsch, op eene eigene wijze, is beschaafd en veredeld. Dit toch schijnt eenige overeenkomst te hebben met hetgeen door liefhebbers, tot onze natie behoorende, tegen de Duitschers wel eens werd beweerd.
Ziedaar het een en ander opgemerkt, om dit boek te doen kennen. Misschien had de lezer gaarne gezien, dat wij iets meer gebijzonderd, daadzaken aangevoerd, of althans des schrijvers eigene woorden nu en dan gegeven hadden. Dan, bij zoo groote gedrongenheid en rijkdom van zaken, als in het werk voorhanden natuurlijk plaats heeft, is dit zeer bezwaarlijk. Moge dan het weinige genoeg zijn, hetzij voor eene algemeene kennis, hetzij ter opwekking tot nadere bekendmaking met het opgegeven geschrift.




De Vrede van Europa. Door J.H. van der Palm. Te Leyden, bij D. du Mortier en Zoon. 1814. In gr. 8vo. 32 Bl. f :-8-:

Wat dit stuksken eigenlijk is, weten wij niet; maar wel, hoe het is. Dan, wij geven weinig om het eerste, zoo wij op het laatste maar volmondig uitmuntend kunnen zeggen. Het is met de Geleerden somtijds eveneens als met de Petemoeijen: de naam doet het meest af. Somwijlen ook hebben die hoogwijze Heeren wel iets van oud Hollandsche Tuinlieden, en slooven zich uit, om kunstvoortbrengsels van smaak met palm en haag af te zetten, met het mes der redeneerkunde te scheren

{==397==} {>>pagina-aanduiding<<}
en te snoeijen, opdat alles toch regt netjes voor den dag kome. Wij voor ons willen in dergelijke schriften geene zoodanige omheining, ook somwijlen noch Engelsch, noch Hollandsch, maar altijd slechts goed plantsoen, ja nu en dan in het geheel geen plantsoen, of ten minste zoo weinig mogelijk merkbaar. Eene zoogenaamde wilde natuur, gelijk de liefhebbers der kunst in eenen waterlo bewonderen, kan ons in een stuk van welsprekendheid zeer wel behagen. De groote vraag is en blijft maar: Is het alles goed in zichzelve? is het een goed zamenhangend geheel? Wat boileau van de verzen zegt, is ook in de welsprekendheid waar:

Souvent un beau desordre est un effet de l'art. 

Inderdaad, men raadpleegt te veel met Theorien, Rubrieken. Aesthetieken, en te weinig met gezond verstand, goeden smaak en een juist gevoel. Wij kennen den geest des tijds; wij weten, hoe weinig wij velen Geleerden en Hooggeleerden bevallen zullen; maar wij waren dit, zoo wij meenden, verpligt ter beschaming van hen, die bij een meesterstuk als dit van van der palm vroegen: ‘Wat mag het toch wel wezen? is het weer eene uitboezeming? of is dit nu eigenlijk eene uitstorting? Inderdaad, er is ook niet uit wijs te worden! Twee-endertig ruim gedrukte bladzijden.... voor eene preek te kort, voor eene afgeknipte toepassing te lang.... Niets is duidelijk, dan de tekst: de Vrede van Europa! Nu, daar had hij ook wel mede kunnen wachten tot dat die gesloten was! Is dat een geheel? is dat zamenhang, plan, orde, schikking? Exclamatie, poëtisch proza, anders niet!’ - Met uwe heilige permissie, Heeren Betweters! De brave jeremias de decker hoorde een' uwer voorgangeren in zijnen tijd dus redeneren, en voegde hem te regt toe:

‘Een dubbel onverstand heeft over u 't gebied: 
Een weetniet zijt gij, vriend, en gij en weet het niet.’ 

Willen wij u eens wat zeggen? Een Man als van der palm behoeft noch tekst, noch toepassing, om goed te prediken; hij is uwe deelen en onderdeelen lang ontwassen; hij is boven uw stijve: in de eerste plaats zullen wij onderzoe-
{==398==} {>>pagina-aanduiding<<}
ken, daarna zullen wij eenige bedenkingen trachten op te lossen, en eindelijk zullen wij toepassen, met al hetgeen er meer volgt, verre, zeer verre verheven. Gelooft ons, in dit uitmuntend stuksken is een zeer goed plan, eene voegelijke orde, eene juiste opklimming en ontwikkeling. Mogen wij u eens op den weg helpen? Zou de gang van 't werk ook deze of dergelijke zijn kunnen?
Nog korts geleden konden wij ons geen Vrede van Europa voorstellen, en hoopten slechts, dat onze kinderen, of liever derzelver overschot, dien nog mogten beleven. Men vleide ons echter met zulk een Vrede; doch deze, door de willekeur van éénen, na de onderbrenging van alle Mogendheden, daargesteld, kon geen Vrede, maar moest slavernij zijn. Zoodanig een verschiet werd ons vertoond, toen de Keizer met zoo een talrijk leger in Rusland drong; doch ook dáár verdween dit duister verschiet, bij den brand van Moskow en de vernieling van het onvergelijkbaar heir. Toen kwam er hoop op billijker Vrede: men verwachtte den Keizer meer handelbaar; doch hij bleef hardnekkig. Nu vielen de Bondgenooten af, zelfs de Keizer van Oostenrijk. Bij Dresden bleef hem nog eene slaauwe hoop over. Bij Leipzig verviel geheel het denkbeeld eener Wereldmonarchij. Gelukkig, dat de Dwingeland ook toen nog de opofferingen versmaadde, en dus geen Vrede maakte, waarbij geen rust zijn kon, omdat hij bleef heerschen. De vijandelijke benden drongen in Frankrijk. Ons Vaderland viel tijdig af, en gaf doortogt aan de verbonden legers. Nu bepaalde de Keizer zich tot het verdedigen zijner hoofdstad; maar ook deze werd ingenomen. Thans ontlook de ware Vrede voor Europa; men viert thans overal zijn feest. De Bondgenooten willen orde, rust en volksgeluk, en denken om geen landverdeeling of vergoeding. De zoogenaamde politiek en de dwingelandij houden beiden op. Zulk een Bondgenootschap, tot zulk een doel, is zonder voorbeeld. Het hoofd daarvan, den Keizer der Russen, komt uitnemende lof toe; daarna den Koning van Pruissen, met blucher; eindelijk aan Oostenrijk, die zelfs zijne Dochter had opgeöfferd. Maar Engelands standvastigheid is bovenal hoogst roemwaardig. Het Vaderland van wellington is de ziel van het Verbond. Het doel van dat Verbond is bereikt. Het is Vrede, een goede,
volkomen gelukkige Vrede voor Europa. Partij-
{==399==} {>>pagina-aanduiding<<}
schap bestaat niet meer. Dit alles hebben wij te danken aan den God des Vredes.
Ons dunkt, dit hangt en historisch en redeneerkundig nog al zamen! - Dit, voor zoo verre het wat betreft; nu iets van het hoe.
Het is in een verhevenen, zwellenden stijl, stout en moedig, gelijk het past aan eene warme uitboezeming over zulk eene ontzettende verandering van zaken. Het is de taal eener hooggestemde welsprekendheid, die zich van den beginne tot het slot uitnemend staande houdt, zonder iets te verslaauwen. Het is een vloed van kunstige wendingen, uitgezochte woorden, nieuwe denkbeelden, wel te pas gebragte beelden, en schoone vergelijkingen. Het is der Eeuw van hooft en brandt overwaardig; ja geeft hun niets toe, als zij op dezen trant hun heerlijk proza stemden. - ‘Maar, is het dan toch geen poëtisch proza?’ - Wij voor ons laten ons niet zoo ligt door magtsprenken van klinkende woorden, die niets bewijzen, asschrikken. Het is, ja, vloeijend; het heeft gang; het laat zich als van zelve lezen; het heeft in dezen zin maat, - maar eene maat, als cicero heeft in zijne Redevoeringen. Is daarom zijn proza poëtisch? Het zij zoo! In ons oog, echter, blijst het daarom proza, omdat het aan de eigenaardige maat der poëzij niet gebonden is; het is ongebonden rede. Het heeft den stroom, aan deze soort van welsprekendheid eigen; het rolt als van zelve; de woorden en zinsneden zijn op vasten en klimmenden toon gezet; het verlevendigt den geest, wekt de verbeelding op, schildert met levendige kleuren, schittert, roert, ontzet, en werkt, door de gelukkigste wendingen, op de hartstogten. En wie toch is de vermetele, de bekrompene, die deze hoogverhevene eigenschappen eener meer verhevene welsprekendheid durft uitsluiten? die, der welsprekendheid hare schilderingen, vergelijkingen, persoonsverbeeldingen, enz. ontrukkende, uitroept: ‘Procul, procul ite!’ Zegt mij, gij Haagscheerders en Palmplanters, wat wierd er dan toch wel van eene Lofrede? - ‘Ja maar, eene Lofrede....’ Wel nu, gij Peetoomen! noemt het
dan eene Lofrede op den Vrede van Europa. - ‘Maar nu bewijs van al dat fraaije....’ Het is inderdaad niet mogelijk, iets te rukken uit dit, onzes oordeels, zoo welverbonden geheel. Wil men echter eene kleine proeve? welaan!
‘Zoo moest gij dan, gij, die in alle hoofdsteden van Europa

{==400==} {>>pagina-aanduiding<<}
weleer uw toomeloos gezag deedt gelden! zoo moest gij ten laatste uwe eigen sidderende hoofdstad verdedigen, en kondt de akeligste verwoesting niet weren van haren heerlijken omtrek. Zoo zonk uwe verwelkte grootheid dieper van dag tot dag, en van uur tot uur, en bestond reeds niet meer, dan in de leugenklanken uwer snorkerij! Zoo zaagt gij, met magtelooze spijt, aan het hoosd uwer benden, onder uwe eigen oogen, den zetel uwer heerschappij voor vreemd geweld bezwijken! Zij, die gij de Barberen van het Noorden noemdet, vielen in de hoosdstad der kunsten en der beschaving; - plunderden, vernielden haar, en namen wraak over den brand van Moskows vergulde toren- en tempeltinnen? Neen! spaarden, eerbiedigden, verblijdden baar! De arend, door de pijl des Noordschen jagers getroffen, tuimelde wel uit zijn rotsen-nest neder; maar de grond wasemde van lieselijke lelien!
Ziet gij niet, hoe op eenmaal de natuur zich tooit met lentegroen en bloesems? Welk eene verandering en herschepping sinds weinige dagen! Nog rilt de Maartsche koude ons door de leden; nog, dunkt ons, zijn vloed en vliet met vaste ijsschotsen bedekt, en wij vragen elkander: zal het altijd winter blijven? Maar ijlings waait een verkwikkende adem ons aan; de zon heeft haren koesterenden gloed hernomen; rivier en beken vloeijen weder; gras- en korenhalmen, en bloemenkelken tooijen den ontloken grond; de zwangere knoppen barsten open in het woud; het vee dartelt in de weiden; het gevogelte vervult de balsemlucht met zijne toonen; een nieuw leven is in onze aderen uitgestort! Zoo ontlook ook de vrede voor Europa! Er is geen krijg meer, nu de verwoester gevallen is. De winter is op eens voorbij, en de lente is daar! Frankrijks, en Germanjes, en Ruslands strijderen geven elkander broederlijk de hand. Zij zien reeds om naar de stille haardsteden, waar elk, bij gade en kroost, van de doorgestane vermoeijenissen rusten, de doorgestane gevaren vergeten zal! Vredevanen wapperen, vredeleuzen schitteren; geen geweer of schutgevaarte braakt meer verwoesting en dood; de musketten knallen: vrede! de kanonnen bulderen: vrede!’
Wij kozen opzettelijk deze plaats, omdat dezelve den meesten aanstoot geleden heeft. En nu vragen wij gerust: Is dit geene echte welsprekendheid? Wij willen echter gaarne erkennen, dat: maar de grond wasemde van liefelijke lelien, ons hier wat

{==401==} {>>pagina-aanduiding<<}
gezocht toeschijnt, en dat deze uitdrukking, met het voorgaande in verband, hoe stout, ons te gekunsteld is voorgekomen. Maar, ook in poëzij dus gezet, zou zij ons misschien gestuit hebben. Echter zijn er weinigen, die zoo een' Noordschen jager kunnen afbeelden, of de lelien zoo kunnen doen wasemen. Zulke uitdrukkingen zijn ook het regte poëtisch proza niet, zoo men deze woorden toch volstrekt wil gebruiken. Men noeme het die nietsbeduidende klanken, welke aan sommigen, en vooral aan eenige Dichters, wanneer zij proza schrijven, eigen zijn. Het zijn los daar heen geworpen woorden zonder klem, die zich nergens vasthaken, schelklinkend, zonder wezenlijk doel; het zijn akelig gewrongen zinsneden zonder verband; het is een gedurige uitroep, of liever geschreeuw, van: wat zie ik? hoor ik daar niet? wie komt daar aan? het is een gedurig wee en ach! het is de groote O! (Θ) der Grieken. Er is bij zulken in hun proza noch orde, noch zamenhang; zij zijn het trommelend kind gelijk. En wie schaamt zich nu niet, aan iets dergelijks bij eenen van der palm gedacht te hebben, wiens welsprekendheid de juiste hooge en lage toonen, de volkomenste harmonie, de zuiverste muzijk heeft?
Wij nemen de vrijheid, den oordeelkundigen Schrijver te vragen, of het toch niet beter geweest ware, het slot der laatste zinsnede over ons Vaderland, eindigende op bladz. 11, weg te laten: het is niet te ontkennen, dat het den schijn heeft van ironie. Eindelijk geven wij nog in bedenking, of verkieumde lijken, bl. 6, wel goed gezegd is, en of, bl. 13, de korenhalmen niet wat heel spoedig uit den grond komen.




Dichterlijke Gedenkrolle van Nederlands verlossing en herstelling, in Nov. 1813. II, III en IVde Stuk. Te Amsterdam, bij P.G. en N. Geysbeek. In gr. 8vo. f 1-13-:

II. Dit tweede Stuk der Gedenkrolle bevat drie stukjes, en het uitgebreidste van dezen wederom drie leden. Gelukkig dus, dat de naam van Felix Meritis tusschen beiden komt, opdat men niet, bij het vinden van een Vrijmetselaarslied, zou op de gedachte vallen, dat de geheele rol uit de Loge afkomstig zij!

{==402==} {>>pagina-aanduiding<<}
Dit drieledig stuk nu, en het geheele drieledige boekdeeltje, valt gewis bij het eerste, met deszelfs inhoud, niet af. De Heer warnsinck heeft elk lid in eene eigen maat behandeld, en dit niet zonder oordeel en gepastheid voor elks bijzonderen inhoud. Vooral het tweede lid heeft ons van dezen kant bevallen; het schijnt ons toe althans vele overeenkomst te hebben met den trant, door tollens in zijn kunstjuweel, Aan een gevallen Meisje, gebezigd; schoon de moeijelijkheid, om deszelfs zoetvloeijendheid altijd te bewaren, de meeste aanleiding tot eene en andere aanmerking zou kunnen geven. Zie hier eenige weinige van een' anderen aard.
Bl. 39, 2de coupL., gebruikt het woord verslaven in eenen zin, die ons vreemd schijnt. Zich aan eenige zaak verslaven, beduidt wel, zich tot slaaf daarvan maken. Maar: een drom van slaven verslaaft het vrij gewest, is toch weer eene andere wijze van uitdrukken, welke althans het gebruik niet schijnt te wettigen.
Bl. 43, 1ste coupl. Niets redt ons, zelfs geen Alvermogen. De zin, ten minste ons gevoel, vordert, dat dit redt beduide, is in staat ons te redden, en dan is het toch onzin en stuitend voor het gevoel.
Bl. 44, 1ste coupl. Commódus; men zegt cómmodus, en dan vervalt hier de maat.
Bl. 47, reg. 9. hard! reg. 12. het oorlogsstaal rammelt niet; reg. 13. zegepraal is vrouwelijk.
Bl. 48, reg. 3 en 4. Zoo steunsels al snellen, wij weten niet, dat die van het Fransch geweld zoo eigenlijk op den dood zijn gesteld geweest, dat ze hem in d'arm snelden.
Bl. 49. Dan, wat u ook tegenblink', enz. Hoe kan men hierop troost, en niet veeleer waarschuwing wachten? Immers, het is het schijnsel van den dag, de aanbrekende redding.
Bl. 50, onder aan. ‘Om het bloedig slagveld waar'.’ Dit zou te pas komen, als de Dichter van roofdieren, jakhalzen en gieren sprak. Maar voor den Dood in eigen hoogen persoon is het te flaauw. Hij waart wel degelijk langs het slagveld, zonder zelfs de magtigste Vorsten te ontzien, die, zoo de Heer warnsinck regt had, nog al eens eene andere positie voor hunne personen zouden verkiezen.

{==403==} {>>pagina-aanduiding<<}

Bl. 58, reg. 14. Oorlogsvlag is een leelijk, hard woord, dat geen Dichter opzettelijk behoort zaam te stellen.
De Heer warnsinck zal ons, hopen we, deze aanwijzingen wel ten goede houden; daar ze ten oogmerk hebben, zijn werk te helpen volmaken. Wij betuigen nogmaals ons genoegen over het veelvuldig fraaije daarin, ja over hetzelve in het algemeen.
Het lied van den Heer kinker is krachtig en oorspronkelijk.
Het laatste kleine stukje, van p.g. witsen geysbeek, zou geene aanmerking verdienen, zoo de stalen wrok niet in 't koperen hart woedde; en vooral, het heil des vaderlands door verdeeldheid niet ware weggeschrikt.
III. Ook dit derde Stuk behelst slechts drie of vier onderscheiden dichtwerkjes, doch die elk hunne wezenlijke verdienste hebben. Kinker opent het tooneel met een stuk, dat ons reeds afzonderlijk was in handen gevallen, schoon waarschijnlijk nu eerst (in deze verzameling) in algemeenen druk uitgegeven. Hetzelve heeft ten titel: Weeklagt, uitgesproken door den Voorzitter der Hollandsche Maatschappij van fraaije Kunsten en Wetenschappen, bij de opening harer algemeene jaarlijksche Vergadering, gchouden te Amsterdam, den 1sten October 1813. De Dichter zegt in zijne prozaïsche inleiding, dat, toen hij zijne toehoorders over den invloed van den geest des tijds op onze handelingen en gemoedsstemming wilde onderhouden, hij zijne aandacht meer bijzonder vestigde op onze werkeloosheid; en geestbedwelmende hoop, nuttelooze, ja dikwijls nadeelige klagt, ontmoedigende uitzigten, magtelooze pogingen zich overal voor zijne oogen drongen, waar hij standvastigheid van geest, welberaden voornemens, en geneigdheid tot handelen zocht. De inhoud komt dan ook daarop neer, dat niet de vrijheid, de verlichting, de wijsbegeerte, gelijk zwakke zielen wanen, te beschuldigen en te vreezen zijn; maar wel derzelver gewaande voorstanders, doch inderdaad misbruikers, miskenners, mishandelaars. Deze stoffe is voorts dichterlijk, en in eenen, den Schrijver genoegzaam kenmerkenden trant, behandeld. Gezigten, droomen, stemmen en geesten zijn de tolken en beelden, die hier de waarheid hebben te schetsen. De verzen zelve zijn naar den aard van ieder van dezen bere-
{==404==} {>>pagina-aanduiding<<}
kend; over het geheel goed en los, doch - gelijk van zelve spreekt - niet bijzonder zangerig. - Men vergete niet, dat het stuk eenigen tijd vóór onze gezegende Omwenteling werd uitgesproken; en dan zal men niet kunnen nalaten, de stoute taal, de gewaagde toespelingen, den toon van moed, en de
welgepastheid der voorlezing, in zulk een tijd en bij de gegeven gelegenheid, opregtelijk te bewonderen. Het verdient onzen dank, dat zoo gegronde en nuttige waarheden, als hier velen voorkomen, door middel van deze verzameling meer algemeen worden gemaakt.
Hierop volgt een stuk van h. vinkeles, aan het verdrukte en herstelde Nederland. Hetzelve heeft ons op nieuw aangenaam verrast, daar ons des mans naam, als Dichter, nog nimmer was ter oore gekomen, en zijn werk nogtans méér dan eenen leerling doet kennen. Ons bestek verbiedt, over ieder voortbrengsel breed uit te weiden; en willen wij alzoo den begaafden zanger slechts waarschuwen tegen brommend geweld, met name, tegen te veel bliksem en donder, waarmede de vaderlandsche geestdrift steeds zoo mild is; daar ons toch de konde en haar gevolg veel meer hulp hebben toegebragt. Volgens bl. 83. zijn wij gebliksemd uit den band. Maar is dit dan eene gepaste uitdrukking voor de meest gezegende verlossing? is het zulks voor de zachte wijze, waarop wij dien band hebben mogen van ons werpen? En, schoon juist daar tegen over, op bl. 84, dat opdonderen al beter op zijne plaats staat, wij twijfelen toch, of het er zóó noodzakelijk is, dat het eenigzins onbeschaasde der uitdrukking daardoor verschoond wordt.
Het derde is een klein stukje van den Uitgever. Het denkbeeld is niet onaardig. Tweemaal hebben de Franschen ons ingehad, tweemaal zijn zij er uitgejaagd; komen zij nu weer, (dat wij, voor ons, toch liever zien nagelaten!) dan zal ons water en ons staal ze verdelgen.
Het laatste, eindelijk, van den Heer h. meijer, jun. heet: Krijgsspore aan mijne Wapenbroeders in het korps Scherpschutters voor het arrondissement Amsterdam, bij ons vertrek naar het observatiekorps voor Naarden, den 10 Jan. 1814. Zie hier een staal van dit keurig stukje:

't Zegt weinig, in den vriendenkring, 
Zijn' heldenmoed te schetsen; 

{==405==} {>>pagina-aanduiding<<}

Dáár, pogchend, bij het glasgekling, 
Den kop van ieder' aterling 
Van zijnen romp te zwetsen. 
Maar die, als hem de horen wenkt 
Naar Mavors oorlogsvelden, 
Dan aan zijn' duren eed gedenkt, 
Met 's vijands bloed de voren drenkt, 
Ziedaar den aard (de teelt, of den zoon) der helden! 

Jammer, dat in hetzelfde stukje voorkomt:

Komt, Nederland van 't juk verlost, 
Dat nog, geknakt, durft dreigen. 

Alsof een juk durven en dreigen kon.
IV. Dit Deeltje heeft wederom eene grootere verscheidenheid van stukken en namen van, ook min bekende, Dichters en Dichteressen.
Het eerste: Aan Nederland, is van eenen boxman, J.U. St. te Leyden. Er valt van hetzelve juist niet veel bijzonders te zeggen.
Dan volgt een klein stukje: Hollands Leeuw, door p.s. schull. Wij hebben tegen hetzelve niet, dan het woord knallen, dat wij van donderen laten gelden, alware het maar om de klanknabootsing, maar van brullen geenszins.
Herdenking aan Neêrlands Mishandeling, heet het volgende van j. voorman, en heeft ten motto Psalm XII:9. De goddeloozen draven rondomme, wanneer de snoodste der menschenkinderen verhoogd wordt. Het stukje is niet zonder warmte of kracht, en vloeijend genoeg.
Een uitvoeriger stuk van westerman: De Afzwering van Neêrlands Dwingeland, is het krachtig dichtpenseel van dezen Vaderlandschen Zanger waardig. Het schijnt intusschen moeijelijk te vallen, bij hooggeklommen geestdrift altijd bedaard genoeg te blijven, om het al te gezwollene en ook het scheldende verre genoeg te vermijden. Wat het eerste betreft: onze eed moge, volgens het tweede couplet, al eens door de wolken rollen, hetgeen toch niet zoo regt natuurlijk luidt, wat heeft hij in 's afgronds nacht terug te dreunen?
De Uitgever geeft hier eene pagina druks zonder titel. De

{==406==} {>>pagina-aanduiding<<}
inhoud heeft veel van een puntdicht. Zoo lang men den laatsten regel niet gelezen heeft, weet men niet, hoe men het heeft, of waar dat alles heen moet. Doch met de, aldaar geleverde, uitlegging op den tekst, is het niet onaardig. Ja, zij oranje meer dan ooit onze goede Geleigeest!
Mevrouw van königsfeldt levert een stuk ter viering van 's Vorsten intrede te Amsterdam. Waarlijk, het is of de voorzegging van joël bij ons vervuld wordt. De geest der vaderlandsche poëzij is uitgegoten op alle vleesch; onze zonen en onze dochteren profeteren, onze ouden droomen droomen, en onze jongelingen zien gezigten!
Hetzelfde onderwerp wordt nog eenmaal behandeld door h. meijer, jun. Men kan waarlijk geene meer dan gewone verdienste aan dezen man ontzeggen. Misschien is de warme zucht voor Vaderland en oranje inderdaad zijne bezielende Zanggodin. Verwonderlijk warm is ten minste zijne uitdrukking dezer liefde. Zij vervoert hem zelfs, zoo wij meenen, tot een en ander woord, dat of geenen regten zin, of althans geene wezenlijke waarheid bevat, of eindelijk beter gezwegen was. ‘Toen het volk zijn' titus afzwoer, begeerde het een' sardanapaal.’ Moet onze arme louis - en wie anders zou het zijn? - dezen laatsten titel aannemen! Het is voorts openbare logen, dat het volk hem ooit begeerde,

Haast stuurt de Leeuw weêr d'oorlogssteven, 
En Nereus ziet de wet zich geven, 
't Geweld zich temmen in zijn' loop. 

Om van niets anders te spreken, het komt ons voor, dat onze vrienden, de Engelschen, den ouden Zeegod reeds zoo tamelijk gevleugeld hebben; en de Dichter schijnt dit terstond te voren ook zoo begrepen te hebben, daar zij het zijn, die oranje naast zich op der wateren troon zullen doen zitten.

‘Uw (oranje's) wrekers zijn het volk van God.’ 

Dit is nu toch wat heel erg en heel oud! In allen geval is de geheele Christenheid het volk van God. En wij vreezen, dat zelfs aan deze die titel door de Muzelmannen, en inzonderheid door die van het Oude Verbond, zal betwist worden.
Eer wij van de Gedenkrolle afstappen, moeten wij nog van eene uitdrukking spreken, die ons maar niet weer onder de

{==407==} {>>pagina-aanduiding<<}
oogen schijnt te durven komen, en die wij dus niet regt weten, in welken hoek zij steekt. Wij zullen ze maar bij defaut vonnissen. Het zal wel t' huis komen. En anders moge het ten exempel dienen. In zekere, wij weten niet meer welke, verschrikkelijke omstandigheid, waarvan het denkbeeld alleen een vreesachtig mensch den dood op het lijf zou jagen, daar het bloed zoo maar bij stroomen gudst, staat men - wat denkt ge? - geheel onthutst. Wel bekome het u, Heer Dichter! Maar wij vreezen, dat deze twee woorden vrij wat beter, dan de denkbeelden rijmen.
Wij zien het vijsde en laatste Stuk met verlangen te gemoet.

De Uitgever van deze Gedenkrolle heeft onlangs goedgevonden, in den Recensent ook der Recensenten, eene antikritiek te plaatsen tegen onze beöordeeling van zijne Ode aan Bonaparte, enz. Overeenkomstig onze verwachting, bestaan er nu reeds meer tijdschriften, die den Recensent ook der Recensenten spelen of antikritieken plaatsen, en loopt dus het publiek metderdaad gevaar, ten laatste een kampstrijd over en weder, in plaats van stille beöordeeling, voor zich, in de maandwerken geöpend te zien. Wij, echter, zijn voornemens, ons aan hetgeen elders voorkomt zoo min mogelijk te kreunen. De genoemde antikritiek in het bijzonder, op een voorwendsel gegrond, en in den toon der beleedigde eigenliefde geschreven, verbaast ons geenszins, zoodra voor dezelve slechts eene plaats te vinden was; en achten wij het niet noodig, haar, op onze beurt, te bestrijden. Dit alleen! Wat betreft onze vergelijking van den Dichter en zijn' aanrander met eenen grooten bulhond en een klein keffertje; wij belijden, dat ze wat heel gemeenzaam is. Het was echter om eene te groote scherpheid te mijden, dat wij ze liever gebruikten, dan eene herinnering aan den kikvorsch van phaedrus, die zich tegen den os opblies tot hij berstte. En immers zou het vernuft van witsen geysbeek, dat zich aan geen' slaasschen band van een tertium comparationis verbindt, hier even gemakkelijk stoffe tot lagchen, en, met behulp der gelaatkunde, ook tot hoogst onbescheidene toespeling op het voorkomen van den, door hem zoo zeer gespaarden (!) zanger hebben gevonden.





{==408==} {>>pagina-aanduiding<<}

Nieuw Schriftuurlijk Schoolboek, met leerzame Aanmerkingen, door den Schoolopziener H. Wester. Te Groningen, bij J. Oomkens. In 8vo. 116 Bl. f :-5-8

De verdienstelijke wester, ter verbetering van het in gebruik zijnde Schriftuurlijk Schoolboek aangezocht, levert een genoegzaam geheel nieuw werkje, waarvoor men hem dank verschuldigd is. De onderscheidene Lessen hebben eene stelling of pligt ten opschrist, geven eenige welgekozene schriftuurplaatsen, daarop wenken tot nuttig gebruik voor den Onderwijzer, en eindelijk een of meer toepasselijke versjes uit de berijmde Psalmen. Aan het einde volgen Gemengde Zedelessen uit de Spreuken van Salomo. De onderscheidene letter maakt het boekje nog nuttiger ter leesoefening; en het kan niet anders, of bij een aanhoudend gebruik wordt de jeugdige Lezer met Bijbelleer en Bijbelspreuken bekend, en behoudt menigen goeden indruk. De spelling is, zoo als men die van eenen geöefenden Onderwijzer wachten mag.

Voorbeelden van deugdzame Bedrijven, uitgegeven door de Maatschappij Tot Nut van 't Algemeen. Iste Stukje. Te Amsterdam, bij de Vries, van Munster en Zoon en van der Hey. In 8vo. 143 Bl. f :-7-:

Indien een boekje voor de lieve jeugd en den mingeöefenden, onder het opzigt van Bestuurderen der Maatschappij Tot Nut van 't Algemeen en op derzelver last vervaardigd, eene nadere aanprijzing behoeve, weten wij geene betere, dan die het tegenwoordige met zich brengt; het is, namelijk, ontleend uit het oorspronkelijke van den beroemden j.l. ewald, Beyspiele des Guten, maar voor den Hollander nader beärbeid, vooral met voorbeelden uit Holland vermeerderd en aangevuld. Onder 25 verschillende opschriften zijn deze welgekozene voorbeelden gerangschikt; zij roeren het hart, en wekken tot eene edele navolging op. Mogten de werkjes dezer nuttige Maatschappij toch meer in aller handen zijn!





{==409==} {>>pagina-aanduiding<<}

Boekbeschouwing.

Homiliën over verschillende Onderwerpen, meestal uit de Bijbelsche Geschiedenis; met eene Verhandeling over de Homiliën, tot eene Voorrede. Door W.G. Reddingius, Predikant te Eppenhuizen. Te Groningen, bij W. Zuidema. In gr. 8vo. 280 Bl. f 1-16-:

Het komt den Leeraar reddingius voor, dat de Homiletische predikwijze te zeer in onbruik is, en dat dezelve echter voor het algemeen de meest geschikte mag genoemd worden; hoewel hij daarom altijd en in alle gevallen eene andere wijze van redenen niet wil uitsluiten. Hij predikt dan ook dikwijls Homiliën; en dit zijn werkje, dat daarvan eenige proeven geeft, voorafgegaan door eene aanprijzende en onderrigtende Verhandeling, op den titel gemeld, heeft ten oogmerk, om ook vele zijner Ambtsbroederen daartoe op te wekken. De Verhandeling zal men met genoegen lezen; schoon zij niets behelst, dat nieuw is, of bijzonder treft. Wat Homilie is, in den thans gewonen zin; waarin zich deze predikwijze bijzonder onderscheidt, en waarom dezelve bijzonder verkieslijk gehouden wordt; welke soort van Bijbelteksten er wel het meest geschikt voor zijn; wat derzelver vereischten zijn, enz. dit alles vindt men hier in 28 bladzijden behandeld, meest naar schmid, Anleitung zum populären Kanzel-vortrag, en tittmann, Lehrboek der Homiletik. Indien er vele zoodanige Leeraars gevonden worden, als die achtingwaardige, waarvan hier mede gewaagd wordt, welke van oordeel zijn, dat het niet zeer noodzakelijk is, zijn best te doen om algemeen verstaanbaar voor hunne toehoorders te prediken, (met vermijding echter van straattaal, triviale uitdrukkingen, enz.) omdat de toehoorders door eigen Bijbel-onderzoek, en het catechiseren, moesten zorgen, dat

{==410==} {>>pagina-aanduiding<<}
zij waren, zoo als zij behooren te zijn, ten aanzien van hun verstand, (en waarom dan ook niet ten aanzien van hun hart?) zoo hopen wij, dat zij door de woorden des Leeraars reddingius zullen verbeterd worden, of dat deze achtingwaardige mannen zullen worden op stal gezet; opdat de arme menschen, en de dienstbare klassen vooral, die doorgaans alles, wat hen leiden en troosten kan, voor eene geheele week, des zondags in de kerk moeten opzamelen, zich niet langer met het onzeker geluid van zoodanig eene bazuin moeten behelpen! Doch dit slechts in transitu.
De proeven van Homiliën, van 's mans eigen opstel, zijn tien in getal: I. en II. Exod. II:1-10. - III. Ps. XXXII. - IV. Spreuk. III:13-18. - V. Matth. XVII:24-27. - VI. Marc. VII:31-37. - VII. Luc. X:36-47. - VIII. Jo. V:1-17. - IX en X. Hand. IX:36-42.
Wij erkennen gaarne, dat geen dezer opstellen boven de vatbaarheid van eene gewone Gemeente is, en wij twijfelen niet, of dezelve zullen met stichting door velen gehoord zijn; maar wij gelooven ook gaarne, dat de verklaring van den Leeraar opregt is, dat hij dezelve niet als volmaakte modellen in dit vak wil aangemerkt hebben; en wij houden dezelve bij uitnemendheid geschikt, om zoodanige Predikanten wederom wat te bemoedigen, die door de aanwijzing in de voorafgaande Verhandeling, dat men juist niet gemakshalve deze predikwijze kiezen moet, maar dat bij het bewerken derzelve zelfs zwarigheden plaats vinden, die men bij andere Leerredenen niet aantreft, misschien van het prediken van Homiliën zouden worden afgeschrikt. Het komt ons voor, dat men des zaturdags onder een kopje thee eene soortgelijke zonder veel hoofdbrekens schrijven kan, zoo men al niet verkiezen mogt dezelve te prediken op meditatie, hetgeen, zoo maar de noodige fiducie daartoe plaats vindt, (gelijk reddingius opmerkt) ook al gaan zal. Laten wij, ten bewijze, No. III, over Ps. XXXII, eens inzien.
De maker, het oogmerk: eene onderwijzing, een leer-
{==411==} {>>pagina-aanduiding<<}
dicht, dus om te leeren of te onderwijzen, aangaande het belang van de vergeving van zonden en een gerust geweten, en den weg daartoe: boetvaardigheid en schuldbekentenis. Tijd en gelegenheid der vervaardiginge is onzeker; denkelijk echter na de zonde met Bathseba en het bezoek van Nathan, enz. Nu volgt het ligchaam der leerrede:
1. De zaligprijzing van zulk eenen, die vergeving van zonden bij God heeft. De uitdrukkingen vs. 1 en 2 hebben alle hetzelfde denkbeeld; het is die weldaad Gods, waardoor Hij niet naar verdienste straft, maar kwijtscheldt: de Dichter wijst aan, wie op die weldaad bogen mag; het is hij, in wiens geest geen bedrog is, d.i. die zijne zonden inziet, erkent, en voor God belijdt. Nu volgt hiervan de praktische aanwending: Het is noodig tot vergiffenis, want anders is men blind voor zijne zonde; die blindheid is moedwillig, enz.; die erkentenis is wel de grond niet, maar de verdiensten van Christus; evenwel zij is noodig. Spreuk XVIII:13, Luc. XV:21, Hand. VIII:22, 1 Jo. I:8, 9. Voorbeelden van Manasse, enz. worden genoemd. Reinigen wij dan onzen geest van alle bedrog omtrent onze zonden, zoo noemt ons David wegelukzalig. Wie zou daar niet begeerig naar uitzien? enz. Rom. V:1-5. - Leeringen wekken, maar voorbeelden trekken, maakt den overgang tot
2. De bevestiging door Davids eigen voorbeeld, vs. 3-7. Hier rigt de Dichter zijne aanspraak tot God: zwijgen is zijne zonde niet erkennen, geen vergeving bidden. Toen moest hij God aanmerken als over hem misnoegd; daaronder leed zijne ziel, en ook zijn ligchaam. Kent men zulk een' toestand? Is men zorgeloos, men is nog ongelukkiger; maar hij, wiens geweten spreekt, is op den goeden weg; en het moet niet vervoeren tot wanhoop. David deed schuldbelijdenis, vs. 5, wierp zich voor God neder, enz. en wat deed toen God? Hij vergaf. 2 Sam. XII:13. Nu verlangt hij, dat dit anderen ter navolging opwekke, vs. 6. Hier verschillen de uitleggers over de letter; heiligen zijn nier bij reddingius ieder Israëliet; vindenstijd is de

{==412==} {>>pagina-aanduiding<<}
tijd, waarin de zondaar genade bij God kan vinden, en het bidden is hier vooral vragen om vergiffenis; groote wateren zijn een zinnebeeld van algemeenen, zwaren rampspoed. David's ondervinding was voor anderen opwekkende, vs. 7; hier wordt de overzetting van muntinghe gegeven. Zoo was dan de uitspraak vs. 1, 2 betoogd.
David's voorbeeld moeten wij volgen; wij hebben nog de gelegenheid; God draagt ons nog, enz. Misschien hebben wij geen doodbed, of zijn op hetzelve er niet toe geschikt. Nooit zal het iemand berouwen. Ook in rampen is men dan niet troosteloos. Het woordje sela verstaat de Leeraar zoo min als een ander; het behoort tot de muzijk, en zegt misschien zoo veel als bis.
3. David's nadere betuigingen en opwekkingen, op het voorgaande gebouwd, en daaruit afgeleid, vs. 8-11. Vs. 8 en 9 zijn geene woorden van God, maar van David; mijn oog zal op u zijn, zegt hetzelfde als, ik zal u raad geven, enz. Hierop volgt de aansporing om zich als redelijke menschen te gedragen. De aanwending is: anderen onderwijzen en raad geven, 1 Petr. IV:10, Rom. XII:6-8, Hebr. III:13, naar het voorbeeld van Jezus, enz. Zoodanigen raad van anderen nimmer versmaden, Jes. I:3. Jer. VIII:7; aangenaam is het vooruitzigt in de eeuwigheid, wanneer men daar zingen mag: 'k Zal daar den vriend mijn' dank betalen, enz. De hoofdsom van alles, het geheel verschillend lot, wordt vs. 10 voorgedragen; en had David alle reden om juichende vs. 11 te besluiten. Elk godvruchtige heeft daartoe ruime stof.
‘Laat ons, gel. Broed., die waarheid, bij welke wij nu bepaald werden, den in het kwaad volhardenden zondaar is ongeluk, den deugdzamen en godlievenden mensch geluk beschoren, altijd onder het oog houden. Laat ons de zonden vermijden, en de verleidingen bestrijden, om niet door dezelve in rampzaligheid gedompeld te worden. Laat ons door een waar geloof in den eenigen Verlosser, en eene ongeveinsde godzaligheid naar zijn Evangelie, dat groote goed zoeken, hetwelk bij God is wegge-
{==413==} {>>pagina-aanduiding<<}
legd voor de genen, die Hem vreezen. Laat ons bij het dadelijk genot van zijne weldoende liefde, van de vruchten van Jezus verzoenenden dood, van die, welke uit ons zaaijen tot Gods eer voortspruiten, vrolijk zijn in Hem, als den God onzes heils, en hart en stem verheffen tot roem zijner majesteit en genade.

De wereldvreugd rooft zielenvreê, 
Maar vreugd in God brengt zielrust meê; 
Een zielrust, die geen weergaê heeft, 
En voorsmaak van den hemel geest.’ 

Zoo sluit de Leeraar, die over het geheel in zijne redenen verzen uit de berijmde psalmen of het gezangboek invlecht, dat wij niet afkeuren, daar voor den mingeöefenden psalm- en gezangboek zoo veel is, en op die wijze nog meer worden kan.
Het zou ons moeijelijk zijn te zeggen, wat ons in deze Leerrede, en ook in de overigen, bijzonder bevalt of misvalt. Aan deze ontbreekt, naar ons gevoel, (hoewel men niet altijd alles zeggen kan) het genoegzaam opwekken van het gevoel van behoefte bij dit onderrigt. Die zoo tamelijk wel met zijnen zedelijken toestand te vreden is, moest, dunkt ons, hier vooraf toch iets hooren, en leeren voelen, hetwelk hem de rede belangrijk maken kan.




De geest van het Christelijk Gebed, of Leerredenen over het Gebed des Heeren; door J.L. Ewald. Uit het Hoogduitsch, door B. Verwey, Predikant in 's Hage. Te Amsterdam, bij J. van der Hey. 1813. In gr. 8vo. 141 Bl. f 1-16-:

Zekerlijk verdiende dit geschrist van den godvruchtigen ewald, even zeer als eenig ander van hem, reeds lang bekend te zijn aan ons godsdienstig publiek. De Eerw. verwey, wiens Verhandeling bij het Haagsch Genoot-
{==414==} {>>pagina-aanduiding<<}
schap over dit zelfde onderwerp met welverdienden lof bekend is, verklaart, dat vooral de eerste Leerrede, die hier voorkomt, hem bij dit zijn opstel van nut was; en even zeer als wij met hem in alles instemmen, ten aanzien van den welbesteden prijs, dien hij aan dit werkje geeft, wenschen wij met hem, dat men beide geschriften bijeenvoege en beschouwe als één geheel. De Leerredenen (of liever stukken uit Leerredenen, want dit bewijst de onevenredigheid der deelen) over het eigenlijke Onze Vader zijn zes in getal. Zij geven veel voor het hart, en zijn getuigen van ewald's echt-Christelijken geest. Achter deze zijn nog drie soortgelijke gevoegd, uit een ander van 's mans nog onvertaalde geschriften; over Jezus bede tot zijnen vader, Jo. XVII, zijn gebed voor zijne vijanden aan het kruis, Luc. XXIII:34, en Jezus laatst gebed, Luc. XXIII:46; ten einde eene beschouwing te geven van het bidden door Jezus zelven, te belangrijker, omdat zij de gebeden betreft, door Jezus in de laatste dagen zijns levens uitgeboezemd. Het uitmuntende van 's mans godsdienstige opstellen is te wél bekend, en die eenigzins zijne geschriften beöefende, voelt te zeer, dat ewald hier vooral spreken zal uit het volle, warme hart, dan dat wij hierover breed zouden uitweiden. Alleen willen wij de omschrijving van het Onze Vader, mede uit een van 's mans andere geschriften overgenomen, hier afschrijven:
‘Goede, Hemelsche Vader! geef, dat uw naam gekend en geheiligd worde in de geheele wereld, van alle redelijke schepselen uwes Rijks; dit uw Rijk kome, het kome spoedig, dit Rijk van rust en het zaligst genot. Ieder, die naar dit Rijk verlangt, bereide zich voor hetzelve, door het doen van, en een welgevallen te hebben aan uwen goeden wil; ô, dat die voorbereiding ons bovenal belangrijk en heilig zij! Iedere aardsche gift, elk stuk dagelijksch brood, dat Gij ons geeft, zij ons een onderpand van de volmaakte gaven van uw Rijk; geef ons hetzelve dagelijks, op ons kinderlijk gebed. Opdat dit kinderlijk vertrouwen niet verhinderd worde, zoo vergeef ons de menigvuldige groote en

{==415==} {>>pagina-aanduiding<<}
kleine, opgemerkte en onopgemerkte zonden, gelijk wij, volgens uwen wil, ook van harte vergeven willen aan onze broeders, die ons beleedigden, gelijk wij hun waarlijk ook vergiffenis schenken. Er kunnen voor deze zalige betrekking gevaren in den weg staan, door verzoekingen tot zonden veroorzaakt, waardoor onze getrouwheid aan U moet beproefd worden, waardoor wij ons ook gaarne laten beproeven, dat wij U lief hebben; maar laat ons toch niet in zulke verzoekingen komen, welke te zwaar voor ons zouden vallen. Verlos ons en alle onze broeders eenmaal van al het booze, ook van alle inwendige en uitwendige bezwaren. Laat de volmaaktheid naderen, en uwe heerlijkheid zich openbaren. Wij bidden dit alles met vertrouwen op U; want U behoort het Rijk, Gij regeert alle dingen. Wij verwachten het van uwe magt; want Gij kunt alles doen, U is de kracht. Ja, U komt ook alleen toe de eerbied en de vereering van alle menschen en Engelen, nu en altoos. Gij blijft dezelfde, ô God en onze Vader, dat is waar en zeker, tot in eeuwigheid. Amen!’





Philaagje en Melaantje, een zeer nuttig Volksboekje, vervaardigd door H.G. Eskes, Kanonik te Rees. En met voorkennis van den Schrijver eenigzins omgearbeid en in de taal beschaafd ten dienste der Hollanders, door B. Doorenweerd, R.P. te Kampen. Te Deventer, bij J.W. Robijns. In kl. 8vo. 79 Bl. f :-4-:

Een zeer nuttig volksboekje, door een eerwaardig geestelijk Heer vervaardigd, en een even eerwaardig geestelijk Heer omgeärbeid en in de taal beschaafd, verdiende wel eene vroegere melding. Het verzuim is echter buiten onze schuld, want het is ons eerst zoo laat geworden. Philagia en melania, (hier herkennen wij de beschavende hand!) de eerste eene bejaarde vrijster,

{==416==} {>>pagina-aanduiding<<}
de andere eene gehuwde vrouw, houden nu en dan over allerlei een stichtelijk en leerzaam gesprek, en hunne zamenspraken maken dit volksboekje uit, dat inderdaad wel voor zekere soort van lezers nuttig wezen kan.
1ste Zamenspraak. Melania is dan vrij wat onvergenoegd; zij klaagt over tegenspoeden, en slooven en sukkelen, om met God en met eere door de wereld te komen: ‘Wij hebben tot tweemaal toe de sterfte onder het vee gehad; doch ik moet het zeggen, gelijk het is: onze Landheer heeft het ons geheelenal weder vergoed. Voor twee jaren, gelijk gij weet, zijn onze snijboonen mislukt. Verleden winter hadden wij het huis vol inkwartiering, en laatstleden lente heeft kornelis, onze oudste zoon, de derdendaagsche koorts gehad. En welk ongeluk! voor eenige dagen heeft onze meid, ja! God vergeef mij de zonde! dat domme dier heeft een van onze sijne japansche theekopjes gebroken, die wij nog van mijne overbestemoeder hadden, en nu is dat halfdozijn geschonden. Thans liggen de twee jongste knapen en ons kleine wicht aan de pokken.’ Philaagje, eene goede Christelijke vrouw, vermaant tot geduld, en tot het zien op het menigvuldig goede; zij zegt er een woordje van, dat de koepokinenting verwaarloosd was, en verhaalt voorts, hoe in haar tuintje ook geene rozen zonder doornen groeijen. Dit gesprek doet eene vrij goede werking. - 2de Zamenspraak. Melaantje was terkerk geweest, en bekent dat dit iets zeldzaams was; hare vriendin zegt er het hare van. Melaantje verhaalt, dat zij er nu net van pas kwam, daar de Pastoor het juist over die ouders had, die hunne kinderen niet in toom houden, maar hen bij avonden langs de straat, in herbergen en met ligt gezelschap voor de viool laten gaan. Philaagje bindt het gezegde van den Pastoor vrij wat aan, hetgeen voor melaantje wel noodig was. - 3de Zamenspraak. Men begon melaantje voor vroom en stemmig te schelden, omdat philaagje's verkeer op haar zoo veel invloed had; en kaat was zeer boos,
omdat

{==417==} {>>pagina-aanduiding<<}
men haar niet vergund had naar een teercomplot te gaan dansen; dit geeft ditmaal stof tot onderhoud. - 4de Zamenspraak. Eene moei van melaantje was gestorven; zij was onder de kuur van schelen barend, een bekwaam geleerd ventje, (die in eens een heel pak kruiden gaf, dat de helft niet kostte als een klein sleschje van den dokter) deze wereld afgestapt. Het gesprek loopt nu over kwakzalvers en bekwame geneesheeren. - 5de Zamenspraak. Philaagje was in haar tuintje; hier komt de natuurkunde op de baan, en spoedig komt men op den donder en de waskaars en de gebeden bij een onweder. ‘Die gewijde dingen zijn goed; gij kunt er het Handboek van den Heer overberg over nazien, IIde Deel, blade. 141; maar men kan er God niet mede paaijen en te vreden stellen. Als men dat wil doen, dan moet men er ook Christelijk trachten bij te leven. De bliksem is een natuurverschijnsel; maar dat wisten onze voorvaders zoo wel als wij, dat de bliksem en donder door natuurlijke oorzaken worden voortgebragt; maar zij wisten ook, dat de geheele Natuur aan God gehoorzaamt, en zich voegt naar alle zijne oogmerken;’ een waar en wijs woord, dat op het: Dien God bewaart, is wél bewaard, eindelijk nederkomt. - 6de Zamenspraak. De zoon van de overledene moei zag op klaar lichten dag hare doodkist te huis brengen, en moederlief overleden daarin liggen, vijf dagen vóór haren dood. Paapsche fabeltjes!.... Voorzigtig, Lezer! het schrandere philaagje beduidt u dat wel anders; zij heeft dergelijke historietjes van haren Pastoor zaliger wel meer gehoord, en weet er onder andere een van het roode Moletje in de Geerstraat,
waar zelfs een lutersch getuige bij tegenwoordig was. ‘Men kan wel niet alle dergelijke vertelsels voor waar houden - doch men kan ook alies niet in dit stuk hardnekkig verwerpen en ontkennen, voornamelijk wanneer het verhaalde niet tegen de leering van Christus, of tegen de eer van God, of tegen het welzijn van onze medemenschen strijdt, en er meer dan één zijn, die op hetzelfde oogenblik het-
{==418==} {>>pagina-aanduiding<<}
zelfde ontwaren. Sommige voorspooksels worden gezien, andere worden gehoord.’ Philaagje is in het gevoelen van haren zeer eerwaardigen Patroon, ‘dat dergelijke verschijningen - door tusschenkomst der hemelsche geesten kunnen geschieden.’ - In de 7de Zamenspraak is echter philaagje het minder eens met melaantje, die van hare bestemoer zaliger, die geene leugenachtige vrouw was, veel staaltjes van hekserij of tooverij gehoord had; het gesprek loopt dan over het rijden op hooigaffel en bezemstok, over een' zevenden zoon, en wat van dien aard is, waarvan philaagje zich niets laat op de mouw spelden. - In de 8ste Zamenspraak hebben zij het over de weerwolven; dit loopt toch kort af, en philaagje zegt een nuttig woord over het te vroeg huwelijken, het inwonen van jonggehuwden, en de opvoeding van kinderen.
Zoo is dan dit volksboekje inderdaad een allerlei, bij welks vervaardiging wij hopen en ook vertrouwen, dat beide de Eerwaardige Heeren hunne hersenen niet al te zeer ingespannen of vermoeid hebben. Wij zijn met de behoeften van sommige lieden juist niet zeer bekend, en hunne Eerwaardige Ambtgenooten mogen het werkje uitdeelen, waar zij meenen dat het nut kan doen.




Handboek der Paardenkennis, ten dienste van den Burger- en Krijgsstand Door C.A. Geisweit van der Netten, Kapitein, enz. Te Amsterdam en in den Haag, bij de Gebroeders van Cleef. In gr. 8vo. XXII, 247 en 128 Bl., behalve de Platen en derzelver verklaring. f 4-16-:

Het is niet te ontkennen, dat een handboek, als dit, in onze taal min of meer eene behoefte is. Ook is hetzelve, wat de uitvoerigheid en volledigheid aanbelangt, niet geheel zonder verdienste. Het is in vijf afdeelingen verdeeld. De eerste bevat de natuurlijke historie van het paard, waar-
{==419==} {>>pagina-aanduiding<<}
in wij verwonderd waren, bij de optelling der soorten van het geslacht der paarden, den ezel overgeslagen te zien. De tweede afdeeling handelt over de in- en uitwendige paardenkennis, en levert vooreerst eene korte ontleed- en natuurkundige beschouwing, welke echter zeer oppervlakkig is, en beter weggelaten ware geweest, ten minste in zoo verre dezelve niet volstrekt tot de uitwendige kennis noodig is. Deze laatste wordt vervolgens met meer uitvoerigheid en duidelijkheid behandeld, en door af beeldingen opgehelderd. De derde afdeeling loopt over den ouderdom van het paard, en de middelen om denzelven te bepalen; de vierde over de deugden en gebreken der paarden, de manier, om hierin eene goede keuze te doen, en zich voor bedriegerijen te wachten. Ook deze afdeelingen zijn van platen vergezeld, en daarenboven van een tabellarisch overzigt, over de goede gesteldheid, misvorming, vereischten en gebreken der paarden, in alle derzelver deelen. Men kan zien, dat de Schrijver hier veel meer t'huis is; zoo ook in de vijfde, die de beginselen van het beslag op eene grondige en leerzame wijze voordraagt. - Wij zouden dit werk meer aanprijzing waardig keuren, zoo de stijl er niet zoo jammerlijk van verwaarloosd ware. Nu is zeker bijna de helft van het boek, voor iemand, die der zake niet geheel kundig is, onverstaanbaar, en men heeft er niets aan, indien men niet uit een half woord des Schrijvers meening weet te raden. Vooral is dit het geval met het beschouwende gedeelte. De praktische regels, welke in de drie laatste afdeelingen voorkomen, zijn veel duidelijker voorgesteld, en men vindt ook hier weêr het gezegde van
horatius bevestigd: verba provisam rem non invita sequentur.
Zoo wij dan dit boek niet ruimschoots aan elk durven aanbevelen, kan het zijne nuttigheid hebben voor hem, die eenige handleiding in het onderzoek van paarden verlangt. Doch voor zoodanigen bevat het weêr te veel, dat hun niets waard is. De platen schijnen uit een ander werk ontleend.





{==420==} {>>pagina-aanduiding<<}

De drie Rijken der Natuur, Dichtstuk van Jacques Delille. Vrije Navolging in het Hollandsch, door A. Loosjes, Pz. IIde Afdeeling. Te Haarlem, bij A. Loosjes, Pz. 1813. In gr. 8vo. 122 Bl. f 2-18-:

De derde en vierde Zang van dit werk behelzen het slot van hetgeen men het eerste Gedicht, handelende over de vier Elementen, zou kunnen noemen. Naar mate de Dichter voortgaat in zijne taak, die uit de hoogere luchtgewesten steeds lager tot onze Aarde afdaalt, moesten ook zijne beschrijvingen hier en daar van gedaante veranderen. Het Vuur, het Licht en de Lucht gaven aanleiding tot grootscher, het Water, 't geen wij in den derden Zang ontmoeten, stof tot bevalliger tafereelen. Niet, alsof hier en daar geene ontzettende schilderingen, b.v. die eener overstrooming, voorkwamen; maar het zachte en aandoenlijke heeft in de Episodes van dezen Zang de overhand, vooral in het zoo fraai naar thomson gevolgde geval van damon en musidora, en in het treffende verhaal van willem en roosje, 't welk zich ook ná de Liefde op het IJs van tollens met veel genoegen laat lezen, daar de Heer loosjes, door de voorstelling van het gevaar des jongelings, eene geheel andere wending aan het verhaal gegeven heeft, dan die wij bij den Rotterdamschen Puikdichter bewonderen. Onder de plaatsen, die den Heere loosjes verder in eigendom toebehooren, vermelden wij nog den watersnood ten tijde van Vrouw jacoba (bl. 12) - de liefelijke beschrijving van Elswoud, (bl. 13) en de schildering van het Katwijksche Kanaal, benevens de verdiensten van brunings en conrad, (bl. 23.) Zeer aardig maakt hij zich, met een ironisch compliment aan de Fransche taal, in tegenoverstelling van onze stijve moederspraak, van de moeijelijke beschrijving eener badplaats af. De natuurlijke eigenschappen van het water, vooral deszelfs oplossing in dampen

{==421==} {>>pagina-aanduiding<<}
en stolling tot ijs, strekken ten grondslage aan dezen Zang.
De vierde Zang, over de Aarde handelende, heeft ons in het begin minder dan een der vorige bevallen. Al te menigvuldig zijn daar de geheelenal wetenschappelijke bijzonderheden, welke veelal, naar het ons voorkomt, tot berijmd proza vervallen. Het is waar, de stof, minder tot rijke Episodes geschikt, en daarentegen met geölogische opmerkingen overladen, leende zich veel minder tot eene dichterlijke behandeling, dan bij de verhevene Lichtverschijnselen, de forsche werking van den Wind, of de alvernielende kracht des Vuurs; ja zoo arm is dit gedeelte, dat men tot laatstgemelde hoofdstof de toevlugt heeft moeten nemen, en de eigenlijk tot het vuur behoorende uitbarstingen der Volkanen hier te passe brengen, om niet louter van kalkaarde, spath, gips, zwaar- en talk-aarde, klei- en kiezel-aarde, kromhalzen en distilleerkolven, verzuursels en loogzouten te spreken. Maar het ondichterlijkste van allen is, dat men hier alle illusie, waarin poëzij toch leeft en zweeft, en die zij uit alle krachten moet zoeken te bevorderen, wil wegredeneren. ‘Wat is uw spiegel, eglé, waarin gij uzelve, waarin uw minnaar u aanschouwt?’

't Verfoeliesel, door kwik en tin 't bestaan gegeven, 
Vangt al de stralen op, het glasvlak meêgedeeld, 
En in hunn' loop gestuit, weêrkaatsen zij elk beeld. 
Aldus vereent het glas, om met dien glans te pralen, 
In zich plantaardig zout en aarde en mineralen. 
Van waar ook schittert, met zoo luisterrijken glans, 
Als 't licht der zonne vlugt naar westelijker trans, 
De girandole, of blinkt 't door velerleije grepen 
Der kunstervaren hand als prisma's afgeslepen 
En kleurrijke kristal, waaruit geduld en vlijt 
De kroonen scheppen, op wier armen, wijd en zijd, 
Feestlichten, de echte teelt der noeste bijen, branden? 
 
Wil des romé, indien gij twijfelt, ondervragen; 
Zijn antwoord zal gewis leergierigheid behagen: 

{==422==} {>>pagina-aanduiding<<}

Aan 't kwarts, door 't rotsgewelf gezegen, in den staat 
Van vloeibaarheid gebragt door 't water, is 't sieraad, 
Verblindende door pracht, van candelabren vazen 
En piramiden, die door glans het oog verbazen, 
Zijn' oorsprong schuldig, dat uit 's aardrijks duistren nacht 
Door menschenvlijt en kunst ten voorschijn werd gebragt. 

Dit alles is gewis zeer waar, zeer juist, en kan den toets van een' cuvier doorstaan; maar het is toch naar ziel en ligchaam proza! - Wat zouden de Ouden, onze meesters in al het schoone, toch wel gezegd hebben, wanneer men hun eene plaats gelijk deze als poëzij had voorgelegd? - Zelfs wat de orde aangaat, zouden wij wel vragen: of niet de ontbinding des waters in twee beginselen (bl. 66) beter in den vorigen, dan in dezen Zang paste?
Doch indien onze Dichter, op het voetspoor van zijn model, onder den last van zijn zoo geheel stoffelijk onderwerp bezweken is, hij verheft zich weder in het midden van dezen Zang, waar hij de schoonheden der Aarde aldus bewondert:

Hoe kan uw luister en uw schoonheid mij bekoren! 
Die pracht, die heerlijkheid, een dochter Gods beschoren, 
Heeft u, ô Aard! verzeld in uw' geboortestond. 
De hemel was uw tent, gespannen in het rond, 
Dat liefelijk azuur met starren rijk doorweven, 
Het groen en bloemrijk kruid u ten tapijt gegeven, 
De bosschen tot een kroon, die uwen schedel dekt, 
Terwijl rivier en zee u tot een' gordel strekt. 

Dit geeft gelegenheid tot een overzigt der tallooze veranderingen, sedert de schepping op den aardkloot voorgevallen, 't welk dichterlijk zijn kan, en het wezenlijk is; - voorts tot vermelding van den vloed, die, waarschijnlijk uit het zuiden opgezet, de Aarde overstelpt, en hare tegenwoordige gedaante gegeven heeft; iets, dat ongedwongene aanleiding geeft tot de volgende fraaije plaats over forster:

{==423==} {>>pagina-aanduiding<<}


Gij, forster, gij waart de eerst', die 't woest gewrocht der stroomen, 
En 't spoor dier inbraak, op uw' togt, hebt waargenomen, 
Toen ge, aan de zij van cook, den aardbol omgezeild, 
Van meer dan ééne Zee den bodem hebt gepeild. 
Helaas! na met uw' vriend des aardrijks verste hoeken 
En kusten, nooit gezien, kloekmoedig te onderzoeken, 
Na volkren, nooit bezocht, te ontdekken, trof de dood, 
Zoo wreed, als onverwacht, uw' eedlen reisgenoot; 
Maar ras werd uwe smart om zijn verlies gelenigd, 
Daar ge, in 't Elysium op nieuw met hem vereenigd, 
De ellenden ras vergeet, geleden hier beneên, 
En om de rampen lacht, hier t' zamen doorgestreên; 
Daar kout gij van 't verschil der Zeeën, die gij bouwde, 
Van d'onderscheiden' aard der volkren, die ge aanschouwde: 
Ulysses hoort u aan; daar hij vernederd bloost, 
En zijn geringheid voelt, schenkt naauw homeer hem troost; 
Die moge hem als groot door reis- bij reistogt malen, 
Diep ziet hij zijnen roem bij landontdekkers dalen, 
Die Zeeën kliefden, nooit van ééne kiel doorsneên, 
Aan wie zijn stoutste togt een kinderspeelreis scheen. 

Natuurlijk volgt hier nu het verslag van de nieuwere ontdekkingen wegens de verlorene diersoorten eener vroegere Wereld, van het verouderen zelfs en instorten der hechtste granietbergen, als bewijzen van de groote veranderingen, waaraan de Aarde blootstaat. Hierop doet men zien, hoe veel ook de kunst daaraan toebrenge, en hoe niet alleen de oppervlakte, maar zelfs de diepten der Aarde aan geduchte omwentelingen hebben blootgestaan, welke daarin pyriten, en den zeilsteen, hebben voortgebragt, (het verwondert ons, dat de Hollandsche Dichter, bij het schetsen der onbegrijpelijke magneetkracht, geen woord van haren invloed op ons ligchaam rept; een bij uitstek dichterlijk onderwerp zeker!) benevens alle die schitterende edelgesteenten en bergkristallen, wier glans de menigte zoo bekoort, en eindelijk nog telkens voedsel geven aan die vreesselijke vuurbergen, wier werking in het slot van dezen Zang beschreven wordt, - en zij ook gekenmerkt als oorsprong

{==424==} {>>pagina-aanduiding<<}
van die basalten, welke soms trotsche gevaarten, als onmiddellijke praalgebouwen der Godheid, vertoonen, zoo als de Fingalsgrot op Staffa.
Ten slotte zullen wij uit den derden Zang nog de schilderachtige teekening van den watervloed gedeeltelijk overnemen.

Het goede landvolk, met den schrik om 't hart geslagen, 
Zoekt, bevende, zijn vee, op 't droog, bijeen te jagen; 
De een klemt zijn kindren, die hij wegdraagt, aan zijn borst, 
Wijl de ander op zijn' nek zijn' grijzen vader torscht. 
Elk vliedt den dood, en ziet zich nieuwe ellend' beschoren; 
De golven dreigen nu zelfs 't huisgezin te sinoren, 
Dat straks zich veilig waande, en ziet, daar 't water grimt, 
Hoe of, elk oogenblik, 't gevaar al hooger klimt, 
Ja, van verdieping tot verdieping opgestegen, 
Ziet elk, tot in de ziel bekommerd en verlegen, 
Hoe meêkrap, rogge en tarw, hoe lijnzaad, vlas en hooi, 
Daar 't door elkander drijft, der golven strekt ter prooi. 
De paarden zinken, mat gezwommen, in de golven; 
De schapen, zwaar van vacht, zijn lang in 't nat bedolven; 
De koeijen drijven dood langs 't dak der strooijen hut, 
Die onder 't veeg gezin, bij elken golfslag, schudt; 
Alleen de trouwe hond, tot nog den dood ontzwommen, 
Is tot den nok des daks zijn' meester nageklommen, 
Die, de armen naar omhoog, met doodsbleekte op 't gelaat, 
Wegkrimpende van angst, den zondvloed gadeslaat, 
Die weide en bosch en beemd en lusthof heeft verslonden; 
Terwijl de grijaard, aan zijn legersteê gebonden, 
Sneeft als 't onnoozel wicht, zijn lot- en rampgenoot, 
Dat onder 't wiegekleed verrast werd door den dood. 
 
't Gelukt de golven, die alom de hut omringen, 
Het waggelend gebouw ter grondvest af te wringen, 
't Drijft met zijn' eigenaar, bij 't gillen en geween 
Van zijn' rampzaal'ge vrouw en kroost, God weet, waarheen! 
Weg drijft met heel 't gezin die stulp, zoo kort geleden 
De troon van huislijk heil en huwlijkszaligheden. 
 
Help God! de hut zinkt weg, aan onze starende oogen, 
Gelijk een redloos wrak in 't hart der zee, onttogen; 

{==425==} {>>pagina-aanduiding<<}

Gelukkig! allen zwelgt de woeste draaikolk in, 
Niet één blijft over van 't rampzalig huisgezin, 
Om jaren 't wreed verlies der dierbren te beweenen. 
Neen! allen, allen zijn ze in 't zelfde graf verdwenen, 
Waar hen de morgenzon der zalige eeuwigheid, 
Door ramp noch rouw bewolkt, in kalme rust verbeidt. 







Het belegerd Deventer, of Dagverhaal van hetgene er in en om die Stad is voorgevallen, gedurende dat dezelve door de Troupes der tegen Buonaparte verbondene Mogendheden was ingesloten. Vervat in eenige Brieven, vandaar geschreven door een Burger en Inwoner aan zijnen Vriend in Holland. Te Deventer, bij L.A. Karsenbergh, G. Brouwer en J.H. de Lange. 1814. In gr. 8vo. 119 Bl. f :-18-:

Leerrede, ter gelegenheid van het plegtig Dankuur, gehouden te Deventer, den 26 April 1814, uitgesproken door C. Fransen van Eck, Professor en Predikant. Te Deventer, bij L.A. Karsenbergh. 1814. In gr. 8vo. 32 Bl. f :-11-:

Als eene soort van dagboek, behelzen deze brieven al het maar eenigzins belangrijke, met onderscheidene bijgevoegde aanmerkingen, het gebeurde in en deels buiten de belegerde stad betreffende. Men begint met eene beschrijving, bij wijze van herinnering, der gesteldheid, ligging en naast omringende oorden der stad. Men gaat voort met de vermelding der geruchten, voorteekenen en beginselen des in staat van verdediging stellens van Deventer. Er laten zich Kozakken zien; men wisselt eenige schoten; de zaken nemen eene ernstiger gedaante aan; het bestuur wordt door een militair gouvernement vervangen; menigte van de stad omringende gebouwen, lusthuizen enz. worden op allerlei wijze verwoest; de stad wordt beschoten, schoon gelukkig

{==426==} {>>pagina-aanduiding<<}
niet beschadigd; uitvallen geschieden, maar loopen niet altijd even goed af. Dan schijnt het weer wat ruimer; lieden verlaten en komen weer in de stad, waaronder boeren met vee en eetwaren ter markt. Voorts worden parlementairen ontvangen en gezonden; terwijl intusschen aanmerkelijke vorderingen van geld, opschrijvingen aan de huizen, met betrekking tot derzelver aantal en bezeten voorraad, enz. enz. geschieden; ook een nieuwe nood, die des waters van den IJssel, stad en inwoners bedreigt. Eindelijk, de geruchten van het buiten, vooral bij en in Parijs, gebeurde dringen door; van den eenen kant doet zich de hope op van spoedige bevrijding, van de andere zijde echter doen gestrenge maatregelen van den Kommandant nog al gedurig vreezen; ten slotte, de zaken zijn gevonden, mits den bevelhebber, na de vroegere f 50,000, f 25000, enz. nog f 17000 ter goedmaking der soldijen worden betaald; welk laatste thans, bij wijze van voorschot aan het Gouvernement, geschiedt.
Uit alles blijkt, dat de eigenlijke nood in de stad niet hoog is gerezen geweest. Het garnizoen was slechts eene 1600 groot, en vooraf geproviandeerd; het najaar had kuipen en kelders der gezeten burgerij gevuld; en ook de gemeene man, die met arbeiden aan de werken een' goeden stuiver won, kon nog het zijne krijgen. Doch dit belet niet, dat de stad zeer geleden hebbe: de pogingen, om haar, die maar weinig verdediging had en op niets minder dan een beleg kon verdacht zijn, in weinig tijds tot eene wezenlijke sterkte te vormen, en de onbezuisdheid, waarmede men, daarenboven, met de middelen tot dit einde te werk ging, zijn op vele verwoesting, op veel schoon plantsoen en ook geld te staan gekomen. En, wat ook de bevelhebber, in zijne uitgegeven dagorders of aankondigingen, van liefderijke zorge zwetsen, en den Deventers voorrekenen moge, dat zij zelfs bij het beleg gewonnen hebben; onze Schrijver denkt maar in het geheel zoo gunstig niet, hetzij over de zaak, hetzij over den persoon, noch vooral ook over den officier der genie. Ten minste het sieraad en

{==427==} {>>pagina-aanduiding<<}
vermaak der buiten-wandelwegen schijnt der stad voor vele jaren ontzegd, en de schade gewis op een paar millioen te schatten.
Overigens heeft dit stuk, als dagboek, wel iets langwijligs, maar daarentegen ook de eigenschap van ons, als het ware, meer van nabij te doen zien en gevoelen, wat al gedurig voorvalt. Hetzelve behelst vele gezonde aanmerkingen, en is in eenen gemakkelijken stijl geschreven. - Wij lazen het doorgaans met genoegen.
No. 2. Deze Leerrede hoort geheel bij het vorige, dat met derzelver loffelijke vermelding eindigt. De tekst is Ps. LXVI:8-15; het algemeen beloop dat eener gewone, zeer goede, Leerrede; de verdeeling van het toepasselijk deel, I. van onze doorgestane ellende, II. van onze heugelijke redding, III. van onze pligtmatige dankbaarheid; de stijl en geheele behandeling inderdaad voortreffelijk. Liefst bepalen wij ons, in plaats van verdere ontwikkeling van verslag en lof, bij een en ander staal.
Van het beleg zegt de Heer van eck, in overeenstemming met het verhaal: ‘Hetzelve kenmerkte zich door geene verscheidenheid van gewigtige krijgsbedrijven, maar leverde ons, echter, overvloedige stof tot hevige bekommernis op; en bijzonder hadden wij het verdriet te ondervinden van telkens levendig opgewekte, doch telkens deerlijk te leur gestelde hope op uitkomst.
Ja! wij hebben dagen doorgebragt, waarin wij schier in eenen letterlijken zin reden hadden om te klagen: “Hier scheen ons 't water te overstroomen, - daar werden wij gedreigd door 't vuur!” En gedurende den ganschen tijd van het beleg, was alle gezag van wetten, alle zekerheid van bezitting, alle veiligheid van personen opgeheven. Lieden van onderscheiden rang en staat werden om gewaande, hun opgedrongene misdaden in de gevangenis geworpen; en smadelijke uitzetting uit de stad wedervoer den man van verdiensten, die voor de belangen der geplaagde burgerij met bescheidene rondborstigheid durfde spreken. - Drie-entwintig bange weken zagen wij ons overgegeven aan de

{==428==} {>>pagina-aanduiding<<}
willekeur van mannen, die hunnen meester op eene zijner en hunner waardige wijze dienden; die de voor ons zoo ongelukkige verdedigingsmiddelen, welke het regt van oorlog gezegd wordt te veroorloven en voor te schrijven, met eene overbodige gestrengheid en nuttelooze wreedheid ter uitvoer bragten; en die het ons zoo wel binnen als buiten 's huis ondragelijk zouden gemaakt hebben, indien de billijkheid van het gros der gemeene krijgslieden die van hunne hoogste bevelhebbers niet verre had overtroffen.’
En verder: ‘Het is zoo: onze vreugde, over onze eindelijke redding, is alles behalve ongemengd. - Vurig, ongeduldig verlangden wij, om de poorten onzer stad weder geöpend te zien; en nu ons dit vergund is, schrikken wij voor de treurige tooneelen, die wij, buiten komende, zullen moeten aanschouwen. Ledigheid, verwoesting, puinhoopen zullen ons daar bedroeven, alwaar ons nu anders het jeugdige lentegroen zoude tegenlagchen. Met een toegenepen hart, en een van de weemoedigste tranen bevochtigd oog, zullen wij onze omliggende oorden betreden, en de noodlottigste gedaanteverwisseling zal dezelve voor ons bijna onkenbaar maken.’ enz. ‘Dan, wat onderscheidt ons boven de bewoners van Leipzig, Dresden, en vooral van het zoo deerniswaardige Hamburg -?’
Eindelijk: ‘Zijn er zulke geweest, die het laaghartigste eigenbelang aan den schepter der goddeloosheid verbond, die hunne heimelijke wenschen voor de wederoprigting der reeds zieltogende dwingelandij onder ons niet konden verbergen; zijn er zulke den naam van Nederlanders onwaardige geweest, die de hardste bevelen met eene slaafachtige gedienstigheid uitvoerden, die ons het vreemde juk op alle mogelijke wijzen hielpen verzwaren, en, in vergelijking van welke, er Franschen gevonden werden, die menschelijk waren; zijn er zulke geweest, die in de dagen van onzen jongsten nood ons ergerden en verontwaardigden, door zich met het gewin der ongeregtigheid, met den roof der geplonderde landlieden te bevoordeelen; ô, wenschen wij onszelven geluk, dat wij nimmer aan hen gelijk waren, dat

{==429==} {>>pagina-aanduiding<<}
wij onze ziel in dezen zuiver hielden, maar - verre zij van ons de onedele zucht om ons te wreken!’
Gelijk in dit laatst aangehaalde, zoo spreidt de Prediker overal den edelsten geest ten toon, predikt de allergepastste en zuiverste zedekunde en godsvrucht, en vindt inzonderheid bij de beschouwing der groote gebeurtenissen in Europa de gelegenheid, om met zoo stoute als ware en treffende trekken te schilderen. Met genoegen zou gewis het lezend publiek meer voortbrengsels zijner penne ontvangen.

De Buonaparte et des Bourbons, et de la nécessité de se rallier à nos Princes légitimes, pour le bonheur de la France et celui de l'Europe; par F.A. de Chateaubriant. Suivi de l'exquisse d'un portrait, par G. Lacretelle. Paris. 1814. 8vo. p. p. 35. f :-8-:

De Heer chateaubriant is lang bekend door zijnen bloemrijken stijl, zijn, bijna meer dan dichterlijk, gevoel en verbeelding. Wat wonder, dat hij, bovendien een ijverig voorstander van Godsdienst en gestreng Catholicismus, bij de eerste gelegenheid zijn stout penseel opvatte, om de gruwelen der te zamen stortende overheersching van zijn Vaderland te schetsen? Hij deed dit, vóór nog de zaken beslist, de Verbondenen in Parijs waren; hij deed het met de opzettelijke bedoeling, om zijne landgenooten zoo wel af te trekken van bonaparte, als in te nemen voor de bourbons; ja niet slechts zijne landgenooten, maar ook de Mogendheden, dat zij handelen mogten, zoo als de uitkomst hen, ten opzigte van Frankrijk en de bourbons, heeft zien handelen. Het boekje zag nog het licht niet, was nog niet afgewerkt, toen men deze wenschen reeds vervuld zag. Het werd, dus, ten deele overtollig. Doch genoeg, zegt de Schrijver, zoo het ons het afgeworpen juk slechts te meer haten, en het herkregen bewind beminnen doet.

{==430==} {>>pagina-aanduiding<<}

Met vuur en kracht is alles geschreven. Dikwijls en in vele opzigten, echter, kan de stoutste welsprekendheid niets meer dan de eenvoudige waarheid en de bekende toedragt der zaken uitdrukken. Met genoegen, schoon tevens met huivering, zal iedereen deze schetsen en afzonderlijke deelen des Schrikbewinds van napoleon, naar het leven geteekend, aanschouwen. Ook de regte schatting zijner inrigtingen, zoo dikwijls om zekere voortreffelijkheid verheven, de regte schatting van zijn genie, in het licht, door gunst der omstandigheden en niets ontziende stoutheid van geest, met eenen eindelijken gelukkigen uitslag, daarop geworpen, zoo dikwijls als bovenmenschelijk beschouwd; ook deze schatting zal ons, op het spoor van chateaubriant, dikwijls te gemakkelijker vallen. Ja, veel van hetgene wij misschien wel gevoelden, en met een woord aanduidden, doch niet zoo letterlijk staven, en tegen den winderigen ophef van anderen altijd staande houden konden, ziet men zich hier voorgerekend, verzekerd en bewezen.
Hiermede nogtans beweren wij niet, dat dit altijd het geval is; dat de koele rede en naakte waarheid hier overal hetzelfde met de gevoelige taal des Schrijvers zou zijn, en de welsprekendheid hier niet meermalen door geestdrift vervoerd, tot eenzijdige voorstelling verleid, ja op klanken en beelden zou zijn uitgeloopen, die, zonder bewijs, nogtans niet zelden treffen en medeslepen. In beide hoofddeelen, maar vooral in dat, de Koninklijke regering der bourbons en hare aanprijzing bevattende, schijnt hij ons toe, meermalen tot dit min gegronde, meer opgeschikte, schoon misschien door den Schrijver niet min welgemeende of hartelijke en warme, te vervallen.
Hoe het zij, wij gelooven onzen Lezers den meesten dienst te bewijzen, door hun het stuk, uit eenige aanhalingen, door ons vertaald, nader te leeren kennen.
‘Men heeft de administratie van bonaparte geroomd. Zoo de administratie in de cijfers bestaat, zoo om wél te regeren toereikend is, dat men wete, hoe veel eene provincie aan graan, aan wijn en olie opbrengt, welke de

{==431==} {>>pagina-aanduiding<<}
laatste kroon is, die men kan heffen, de laatste man, dien men kan nemen, gewis dan was bonaparte een groot administrateur; het is onmogelijk het kwaad beter te organizeren, meer orde in de wanorde te brengen!
En echter, hoe vele fouten en dwalingen in zijn eigen stelsel! De alleromslagtigste beheering verzwolg een (aanmerkelijk) deel der inkomsten van den staat. Geheele legers van douaniers en receveurs verslonden de belastingen, die zij gesteld waren te heffen. - Hij heeft in tien jaren vijftien milliarden (150000,00,000) verteerd, hetgeen te boven gaat de impositiën, gedurende de zeven-en-zeventig jaren der regering van lodewijk XIV geheven. De roof der wereld, vijftien maal honderd millioenen inkomsten waren hem niet genoeg. - Een erkel artikel der nieuwe wetboeken vernietigde in den grond allen eigendom. Een administrateur der domeinen kon u zeggen: Uwe bezitting is domein of nationaal. Ik stel ze bij voorraad onder sequester: ga heen en pleit! Zoo de domeinen ongelijk hebben, zal men u uw goed terug geven. En tot wien hadt gij in dit geval toevlugt? tot de gewone regtbanken? Neen: deze zaken waren voorbehouden aan het onderzoek van den Staatsraad, en bepleit voor den Keizer, die tevens regter was en partij.’
‘De geslachten in Frankrijk werden, als de boomen in een bosch, regelmatig gehakt; ieder jaar vielen er tachtig duizend jonge lieden. Doch dit was slechts de gewone sterfte; dikwijls werd de Conscriptie door buitengewone ligtingen verdubbeld of versterkt. Men klom tot de kindschheid op, en daalde tot de grijsheid af. Mobiele kolonnen doorliepen onze provincien als een vijandelijk land, om het volk zijne laatste kinderen te ontrukken. Bij gebrek van den afwezigen, nam men den tegenwoordigen broeder. Een geheel dorp werd aansprakelijk voor den Conscrit, dien het had zien geboren worden. Men gebruikte geweld, om den drager van eenen naam te ontdekken, die slechts op de lijsten der gendarmes bestond. Zwangere vrouwen zijn op de pijnbank gebragt, opdat ze de plaats zouden ontdekken,

{==432==} {>>pagina-aanduiding<<}
waar de eerstgeborene harer ingewanden zich verborgen hield. Men was tot die hoogte der minachting voor het menschenleven en voor Frankrijk gekomen, van de Conscrits de grondstof en vleesch voor het kanon te noemen. Men behandelde somtijds deze belangrijke vraag onder de bezorgers van menschenvleesch; te weten, hoe langen tijd een Conscrit duurde; sommigen beweerden drie-en dertig maanden, anderen zes-en-dertig. Bonaparte zeide zelf: Ik heb 300,000 man inkomen. Hij heeft in de elf jaren zijner regering meer dan vijf millioenen Franschen doen omkomen, hetgeen te boven gaat het getal der genen, die onze burgeroorlogen, gedurende drie eeuwen, onder de regeringen van jan, karel V, karel VI, karel VII, hendrik II, françois II, karel IX, hendrik III en hendrik IV hebben weggenomen. In de twaalf laatste maanden, die nu verloopen zijn, heeft bonaparte (zonder de nationale garde te rekenen) geligt dertien maal honderd-en-dertig duizend man, hetgeen meer dan honderd duizend 's maands is: en men heeft hem durven zeggen, dat hij slechts de weelde der bevolking had gebezigd!’
‘Zoodanig was zijn beheer betrekkelijk het binnenlandsch bestuur. Onderzoeken wij naar buiten den gang van zijn bewind; die staatkunde, waarop hij zoo trotsch was, en die hij omschreef, als de kunst om te spelen met menschen. Wel nu, hij heeft bij dat verfoeijelijke spel alles verloren; en het is Frankrijk, dat zijn verlies betaald heeft
Belagchelijk in de administratie, misdadig in de staatkunde, wat bezat hij dan om de Franschen te misleiden, deze vreemdeling? Zijnen krijgsroem. Wel nu, hij is dien kwijt. Hij is inderdaad een groot slagwinner; maar, voor het overige, is de minste Generaal bekwamer dan hij. Hij verstaat niets van retraites en keuze van het slagveld (chicane du terrain); hij is ongeduldig, buiten staat eenen uitslag langen tijd af te wachten, als de vrucht eener zaamgestelde militaire operatie; hij weet slechts van voort-
{==433==} {>>pagina-aanduiding<<}
rukken, van doorzetten, van loopen en overwinningen behalen, zoo als men het genoemd heeft, door kracht van manschap (à coups d'hommes), alles opofferen voor een gelukkigen uitslag, zonder zich om eenige ramp te bekreunen, de helft zijner soldaten vermoorden door marschen boven het menschelijk vermogen. Daar ligt niet aan gelegen: heeft hij niet de Conscriptie en de grondstof? Men heeft gemeend, dat hij de kunst des oorlogs volmaakt zou hebben; en het is zeker, dat hij ze tot hare kindschheid heeft terug doen gaan. Het meesterstuk der krijgskunst bij de beschaafde volken is blijkbaar, een groot land door eene kleine armee te verdedigen. - Dat hij ons dan nu, bij onze haardsteden, verdedige, die overwinnaar der wereld! Hoe! heeft hem al zijn genie op ééns verlaten? Door welke betoovering wordt dat Frankrijk, hetwelk lodewijk XIV met sterkten omringd, hetwelk vauban gesloten had als een tuin, thans van allen kant vermeesterd? - De legerpest, die geweken was, sedert men den oorlog slechts met weinig manschap voerde, is terug gekomen met de Conscriptie, met de arméen van een millioen soldaten en de stroomen bloeds. - Wij hebben de Seine met schepen bedekt, onze straten gebogen gezien onder karren vol gewonden, die zelfs het eerste verband op hunne wonden misten. Eene dezer karren, die men op het bloedspoor volgde, brak op de boulevard
aan stukken. Er vielen Conscrits uit zonder armen, zonder beenen, met kogels doorschoten, met lansen doorboord, gillende en de voorbijgangers smeekende hen af te maken. Deze ongelukkigen, aan hunne hutten ontrukt, alvorens tot den manbaren ouderdom te zijn gekomen, met hunne boerenmutsen en kleeding op het slagveld gevoerd, als vleesch voor het kanon op de gevaarlijkste stellingen geplaatst, om het vijandelijk vuur te vermoeijen: deze rampzaligen, zegge ik, vielen aan het schreijen, en riepen, daar zij, door een kogel getroffen, nederstortten: “Ach, mijne moeder, mijne moeder!”
Een Souverein, die les bij talma heeft kunnen ne-
{==434==} {>>pagina-aanduiding<<}
men, ten einde in eene koninklijke houding te verschijnen, is voor de nakomelingschap geöordeeld.
Wat hebt gij gemaakt van het zoo schitterend Frankrijk? waar zijn onze schatten, de millioenen van Italië, van geheel Europa? - Wat zijn wij aan uwe regering verpligt? Wie heeft den Hertog van enghien vermoord, pichegru geworgd, moreau gebannen, den Opperpriester met ketenen beladen, de Vorsten van Spanje ontvoerd, eenen heiligschennigen oorlog begonnen? Gij zijt het! - Wie heeft onze koloniën doen verloren gaan, onzen handel vernietigd, Amerika voor de Engelschen opengesteld, onze zeden bedorven, de kinderen aan de vaders ontrukt, de huisgezinnen in rouw gedompeld, de wereld verwoest, meer dan duizend mijlen lands geblakerd, der gansche aarde schrik voor den Franschen naam ingeboezemd? Gij zijt het! - Wie heeft Frankrijk aan de pest, aan vijandelijken inval, aan verscheuring en verwinning bloot gegeven? Gij wederom zijt het!’
Ons bestek verbiedt meer over te nemen, gelijk onze bepaaldheid misschien niet altijd nog het treffendste zal hebben gekozen. Wij herinneren ons, onder andere, de uitdrukking, dat bonaparte den Paus bij de grijze haren zou hebben door het vertrek gesleept. Voorts blijft geene zijde onbeschouwd en ongeteekend met de verachtelijkste verwen. Zijn hart, zijn vernuft en geest, zijne houding, omgang, wetenschap enz., zoo wel als staatkunde, krijgskunst, inwendig bestuur, schrikbarende policie; alles wordt ten sterkste uitgelucht, en grootendeels met de kenbaarste en bekendste trekken der waarheid geteekend.
Bijna zouden wij na deze lecture zeggen: eene wereld, die dit groot noemt, verdient deze roede. Verachting, vervloeking, verguizing zij het deel des monsters, door eene zoo waardige moeder als de Fransche revolutie uitgebroed, en nu van uit zijnen schuilhoek, God geve! met helle-foltering, het vreugdebedrijf der verloste volken aanschouwende!
De achteraangevoegde exquisse is mede zeer puntig,

{==435==} {>>pagina-aanduiding<<}
doch voor een portret misschien wat uitvoerig, vooral als toegifte op het voorgaande.

Na het stellen van dit verslag lezen wij in de Staatscourant eenen brief van een Italiaan. Dit keurig opgestelde stuk beklaagt zich over onzen Schrijver, als die zijne natie, ten koste van die des briefstellers, vrijspreekt van een aantal zwarte ondeugden; en doet opmerken, dat waarlijk die ondeugden, trouweloosheid, verraad en ondankbaarheid, in Frankrijk niet minder dan in Italië en elders te huis behooren. Wij bekennen, dat soortgelijke gedachten bij ons waren boven gekomen, dat wij althans in al den toegezwaaiden lof van het Fransch karakter geenszins konden stemmen, dat wij ons daartoe te veel onregts, lang vóór het bewind des Italiaans bonaparte geleden, herinnerden; doch meenden den ijverigen chateaubriant, daar hij toch voor Franschen, en met het beste oogmerk schreef, dezen zijnen vaderlandschen lust onverhinderd te moeten laten boeten. De treffende aanmerkingen in gemelden brief, over den toegeëigenden, opeengestapelden roof der kunst van zoo vele volken, persten ons een' pijnlijken zucht af om het onherstelbaar gemis der vaderlandsche meesterstukken. Mogten zij nog eenmaal tot ons wederkeeren, wij zouden ze beter trachten te bewaren!....




Polydorus, Treurspel, in vijf Bedrijven, door Mr. Samuel Iperuszoon Wiselius. Te Amsterdam, bij H. Gartman. 1813. In kl. 8vo. f :-16-:

Wij betuigen den Heere wiselius onzen welmeenenden dank voor deze lettervrucht. Een oorspronkelijk Treurspel - deze naam is op zichzelve reeds de beste aanbeveling. Onze Hollandsche Letterkunde, hoe rijk ook overigens in heerlijke dichtjuweelen, vertoont in het vak der Tooneelpoëzij eene armoede, die haar ontsiert, en bij haren overigen luister niet weinig afsteekt. Behalve de, in ons oog altijd voortreffelijke, voort-
{==436==} {>>pagina-aanduiding<<}
brengselen van den Heer bilderdijk en zijne Gade, is er sedert eenige jaren in dit vak niets oorspronkelijks geleverd, dat onderscheiding verdient, en de kunstminnaar is nu en dan genoodzaakt geweest, om zich, ter oorzake van den schralen oogst, met eenige onrijpe halmen te vergenoegen. Wij zelve hebben de achtbaarheid van ons ambt niet overal kunnen doen gelden; maar, ons ook al naar den tijd leerende schikken, heeft de aangeduide armoede wel eens de gestrenge kritiek, ter gunste van anders zeer middelmatige voortbrengselen, ontwapend.
Met genoegen erkennen wij, dat het aangekondigde Treurspel zoodanige verzachtende beöordeeling niet noodig heeft; en het zoude, hoe zeer ook niet van alle leemten gezuiverd, zelfs bij den rijksten overvloed van goede oorspronkelijke stukken, onderscheiding verdienen. Meermalen maakten wij elders de aanmerking, dat de vervaardiger van Treurspelen geboren Dichter behoort te zijn. De Heer wiselius is zulks zonder bedenking; dan, of hij wel overal de regelen van het Treurspel genoegzaam hebbe in acht genomen - hieraan meenen wij met reden te mogen twijfelen. Wij zijn het volkomen met den Heere tollens eens, wanneer hij, in zijnen brief aan cornelis loots (*), zingt: De dichtwet blijve aan 't hoofd van alle Schouwburgwetten! hierdoor het gezag van andere, schoon ondergeschikte, wetten en regels tevens erkennende. Wij eerbiedigen verder met den Schrijver van dezen brief onzen grooten vondel. Ja! hij was waarlijk Dichter, en bezat, als zoodanig, het allereerste vereischte van den Treurspeldichter. Zijne Reijen zijn onvergelijkelijk. Zijne poëzij is de echte; trouwens zij is die van den éénigen vondel. Maar het is er verre af, dat wij daarom 's mans Treurspelen als modellen zouden aanprijzen. Of heeft dan het Treurspel na den tijd van vondel geene verbetering en hervorming ondergaan? Is het niet door corneille en racine tot den hoogsten trap van volkomenheid gebragt? Het is ondankbaar, dit niet te erkennen - eene erkentenis, die ook den roem, welke vondel als Dichter toekomt, niet het geringste benevelt. Poëzij, wij herhalen het, is het eerste vereischte, dat wij in een Treurspel vorderen; en wie geen geboren Dichter is, wage
zich nimmer aan dit moeijelijke vak. Dan, het Treurspel heeft meer vereischten en regels, welke men in acht behoort te nemen - regels

{==437==} {>>pagina-aanduiding<<}
en vereischten, naar onze meening, in de beste stukken van corneille en racine verwezenlijkt. Op hen verachtelijk neder te zien, omdat zij vreemden zijn, is, in ons oog, de vaderlandsliefde wel zeer ongelukkig toegepast. Eere, wien eere toekomt! De Kunst is algemeen, en het gebied der Letteren laat zich niet binnen de enge grenzen van eenen Staat beperken. De Hollandsche kunstenaar huldige dus, in dit opzigt, vrijelijk zijne Fransche Meesters, en wachte zich, bijzonder in dezen tijd, voor alle bekrompene partijdigheid, die steeds tot nadeel van kunsten en wetenschappen moet uitloopen. Hij kieze de voortbrengsels van die Meesters gerustelijk tot modellen, zonder daarom van hen slaafs en bang het voorschrift te vragen. De man van genie doet dit nimmer; hij gaat steeds zijnen eigenen gang, en zal zoo min zijnen Landgenoot als eenen vreemden kunstenaar nakruipen.
Doch keeren wij tot het werk van den Heere wiselius terug. Het eerste vereischte, poëzij, treffen wij doorgaans in den Polydorus aan. Het lierzangerige in de alleenspraken, het schilderachtige in sommige beschrijvingen, het krachtige in de voorstelling van de woeling der hartstogten, de rijkdom in meestal wel aangebragte beelden en fraaije vergelijkingen, en andere voortreffelijkheden toonen, dat de Heer wiselius waarlijk Dichter is. Vele treffende wendingen, de eenheid van daad, de stoute teekening van eenige karakters, het wel volhouden van dezelve, en het belangrijke in de handeling bewijzen, dat de Dichter tevens vele verdienstelijke talenten voor het Treurspel bezit. De alleenspraken, eenigermate het gemis van Reijen vergoedende, doen hier eene uitmuntende werking, omdat dezelve regt dichterlijk zijn. Wij lazen dezelve met een uitstekend genoegen, en dachten daarbij aan den Arzazes en Achilles van huydecoper, dien wiselius in dit opzigt waarschijnlijk tot voorbeeld gekozen heeft. Deze alleenspraken zijn dáár zoo wel als hier het wezenlijke sieraad van het stuk. Tot eene proeve strekken de volgende regels, waar Hecuba, de ramp, zaligste der moeders, de kinderliefde bezingt:

Hoe weet gij 't ouderhart te ontvonken, 
ô Kinderliefde! Waar Natuur 
Een schepsel 't aanzijn heeft geschonken, 
Blaakt ook uw nooit uitbluschbaar vuur. 

{==438==} {>>pagina-aanduiding<<}

De tijger, van uw' gloed doordrongen, 
Verweert met drift de teed're jongen 
En tart voor hun des jagers spriet. 
Wie durft in 't hol der leeuwen dringen, 
Om hun den dierb'ren welp te ontwringen? 
Alcides zelfs bestond dit niet. 
 
't Gevederd koor zit hoog verheven, 
Of kiest den grond ter wijkplaats uit, 
Waar 't zorgvol 't kunstrijk buis gaat weven 
En 't loos met blad of ruigte omsluit. 
De Caucasus, dien de adelaren, 
De steile den, dien de ooijevaren 
Ter schuilplaats kiezen voor hun broed, 
Zien uwe kracht niet sterker blaken, 
Dan laag geboomte, of rieten daken, 
Waar musch of zwaluw 't nestje voedt. 
 
Wat vrouw vergeet niet wee en smarte 
En 't uitgestane lijfsgevaar, 
Als zij haar' zuig'ling knelt aan 't harte? 
Niets, buiten hem, bestaat voor haar. 
Zij schijnt voor hem alleen te leven; - 
Hem voedsel uit haar borst te geven, 
Met zorg te kweeken in haar' schoot, 
Schenkt haar een heil van grooter waarde, 
Dan al de luister, dien haar de aarde 
Voorheen in kroon of schatten bood. enz. 

De Heer wiselius onderscheidt zich voorts zeer voordeelig door zijne geleerdheid en oudheidkunde. Hij toont zeer bedreven te zijn in de Grieksche geschiedenis en mythologie, en is vertrouwelijk bekend met de schriften der Ouden, van wier schoonheden hij dikwijls meesterlijk partij weet te trekken. Met bijzonder genoegen lazen wij de volgende regels:

Maakt niet Fortuin schier elk ten speelbal van haar nukken? 
Zij doet ons lot gelijk een rad in 't ronde gaan 
En telkens van gelaat verwiss'len, als de maan, 
Die nooit twee nachten na elkander aan den hemel 
Hetzelfde wezen toont, maar nu in 't stargewemel 

{==439==} {>>pagina-aanduiding<<}

Zich aan ons starend oog een korte wijl onttrekt, 
Doch ras gedeeltlijk weêr zich aan de lucht ontdekt 
En aanwast, tot men haar in vollen glans ziet prijken, 
Om straks, van licht beroofd, weêr aan ons oog te ontwijken. 

Het ontbreekt ons aan de noodige ruimte, om alle de uitstekende plaatsen van dit stuk aan te wijzen, daar wij nu nog eene enkele bedenking met bescheidenheid aan den verdienstelijken Schrijver wilden voorstellen. Uit het verslag van Phocus, bladz. 31 en volgg., en uit dat van Lycaon, bladz. 128 en volgg., blijkt wel het dichtvermogen van den Heere wiselius; doch schijnt ons de poëzij, hier gebezigd, niet de echte te zijn. Zoo kracht, kortheid en nadruk anders eigenschappen zijn van deze Goddelijke kunst, dan hadden dezelve op de bedoelde plaatsen bijzonder moeten uitblinken. Het komt ons voor, dat de Dichter inderdaad te veel schildert, en door de opeenstapeling van beelden en gelijkenissen het verhaal verzwakt, en zijn doel, voor een groot deel, niet bereikt. Hier zondigt dus de Heer wiselius, naar onze meening, tegen de regels van het Treurspel, alleen om zijne poëzij te doen schitteren. Het oogenblik is te belangrijk; de aandacht is te zeer gespannen; een enkel krachtig woord moest hier bevrediging geven; men verwacht dit in de beide gevallen van Phocus en Lycaon, en ... zij spreken niet, zoo als ieder, in deze omstandigheid, zoude spreken, kort, krachtig, met nadruk en in den verhevenen toon van het Treurspel, maar even alsof zij het voorgevallene bezingen. Zij geven geen verslag, maar declameren een beschrijvend gedicht. De beelden zijn, meestal, fraai op zichzelve; doch hier niet gelukkiglijk aangebragt, hier niet op de regte plaats. De Lezer oordeele zelf uit eene enkele proeve. Lycaon zal het belangrijk verslag geven van een gevecht, dat alles beslist heeft, en ten voordeele van de goede zaak is uitgevallen. Aller nieuwsgierigheid is ten hoogste opgewonden - aller belangstelling ten toppunt geklommen. Hecuba roept uit:

ô Geef ons toch berigt, Lycaon! van 't gebeurde. 

Wie moet nu niet uitweidingen in beelden, als de volgende, wraken?

{==440==} {>>pagina-aanduiding<<}


Een' oogenblik daarna trok Phocus uit de stad 
Met 's Konings gansche heir: 't was reeds tot hem gekomen, 
Hoe laf zijn volk de vlugt voor 't mijne had genomen 
En 's Vorsten standaard had gezwicht voor onze vaan. 
Men rukt met dolle drift ter poort uit op ons aan, 
Zoo heftig, als een vloed, die 't al poogt weg te rammen, 
En, onverhoeds gestuit door sluis, door dijk of dammen, 
Zich door eene op'ning perst. De spoed, door hun gemaakt, 
Getuigt de razernij, waarvan hun 't harte blaakt. 
Doch, daar nu Phocus ziet, hoe fier mijn krijgsgenooten, 
Welver van wijken, hem verwachten, digt gesloten, 
Beveelt hij stil te staan: op eens houdt alles stand, 
Niet anders, dan een ros, waaraan 's berijders hand 
Den toom, dien (die) 't breidelt, voor een wijl heeft vrij gegeven. 
Het slaat dan ijlings voort, schijnt door de lucht te zweven 
En rekt de forsche leên al snorrende over 't veld, 
Terwijl nog t' elken stond zijn rassche vaart versnelt, 
Tot hij, wien 't moedig dier als meester moet erkennen, 
Door 't korten van den toom, het eensslags stuit in 't rennen; 
't Staat stil met wederzin, zoo fel door drift verhit; 
Het trappelt op den grond en knabbelt op 't gebit 
En geeft, door 't strekken van den hals en 't hitsig snuiven, 
Te kennen, hoe het wenscht weêr ijlings voort te stuiven - 
Zoo stond de vijand ook, enz. 

En verder:

Nu wint en dan verliest of de een of de ander veld. 
Gelijk wanneer de zee, gegeeseld door 't geweld 
Des Noorderstorms en tot haar diepste kolk aan 't koken, 
Met onbesuisde drift de stranden komt bestoken 
En op zichzelve in golf bij golf ter nederstort, 
Doch straks, als magtloos, weêr van 't strand gedreven wordt, 
Zoo ook, enz. 
 
Hij drong met kracht hen zaam, gesneld van rij tot rij, 
Schuimbekkende van woede en dolle razernij: 
Gelijk de dolfijn, waar hij komt, de zee doet branden, 
De golven zamenperst en aanbonst op de stranden, 
Terwijl het water bruist, als in een diepe kolk: enz. 

{==441==} {>>pagina-aanduiding<<}

Gelijk een storm, wanneer ons 't bar getij komt nad'ren, 
Het schaduwrijke woud op eens berooft van blad'ren 
En ze allen hier en ginds op hoopen zamen waait, 
Zoo heeft ons zwaard den grond met dooden digt bezaaid. 
hecuba (met onrust.) 
Nu verder. 
lycaon. 
'k Trok daarop met al mijn strijdgenooten 
Op Coelos aan, doch vond de vesten nog gesloten. 
Men dreef des, op mijn' wenk, den kop'ren stormbok voort 
En ramde met geweld de strijdbare Oosterpoort. 
Zij viel al krakend neêr, gekneusd aan alle zijden. 
Gelijk een rots, wier kern, door lang verloop der tijden 
Verteerd, op eenmaal zich van vastheid ziet ontbloot, 
En, van den voet gescheurd, die haar aan d'afgrond sloot, 
Terneêrstort, daar zij 't al in 't rond doet schudden, trillen, 
Daar 't vee van doodschrik vliedt, de landbewoners gillen 
En sidd'ren, vol van angst, op 't vreesselijk gerucht, 
Zoo dreunde de aarde en zulk een' weêrgalm gaf de lucht, 
Toen 't beukend stormgevaart de poort deed nedervallen. enz. 

Al gedoogde de goede smaak ook zulk eene opeenstapeling van beelden in de poëzij; al waren de aangehaalden ook nog zoo fraai en keurig uitgewerkt, zij zijn hier niet op hunne plaats, en Hecuba en Ilione zijn wel zeer hoffelijk, dat zij den berigtgever niet toeroepen: ‘Spaar uwe schilderingen voor een Heldendicht, en geef ons slechts daadzaken!’
Wij roemden boven des Dichters oudheidkunde; doch of dit stuk voor het Tooneel niet al te geleerd zij, laten wij aan het oordeel van den Heere wiselius zelven over. De aanteekeningen, achter het stuk gevoegd, die zeer nuttig, ja zelfs voor sommigen geheel onmisbaar zijn, bewijzen de gegrondheid onzer bedenking. Immers kan de lezer slechts gebruik van dezelve maken; en moet een Treurspel niet voor den aanschouwer verstaanbaar zijn?
Overigens werkt, naar ons inzien, het gevoel van Hecuba (bladz. 74.) wat al te wonderbaar. Het bloote gezegde van Lycaon konde haar, bij zulk eene onbegrijpelijke, ja geheel ongeloofelijke zaak, niet overtuigen; en evenwel roept zij, zonder eenige navorsching te doen nopens een' persoon, dien

{==442==} {>>pagina-aanduiding<<}
zij, een' oogenblik te voren, als haren grootsten vijand, had willen ombrengen, in éénen adem uit:

Mijn zoon! gij zijt het, ja! mijn hart getuigt het mij. 

Het strijdt, verder, tegen de waarschijnlijkheid, dat Phocus de belangrijke ontdekking aan Polymnestor (bl. 97) mededeelt in tegenwoordigheid van Hecuba en Polydorus. Het karakter van Polymnestor schijnt ons ook niet zeer gelukkig te zijn uitgevallen.
Hoe gedwongen zijn niet de volgende regels (bladz. 15.)

't Sieraad van Azië versmoorde in asch en vonken, 
Het werk der Goôn is door den Griek ter neêrgeklonken. 

Bladz. 18, is de vraag van Lycaon:

Wat toch, wat brengt, Vorstin! uw zinnen dus op hol? 

naar ons oordeel, te plat - te triviaal zouden wij haast zeggen - althans te zeer op den man aan, en niet voegende in den mond van Lycaon, wanneer hij tegen zijne Koningin spreekt.
Het filosoferen van Hecuba over de hebzucht (bl. 56) schijnt ons voor den toestand, waarin zij zich bevindt, niet natuurlijk.
Regels als de volgende (bladz. 58.)

Zo 'k u mijn vrees liet merken, 
Moest dit, dus dacht ik, u in de uwe al meer versterken, 
En noodloos mart'len, daar 't toch nog onzeker stond, 
Of uw voorspelling al dan niet mogt zijn gegrond. 

En (bladz. 79.)

Lycaon. 
Mevrouw vernam, hoe zeer 
De dood haars zoons uw' zoon ter harte gaat; hoe teêr, 
Hoe hartelijk hij hem bemind heeft als een' broeder. 
Hecuba. 
Wat troost dit geven moet aan Polydorus moeder, 
Is veel te klaar, dan dat het u verwond'ren zou. 

{==443==} {>>pagina-aanduiding<<}

Polymnestor. 
't Schijnt duidelijk te zijn, en niettemin, Mevrouw! 
Blijft me in deez' zamenkomst iets raadselachtigs over. enz. 

zijn niet meer dan berijmd proza, en ontsieren een stuk, dat, overigens, zoo vele verdiensten bezit, en ons den Heer wiselius doet kennen als een' man, van wien het Vaderlandsch Toeneel, zoo hij anders dit vak van poëzij blijft beoefenen, de voortreffelijkste bijdragen verwachten mag.




Kenau Simons Hasselaer, of een blijk van Haarlemsch (Haarlems) Heldenhart, Historisch Tooneelspel (uit de 16de Eeuw) door C. van der Vijver. Te Amsterdam, bij A. Mars. 1814. In kl. 8vo. 102 Bl. f :-10-:

Er heerscht bij onze Natie nog steeds eene bijzondere genegenheid voor Dicht- en Tooneelstukken, uit de Vaderlandsche Geschiedenis ontleend. Zeer prijsselijk is gewis deze trek van den Volksgeest, en voordeelig tevens voor de kunst, daar zij den Dichter moet aansporen, om veel uit die rijke bron te putten, welke hem zoo vele schoonheden van den eersten rang kan opleveren. Immers aan dichterlijke onderwerpen is onze Geschiedenis zoo rijk als eenige; en ook aan zulke, die voor het Tooneel geschikt zijn, ontbreekt het haar in geenen deele. De zestiende Eeuw vooral, de Heldeneeuw van onzen Staat, levert in de grootmoedige worsteling onzer Vaderen tegen lijfsen zieledwang zeer vele trekken op, die voor eene dramatische behandeling allezins vatbaar zijn; zoodat zelfs een van Duitschlands eerste Dichters, göthe, zijnen roem daar te lande door zijnen egmont zeer vermeerderd heeft, niettegenstaande wij het echt-historische karakter van den Held, van den getrouwen Echtgenoot van sabina van beijeren, daarin volstrektelijk missen. Doch is het een' Duitscher kwalijk te nemen, zoo hij hierin de gewenschte hoogte niet bereikt, daar wij zelve, die het onderwerp zoo geheel moesten kennen, wie het zoo geheel moest bezielen, nog zoo weinig voortreffelijke Treurspelen uit de Vaderlandsche Geschiedenis bezitten? Wij verlangen niet, dat allen zulke meesterstukken zijn, als bil-
{==444==} {>>pagina-aanduiding<<}
derdijk's willem van holland of floris V, maar slechts, dat de afstand tusschen deze en de meeste onzer vaderlandsche stukken minder groot zij. Doch 't geen ons aan spoedige verbetering in dezen bijna doet wanhopen, is de gewoonte, die sedert eenige jaren begint in te kruipen, om ook stukken uit onze Geschiedenis niet in dichterlijke taal, maar in proza te
behandelen, en er geene Treurspelen, maar historische Tooneelspelen, geschiedkundige Tafereelen, of hoe men die tusschensoort al meer mag heeten, van te maken. Het doet ons hartelijk leed, dat een verdienstelijk Dichter hier is voorgegaan, en door zijn Beleg en Ontzet van Leyden voor eene reeks van navolgers de deur heeft opengezet, die zich nu op hem beroepen zullen. Niets, inderdaad, is gemakkelijker, dan zulk een Tooneelspel. Men neemt een' trek uit de Vaderlandsche Historie, met hooft of wagenaar bij zich, kleedt dien zoo een weinig in, vlecht er een liefdesgevalletje tusschen beiden, laat, op zijn kotzebue's, een of twee hansworsten het publiek wat vermaken, en vergeet vooral de Costumes, Decoratiën en gevechten niet, opdat het kind onzer Muze als kermisstuk meer algemeen behage. Kan men het tusschen beiden met zang en dans tot een melodrama verheffen, zoo veel te beter! Gelukkig nog, zoo men daarin niet te ver van de zeden en de taal der tijden, die men wil voorstellen, afwijkt, en ons, in plaats van hartstogten te doen zien, algemeen bekende zedespreuken voordeclameert!
Het voor ons liggende stuk moest natuurlijk deze aanmerkingen doen geboren worden. Wij willen den Heere van der vijver juist niet kwalijk nemen, dat hij de dichterlijke taal heeft vaarwel gezegd, en ons een historisch Tafereel in plaats van een Treurspel geleverd; zekerlijk wenschten wij, dat men in onderwerpen van zulk eenen hoogen en heiligen aard, als de strijd voor Godsdienst en Vaderland, ook liever de goddelijke taal der poëzij bezigde, daar men anders al ligt tot het gemeen burgerlijke vervalt; dan, zoo als gezegd is, de Schrijver van dit stukje beeft de baan hiertoe niet gebroken, en meent gerustelijk anderen te kunnen navolgen, die vóór hem deze nieuwigheid hebben uitgevonden. Het zij zoo! maar dat hij ons ten minste in zijn proza Nederlanders der zestiende Eeuw, naar hunnen aard, zeden en denkwijze, voorstelle; dat hij hen niet als Duitsche wijsgeeren doe

{==445==} {>>pagina-aanduiding<<}
redeneren, en (bl. 4) eenen goeden, eenvoudigen Haarlemschen Burgemeester uit dien tijd van eenen voorzitter der duizenden werelden doe spreken, (eene taal, die de man zeer zeker niet verstaan zou hebben) of hem te midden van het heetste des gevechts, toen hij toch wel wat anders te doen had, (bl. 26) zichzelven te laten afvragen, waarom Haarlem eene stad geworden is, en waarom het zedelijk kwaad bestaat? - Maar het is onmogelijk, alle de plaatsen aan te wijzen, waar de taal, de toon, de geheele houding (men kan dit beter gevoelen dan aanwijzen) geheelenal den Dichter uit de negentiende Eeuw verraden, die zich op verre na niet genoeg doorvoed heeft met de lezing onzer groote Modellen, vooral van hooft, om de zeden, het eigenaardige, de eenvoudige, maar fiere en krachtige uitboezemingen onzer Helden van die dagen, na te bootsen, maar alle personaadjen bijna op denzelfden gezwollenen toon laat spreken, en hun overal lieux communs in den mond legt, b.v. dat in hongersnoood koren beter is dan paarlen (bl. 29), dat geduld en vertrouwen ware kleinooden zijn (bl. 45), dat het beter ware dat de Spanjaarden naar huis gingen, dan in Holland menschenbloed te storten (bl. 78) enz.
Wij wilden gaarne den knoop van het stuk opgeven; doch die is er eigenlijk niet. Wanneer men lange gesprekken (waarbij dan ook de geheele geschiedenis van Haarlem's beleg vermeld wordt) afrekent, zoo komt alles daarop neêr, dat Haarlem door de Spanjaarden wordt opgeëischt, die opeisching geweigerd, - dat kenau en Kapitein ripperda een' uitval doen, en daarin den gevangen' Hopman pellikaan verlossen, die vervolgens, in de stad gekomen, met ripperda tot hulp der (zoo men meent) vermiste kenau wil uittrekken, welke echter dan met zegeteekenen en buit op het tooneel komt. Dit gebrek aan intrigue is geene Grieksche eenvoudigheid; het is blijkbare armoede, die door alle de fraalje en hoogklinkende woorden, die de Dichter zijnen helden in den mond legt, door alle de gevechten en andere vertooningen slechts zeer gebrekkig vermomd wordt. Wij hadden dus ook liever gezien, dat de Heer van der vijver zijn stuk Historisch Tafereel, dan Tooneelspel genoemd had. Het eerstgenoemde laat nog altijd eenige ruimte ter verontschuldiging; maar een Tooneelspel, een drama, het zij nu Treur- of Blijspel, of hoe men het anders noemen moge, moet eenheid,

{==446==} {>>pagina-aanduiding<<}
moet een' knoop hebben, wiens bekwame ontbinding de grootste verdienste des Dichters uitmaakt; en men ziet, dat er geene eenheid van plan in dit stuk bestaat.
Nog iets. Men kan merken, dat de Dichter zich gehaast heeft, om dit stuk bij gelegenheid onzer jongste Omwentelinge te vervaardigen; en misschien geeft hij daarom aan zijne helden zulk een modern gewaad, omdat hij zich onder oude namen zijne tijdgenooten voorstelde. Het gezegde van van der laan althans (bl. 3.) ‘Leefden zij niet als vreemdelingen op eigen' grond, werd hun kroost niet vervoerd en ter slagtbank geleid, had men wel medelijden met de tranen van teedere moeders en gelieven, spotte (bespotte) men hen niet in het aangezigt, ja spoog men hen niet aan?’ - is blijkbaar niet op de Spanjaarden toepasselijk, die zich wel zorgvuldig wachtten, de Hollanders tot den krijgsdienst te dwingen, maar op de Fransche Conscriptie.
De taal en den stijl in bijzonderheden te beöordeelen, zou buiten ons bestek gaan. Van laatstgemelden hebben wij het noodigste reeds gezegd, en de eerste is ongelijk, veelal zuiver, doch somtijds ook verward en bijna onverstaanbaar, gelijk in het begin des vijfden tooneels van het eerste bedrijf. Frieschen Ripperda in den eersten naamval (bl. 22) kan eene drukfout zijn; doch ontmoet men overal, zelfs op den titel, en dus zoo 't schijnt opzettelijk, Haarlemsch voor Haarlems, (als tweeden naamval van het zelfstandig naamwoord).
Zoo wij ten slotte den Heere van der vijver een' raad mogten geven, zou het deze zijn: minder de Duitsche Tooneelspelschrijvers, en wel niet van de edelste soort, die hij zich tot voorbeelden van schrijftrant schijnt gesteld te hebben, dan onze oude Nederlandsche Dichters tot Modellen te kiezen, vooral in vaderlandsche stukken, waarop zijne liefhebberij schijnt te vallen. Zijn Turfschip van Breda, 't welk door plan en belangwekking meer verdienste heeft, dan dit Tooneelstuk, toont ons, dat hij van aanleg niet geheel ontbloot is. Zoo hij echter op den thans ingeslagen' weg bleef voortgaan, vreezen wij, dat hij meer schadelijk dan nuttig voor het Tooneel zou worden. Alleen opregte zucht voor de kunst is 't geen ons deze aanmerking doet maken, en 't geen ook de beöordeeling van dit stukje boven de evenredigheid van deszelfs waarde heeft doen uitdijen.










{==447==} {>>pagina-aanduiding<<}

Nederlands Verlossing. Dichterlijke Uitboezeming van Mr. H.A. Spandaw. Te Groningen, bij W. Wouters. In gr. 8vo. 23 Bl. f :-8-:

Triomfzang, bij de Intrede der verbondene Mogendheden in Parijs, op den 31 Maart 1814. Te Amsterdam, bij G. van Dijk. In gr. 8vo. 8 Bl. f :-4-:

Nachtgepeinzen, bij de Belegering der Stad Naarden; door J. Jordens. Te Amsterdam, bij J. ten Brink, Gz. In gr. 8vo. 14 Bl. f :-5-8

De dankbare aan God gewijde vreugd van het verloste Nederland. Eene Cantate, bij gelegenheid der Huldiging van Z.K.H., onzen Souverein. Door J. van Eyk, Predikant te Loosduinen. In 's Hage, bij de Erve J. Thierry en C. Mensing en Zoon. In gr. 8vo. 31 Bl. f :-8-:

Herinneringen bij gelegenheid van Nederlands Verlossing uit de Fransche onderdrukking, enz. Door L. Hakbijl. In gr. 8vo. 23 Bl.

De Val der Heerschzucht en de Herstelde Onafhankelijkheid. Door P. Hartog. Te Hoorn, bij J. Vermande. In gr. 8vo. 16 Bl. f :-4-:

De Vaderlander. Te Leyden, bij L. Herdingh en Zoon. In gr. 8vo. 8 Bl. f :-2-:

Rijmelarij van Mr. C. van Marle. Te Leyden, bij J. van Thoir. 1814. In gr. 8vo. 95 Bl. f :-18-:

Weinige stukken slaagden den Heere spandaw, naar ons oordeel, beter, dan deze uitboezeming; weinige uitboezemingen, lierzangen, enz. te dezer zelfde gelegenheid, behaagden ons meer, be aagden ons inzonderheid nog zoo volkomen, na reeds vele andere, voortreffelijke en schrale, gelezen te hebben. Spandaw bewandelt eenen geheel eigen weg, en gewis niet den minst lie-
{==448==} {>>pagina-aanduiding<<}
selijken. Er heerscht eene zachtheid, eene verscheidenheid, een natuurlijke en bevallige gang in het gansche stuk, die het eigen kenmerk des vredes en der vreugde als op het aanzigt draagt, en geen oogenblik verzaakt.
Zijne eerste hulde is aan god; zijn volgend loflied alexander gewijd: Oostenrijks Monarch, Koning willem, de Zweedsche Kroonprins, Kastielje en Brittanje worden achtervolgens gedacht. Hun vereenigde moed verplette den Dwingeland, (die nu ook zijne beurt, doch op eene betamelijke wijze, verkrijgt) en bragt ons oranje terug. Hier kondigt verandering van maat terstond de inniger en zachter gewaarwordingen van den Dichter aan. Hij gaat ter feest; hij roept de blijde reijen op, en schildert de glorie, den zegen en de heerlijke lotwissel, in 's Vorsten komst opgemerkt, met den zachten gloed des waren gevoels. De Nederlandsche Maagd wordt ten laatste ingeroepen, om 's Dichters toon te vervangen; en, zij de vereischte wending hebbende gegeven, doet spandaw het geheel uitloopen op gepaste opwekking en bemoediging, waarbij tevens de lof van den Erfprins, als het waardig hoofd van Neêrlands opgeroepen helden, niet wordt voorbijgezien.

‘ô! Mogt ik aller harten boeijen! 
ô! Mogt het vuur, dat in mij brandt, 
Al mijne broederen ontgloeijen 
Voor God, Oranje en 't Vaderland! 
Geene oude wond weêr opgereten! 
De aloude vete zij vergeten! 
Eén Volk, één Vorst, één doel! elk zweer' den heil'gen eed: 
‘Eer brijz'le 't water Hollands dijken, 
En zwalpe zeewaarts Hollands lijken, 
Eer om den vrijen hals een dwing'land ketens smeed'!’ 

Het stuk draagt het jaartal 1813, en is dus nu reeds oud; doch het kwam ons laat ter hand, en bleef toevallig nog langer liggen.
No. 2 is van de bekwame Vertaalster van den Aeneas van virgilius, Mej. van streek, geb. brinkman. Het onderwerp nog tamelijk nieuw en hoogstbelangrijk zijnde, hebben wij het met genoegen gelezen. Intusschen moeten wij

{==449==} {>>pagina-aanduiding<<}
bekennen, dat, na het lezen van meer gelegenheidsstukjes van hare hand, wij deze toch ruim zoo bekwaam achten in het navolgen van een uitvoerig en deftig werk, als het straks genoemde, als wel in het ontwerpen dier kleine schetsjes, wier verdienste in enkele stoute trekken, in de wending van het geheel, of in eene zekere luchtige bevalligheid, zoo niet in allen teffens, bestaat.
No. 3. Ook dit stukje, welks vervaardiger ons onbekend is, is niet onaardig, niet onverdienstelijk; schoon toch welligt ook niet van dien aard, dat het zeer bijzondere opmerking onder zoo vele vruchtjes van den dag zou trekken, en in den voorbijvlietenden stroom zijner menigvuldige tijdgenooten kunnen staande blijven.
No. 4. De Eerw. van eyk toont een man te zijn, die, hoezeer reeds bejaard, nog hoog-dichterlijk vuur en blakende zucht voor Vaderland en Oranje bezit. In eene Cantate stortte hij hetzelve uit; en het is gewis jammer, dat een zamenloop van ongelukkige omstandigheden aan dezelve de muzikale uitvoering onthielden. Wat al dichttalenten roept de gezegende ommekeer van zaken in ons vaderland voor den dag! Wat wonder, dat op zoo welig eenen grond reeds lang eenige looten (haast hadden wij Lootsen geschreven) hoog zijn opgeschoten, en ons zoeten godenval in de ooren hebben doen ruischen?
No. 5. Wat ook de naam zou kunnen doen, deze is geen dier Dichters, welke er met de grove bijl, zoo maar onbesuisd, inhakken. Zijn werktuig is, in allen geval, dat van den beeldhouwer, en zijn werk niet oneigenaardig als een halfverheven beeldwerk te beschouwen, dat ons het geheele historische tafereel der Fransche vrijheid, en onze broederschap met die lieve gelijkmakers, naauwkeurig en treffend schetst. De allerhoogste kunst moge wel bij dit slag van beelden niet te zoeken of te vinden zijn; de Phidiassen komen ook maar zoo eensklaps, en bij menigten, niet te voorschijn.

No. 6.

‘Schoon in een boerschen stulp geboren, 
'k Leg ditmaal alle schroom ter zij', 
En draag tot de algemeene vreugde 
Des Vaderlands ook 't mijne bij; 

{==450==} {>>pagina-aanduiding<<}

De kunst moog door verhev'ner zangen, 
En juister toonen, meer 't verlangen 
Van 't kunstbeminnend oor voldoen; 
Het kleinste zangertje in de velden 
Draagt 't zijne toe om 't schoon te melden, 
Van 't overheerlijk Lentsaisoen.’ 

No. 7. ‘Een troep Oranje-boven-roepers, meest Weversgezellen, mij in meer ernstige bezigheden door hun geschreeuw verhinderende,’ zegt de Dichter, ‘dreef het verdriet mij de volgende regelen ter penne uit.’ Dezelven zijn geheel ironisch; inzonderheid voor hem, die derzelver regte voorwerpen kent, ten deele zeer aardig; en zij zouden dit nog meer geweest zijn, zoo dat puntdicht-achtige, (of liever het omgekeerde, stompdicht, zouden wij haast zeggen) waardoor de gespannen verwachting op het einde van ieder couplet telkens aardig te leur gesteld, en tot gelach in plaats van bewondering opgevoerd wordt, overal zoo gelukkig ware getroffen als b.v. in dit couplet, dat wij ten staal geheel willen overschrijven:

‘Daar ligt en wol, en weversspoel, 
En spinnewiel, en deken. 
Het is des eed'len wevers doel, 
Des dwinglands boei te breken. 
Hij springt van 't stroo, verlaat zijn vrouw, 
Spuwt op 't verachtlijk weefgetouw, 
Gaat 's vijands schedel kloven; 
Beeft, Franschen, beeft! hij komt, hij komt! 
Hij dreigt, en raast en vloekt en bromt, 
En roept: Oranje boven!’ 

Het op twee na laatste treft, ten aanzien van het opgegeven punt, vast nog beter doel.
No. 8. Het eerste stuk in dezen bundel, napoleon's komisch verslag van zijnen veldtogt in Rusland aan den Senaat bevattende, en voorheen abusivelijk onder het mengelwerk eeniger andere Dichters geplaatst, is eigenlijk de Coryphé van alle zijne broederstukjes, hier vereend. Nu, het verdient zulks ook, al is het dan, dat wij nu twee of drie verschillende lezingen van deze ΚΑΤΑΒΑΣΙΣ bezitten. Het overige is - Rij-
{==451==} {>>pagina-aanduiding<<}
melarij; en zijn vooral diegenen, welke, op het voetspoor van den eerstgeboren, door hunne aardige sprongen het geëerd publiek pogen te vermaken, tamelijk zwak. De Napoleonade houdt het zeker lang uit; dit quasi heldendicht bestaat uit vier zangen; maar het zijn dan toch ook geene Italiaansche luchtsprongen, noch Parijsche of Amsterdamsche tooneeldansen, waarbij we, om in het beeld te blijven, deszelfs slagen willen vergeleken hebben. Een enkel ernstig stuk beviel ons ruim zoo goed; schoon wij wederom van het Duitsche, rijmelooze, geene vrienden zijn. In het kort, Mr. van marle is gewis een bekwaam man; doch hoe weinige aardige en vernuftige lieden slagen altijd, en hoe veel waagt men inzonderheid, door, hetgeen in een' vriendenkring met gejuich werd opgenomen, daarna een koel, vaak bekoeld, of wel reeds grootendeels omgestemd, en met de aandacht weer op andere zaken gerigt, publiek aan te bieden!

Reizen van Rolando en zijne Medgezellen van Fortuin, rondom de Wereld. Een Werkje, geschikt om aan de Jeugd een denkbeeld van de Aardrijkskunde en Natuurlijke Geschiedenis van alle Landen mede te deelen. Door L.F. Jauffret. Iste Deel. Uit het Fransch vertaald. Te Amsterdam, bij J. Tiel. 1813. In kl. 8vo. 230 Bl. f 1-8-:

Het is zoo, de aardrijkskunde is bij eene beschaafde opvoeding een noodzakelijk vereischte, maar verbazend droog en daardoor moeijelijk; en er zullen wel maar enkele onder de lieve kleinen zijn, die er, op haarzelve, groot vermaak in vinden. Zij dient intusschen wel jong geleerd te worden. Dezelve te vereenigen met de natuurlijke geschiedenis, is het eigenaardigst, en neemt zeer het drooge weg; ook is zij voor de laatste volstrekt onmisbaar. Voegt men nu nog, de oude en nieuwe Geographie vereenigende, oudheidkunde en wereldgeschiedenis er bij, zoo maakt men haar zeer onderhoudend, en geeft der lieve jeugd een aantal nuttige kundigheden, indien men dan maar zorge, dat het niet de omnibus aliquid et de toto nihil wordt. Alles te gelijk en even volledig te onderrigten, is niet mogelijk; aardrijkskunde, en natuurlijke geschie-
{==452==} {>>pagina-aanduiding<<}
denis, blijve dan de hoofdzaak; het bijzonder karaktermatige van de bewoners der bijzondere landen, en derzelver zeden en gewoonten; voegt hier zich eigenaardig bij; en oudheid en geschiedenis, het belangrijkste daaruit, geeft eene leerzame en aangename afwisseling.
Dit is het plan van dit werkje, en draagt alzoo onze volkomene goedkeuring weg. Daarenboven dit alles in te kleeden in de beschrijving eener reize van personen, waarin het kind belang stelt, is een uitmuntend denkbeeld; zoo heeft men tot de belangrijkste episoden en tot de nuttigste lessen aanleiding, en het kind leert, als 't ware, al spelende, en met het grootste vermaak, al wat men het onderrigten wil. Zoo ver wij mogen oordeelen uit dit begin, kunnen wij hier iets goeds verwachten. Rolando, midden in de Alpen geboren, trekt op reis, om eenen rijken oom in Peru op te zoeken. Te Marseille opgehouden, zou hij met eenige vrienden een klein uitstapje naar de jaarmarkt van Beaucaire doen; het schip viel in handen van een' Barbarijschen zeeroover; het gezelschap raakt in slavernij bij de Mooren. Eenigen tijd daarna; voerde men hen naar Marocco; hunne slavernij eindigde spoedig, daar een hunner den Keizer van Marocco eene kies trok; zij kregen verlof tot eene reis in de Afrikaansche landen. Algiers wordt door hen bezocht; voorts trekken zij naar Tunis; bij de bouwvallen van Utica en Karthago laten wij hier het gezelschap. Het reisgezelschap is gemengd; men heeft er een' aardrijkskundige, een' natuuronderzoeker en een' oudheidkenner onder. De voorvallen zijn voor kinderen waarlijk onderhoudend, en van al het boven gezegde vinden wij hier vele belangrijke en leerzame berigten.
Het spreekt van zelve, dat het kind, zal het op deze wijze de aardrijkskunde en natuurlijke geschiedenis leeren, dit werkje niet maar voor zichzelve, als een roman of onderhoudend vertelsel, lezen moet, maar onder het oog en de leiding van eenen bekwamen opvoeder, die de landkaart steeds bij de hand houdt, en door zijne vragen en gesprekken, hoewel ongemerkt, de hoofdbedoeling bereiken doet.
Het werkje zal wel van een' ruimen adem zijn, en hetgeen het belooft, is waarlijk moeijelijk. De Schrijver is een Franschman.... Of hij woord houden zal?


{==453==} {>>pagina-aanduiding<<}

Boekbeschouwing.

Magazijn van en voor Lijdenden en Rampspoedigen, of Bijdragen ter hunner onderrigting, opwekking, bemoediging, troost en hulp. Isten Deels 1ste Stuk. Te Dordrecht, bij A. Blussé en Zoon. 1813. In gr. 8vo. 110 Bl. f :-18-:

Een opzettelijk Tijdschrift van dezen aard ontbrak ons nog: men had en heeft soortgelijke in ieder vak voor iederen Lezer; maar de lijdende natuurgenoot, hoe veel goeds en schoons er ook hier en daar voor hem gestrooid zij, had vooralsnog geene zoodanige verzameling, opzettelijk voor hem ingerigt. Het getal van hen, die, onder leed en rampen gebukt, troost en raad en hulp behoeven, is intusschen zeer aanmerkelijk; buiten twijfel kan alzoo eene onderneming van dezen aard goedkeuring, aanmoediging, medewerking, en een aantal Lezers hopen. Van dit Magazijn vertrouwen wij dit te meer, daar de taak, naar het ons voorkomt, allezins in zeer geschikte handen viel. De Schrijver, een man van reeds aanmerkelijken leeftijd en ondervinding, die met vele lijdenden omging, en zelf niet vreemd is in de school van lijden en tegenspoed, verbond zich met andere even bevoegde menschenvrienden, en koos zich, wat zoo wel den vorm als de stof betreft, een uitmuntend voorbeeld, de Beiträge zur Beruhigung und Aufklärung über diejenige Dingen, die dem Menschen unangenehm sind oder seyn können, und zur nähern Kenntniss der leidenden Menschheit, van j.s. fest, een soortgelijk periodiek geschrift, sinds jaren reeds in Duitschland met goedkeuring en menigvuldigen zegen bekend; terwijl dit Magazijn, volgens zijn oogmerk, niet alleen hetgeen de titel meldt, maar tevens ook een Archief ter verdediging van, of ten bewijze vóór, de Goddelijke Voorzienigheid,

{==454==} {>>pagina-aanduiding<<}
worden moet. Tweemaal in het jaar levert men een stukje van nagenoeg denzelfden omvang als het tegenwoordige, waarvan de inhoud zich in vijf afdeelingen, van meer- of mindere uitgebreidheid, naar gelang van den voorraad van stof splitsen zal:
I. Verhandelingen, kleinere opstellen, aanmerkingen, gedachten, spreuken, gedichten, enz. Oorspronkelijke stukken van des Schrijvers eigen opstel, of van anderen; ook wel van elders overgenomene, mits deze nog niet in het Hollandsch vertaald zijn. Ook bedenkingen, twijfelingen tegen de Goddelijke Voorzienigheid zal men hier opnemen, en tevens trachten dezelve op te lossen. Onder deze rubriek ontvangen wij nu eene Verhandeling over eenige der gewoonste wijzen of middelen, om zichzelven of anderen, bij de rampen en wederwaardigheden van dit leven, gerust te stellen en te vertroosten. Dit uitvoerig en welbewerkt stuk geeft ons tevens geheel den geest van dit Magazijn. Na een voorafgaand woord over het verschil in smaak en vat- of ontvangbaarheid onder verschillende menschen, maar tevens toch ook de zekere overeenstemming onder dat alles; over het onmogelijke nog van een algemeen werkend geneesmiddel voor de lijdenden enz., en de opmerking, dat alles ter vertroosting nederkomt op het gezigtpunt, waarin men zijn lijden plaatst, - schikt zich de Schrijver tot de beäntwoording der vraag: ‘Welke wijzen van voorstellingen zijn de gewoonlijkste, en welke onder haar de krachtdadigste en beste, om hem, die rust en troost behoeft, dadelijk gerust te stellen en te troosten?’ De Schrijver neemt drie zoodanige wijzen van voorstelling op, waarvan de eene de andere niet geheel echter uitsluit, en gaat dezelve toetsen; na alvorens met een enkel woord van eene vierde gewaagd te hebben, welke alles, goed of kwaad, dat ons overkomt, beschouwen doet als enkel toeval, en natuurlijk leidt tot eene Epicurische of ligtzinnige zorgeloosheid Hoezeer het den wijzen voegt, om bij het drukkendst leed het nog voorhanden zijnde goede op te merken en te genieten, zoo maakt het loochenen eener hoogere

{==455==} {>>pagina-aanduiding<<}
oorzaak bij zware en langdurige rampen den mensch toch altijd hoop- en troosteloos. Is alles toeval, zoo is er nimmer meer grond om iet goeds te hopen, dan om nog grooter kwaad te vreezen. Dit stelsel doet ook den schrandersten maatregel, om iets tot verzachting en voordeel te ondernemen, geheel vervallen. Alzoo verwerpt de Schrijver deze voorstelling, als geheel ongeschikt om eenen lijdenden te troosten.
1. Het eerste, dat de Schrijver opneemt en toetst, is de raad, om zich aan de noodzakelijke wetten der Natuur onvoorwaardelijk te onderwerpen, en hetgeen niet te veranderen is juist daarom te verdragen, omdat het niet te veranderen is. Dit oogpunt geheel te verwerpen, zou waarlijk dwaas zijn; hij zou te benijden zijn, wien eene Stoïsche ongevoeligheid en bereidwilligheid om te verdragen nimmer verliet; men zou zich aan hetzelve geheel en alleen moeten houden, zoo er geene zachtere en tevens ook wezenlijke middelen van troost voorhanden waren, en zoo allen, voor het minst de meesten, zich in ongeluk alleen op deze wijze genoegzaam konden troosten. Doch alzoo vordert men van den ellendigen waarlijk te veel; men kan den mensch den wensch ter verbetering van zijn lot niet ontzeggen, en het geeft geen troost, dat duizend krachten in de Natuur sterker werken dan de zijne. Men ontneme den mensch de hoop niet; met deze vervalt geduld en ware lijdzaamheid. De smart te leeren verkroppen, en het gemoed te verharden, is geene vertroosting; men zoeke meer zachte, streelende middelen. Afgunst, toorn, laster, en iedere andere hartstogt, behouden alle hunne kracht, als dit ééne het eenige troostmiddel is. De Stoïcijn moge zeggen, dat alleen afwijking van deugd en pligt wezenlijk kwaad is; maar hij doet der menschelijke natuur geweld aan. Overigens, waarom zouden wij tot het overdrevene in dit stelsel terugkeeren? het nadenken over eindoorzaken is niet te vergeefs geweest. De Schrijver doet de vrienden van zeno regt, maar merkt tevens op, dat deze den zelfmoord veroorloofden, immers niet regtstreeks tegenspraken

{==456==} {>>pagina-aanduiding<<}
of verwierpen; hij vat niet, hoe hun stelsel troosten zal, wanneer het ongeluk het uitwerksel is van eigene misstappen en dwaasheden, en de voorzigtigheid nu te laat komt, daar er geen herstel meer is aan het ongeluk. En indien de ramp het gevolg is van het vasthouden aan deugd en pligt? ‘Het is schoon en edel, de deugd om haarzelver wil te beminnen. Maar hoe velen van hen zelfs, die afstand van hare belooningen doen, zullen wel blijven voortvaren met haar te beminnen, wanneer zij de veroorzaakster van het natuurlijk kwaad wordt, en men daarbij nogtans aan hetzelve geene weldadige gevolgen en oogmerken toekennen wil?’ Het gaat gemakkelijk en in een oogenblik op de studeerkamer; maar in het werkelijk leven, onder drukkende rampen! - De ondervinding, waarop zich de Stoïcijn beroept, wordt getoetst, en de bijzondere ondersteunsels ontslippen, bij deze toetsing, de aandacht niet. De krijgsman bedenke, dat een onherroepelijk noodlot hem in het gevaar brengt; dat zijn vaderland het vordert, en hij zich iedere ramp en onheil, waaraan hij blootstaat, moet laten welgevallen. Uit noodzaak blijft hij, daar hij voor en achter zich niet dan zwaarden ziet; maar de hoop, dat hij leven, eer, voordeel behalen zal, maakt hem getroost en moediger. Hoop is het voorname grondbeginsel van alle ware gerustheid. Die hoop moge misleiden, indien men zich met hoop op bepaalde en bijzonder op aardsche voordeelen streelt; maar hoopt men voordeel van het lijden ten aanzien zijner zedelijke verbetering, zal men niet bedrogen worden, ten zij men verstandeloos meende, dat, met den beker van het lijden, betere grondregels, gezindheden, neigingen en hebbelijkheden, geheel zonder ons toedoen en eigene werkzaamheid, zouden worden ingestort. Het denkbeeld: ‘het is nu niet te veranderen,’ wordt daarom door den Schrijver, als het éénige
of voorname troostmiddel, verworpen.
2. De voorstelling van eenen beteren staat aan gene zijde van het graf is een ander middel van vertroosting. Het geloof aan de Voorzienigheid en een toekomstig leven

{==457==} {>>pagina-aanduiding<<}
wordt hier voorondersteld. Velen geloven, dat de rampen in dit leven alleen dienen om de zaligheid van de toekomst te verhoogen; sommigen leggen de eerste zonde ten grondslag der regtvaardiging van het natuurlijk kwaad, en troosten zich onder hetzelve met het nieuwe aanstaande tijdperk. Dit stelsel is gemakkelijk, geeft der verbeelding een ruim veld om zich vergoedingen te beloven; het vordert weinig kennis, weinige inspanning, weinige opmerkzaamheid, legt geen' anderen pligt op, dan dien van een algemeen goed gedrag. Het is schier algemeen het stelsel van den gemeenen man; maar ook velen, die de grenzen onzer kundigheden voelen, berusten daarin, en willen op die wijze eeniglijk de lijdenden troosten. Het is de geest ook van de meeste Christelijke troostschriften, en vindt ondersteuning in den Godsdienst; het is op alle soort van ramp toepasselijk, en heeft de minste tegenwerping te duchten, daar de hoop, die zich zulk een afgelegen doel voorstelt, hier op aarde niet bedrogen, te leur gesteld, of wederlegd kan worden. Deze troostgrond is gewigtig, en kan door geenen anderen vergoed worden; met haar vervalt de Christelijke, en ook zelfs de Natuurlijke Godsdienst. Dan, het is gevaarlijk, denzelven tot het éénig middel van troost te maken. Wat is bij denzelven natuurlijker, dan de wensch, reeds nu de aarde en hare ellende te mogen verlaten? Het enkel staren op het licht en de toekomst verduistert het oog voor hetgeen op aarde is; dit wordt hierdoor naarder, donkerder. Het trekt niet zelden af van het zelfonderzoek. Ieder gevoelt daarenboven somtijds, dat ook dit leven een op zichzelf bestaand geheel uitmaakt; zelfs de gemeene man houdt de wereld niet meer enkel en alleen voor een tranendal, en dat alleen om Adams zonde. Men wil troost erlangen door de beschouwing van het lijden in deszelfs gevolgen, met betrekking tot ons geheele bestaan, derhalve ook met opzigt tot dit tegenwoordige leven. Als de
éénige wijze van vertroosting wordt dan ook deze hier verworpen. Maar het 3de gezigtpunt ter beschouwing van 's werelds rampen verdient verre de voorkeur, en over het-
{==458==} {>>pagina-aanduiding<<}
zelve is de Schrijver het uitvoerigst. Men trooste, namelijk, met zoodanig geloof aan eene Voorzienigheid, waardoor men enkel goede gevolgen van het onheil zoekt en verwacht, en iedere ramp en wederwaardigheid niet alleen als een gevolg en bijvoegsel beschouwt, maar als eene bron van het een of ander goede, en alzoo als eene wezenlijke weldaad voor geheel ons toekomstig aanwezen in een of ander opzigt, dus ook reeds hier voor deze wereld.
(Het overige hierna.)







Wanneer kan het Nederland welgaan? of godsdienstige overdenkingen bij de gebeurtenissen van dezen tijd. Door W.N. Munting, Predikant te Wageningen. Te Leyden, bij D. du Saar. 1814. In gr. 8vo. 75 Bl. f :-12-:

Gedachten bij de redding des Vaderlands, ter bevordering van Christelijke dankbaarheid. Te Utrecht, bij J.G. van Terveen. 1814. In gr. 8vo. 39 Bl. f :-8-:

De vruchtbaarheid en onvruchtbaarheid van Gods kastijdingen, in twee Leerreden, uitgegeven door E. Tinga, Doct. Theol. en Prof. in de Evang. Zedek. te Groningen. Te Groningen, bij J. Oomkens. 1814. In gr. 8vo. 40 Bl. f :-8-:

Leerrede over Jes. XXXIII:1 en 2. gehouden op den algemeenen Dank- Vast- en Bededag, den 13den van Louwmaand 1814, door Wesselius Scholten, Predikant bij de Hervormde Gemeente te Vleuten. Te Utrecht, bij J. Altheer. 1814. In gr. 8vo. 46 Bl. f :-8-:

No. 1. Deze godsdienstige overdenkingen zijn in eenen goe-
{==459==} {>>pagina-aanduiding<<}
den smaak, zuiveren stijl, en vooral redelijk-Christelijken geest geschreven. Zij zijn vijf in getal; van welken de inhoud deze is: I. Aanprijzing van trouwe en hartelijke verkleefdheid aan het dierbaar Evangelie. II. Huisselijk geluk, hartelijke verbindtenis der familiën aan elkander, liefde en in dezelven een grondsteun van het welzijn eens Staats. III. Zal het, voor het toekomende, Nederland welgaan, zoo is het eene onafscheidelijke voorwaarde, datdoor alle burgers behartigd, en twistende partijschap voor altoos uit ons midden verbannen worde. IV. De opvoeding der jeugd, de behartiging van de belangen der kinderen behoort onder de duurste en heiligste pligten der ouders. V. Van welk eene uitnemende waardij ware Godsdienst en echte vroomheid voor het welzijn van ons Vaderland zij, en dat hetzelve buiten dit op geenen blijvenden voorspoed rekenen kan.
Deze onderscheidene stoffen, wier opgave wij hier en daar ontleend, en, zoo veel mogelijk, met des Schrijvers eigen woorden uitgedrukt hebben, (geene eigenlijke aangifte des onderwerps bij hem gevonden wordende) behandelt hij overeenkomstig de gesteldheid en de behoefte van onzen tijd. Ten aanzien van alle neemt hij eene zekere mate van verval in de aangeprezen pligten aan Met bijzonder genoegen lazen wij het vertoogje over de huisselijkheid, om het zoo eens te noemen. De huwelijkstrouw en onderlinge liefde, het huwelijk zelf en de regte beschouwing en intrede van hetzelve, de oplettendheid op zijn kroost en huisselijke belangen; ziedaar, wat hier als oorzaak of gevolg, als zaligheid en pligt, voorkomt en behandeld wordt. Waarlijk, wij moeten dit stukje velen onzer vaderlandsche huisvaders en huismoeders, zoo wel in de hooge kringen der groote steden, als in de meer burgerlijke standen in kleinere plaatsen, aanprijzen; al is het dan ook, dat de Eerw. Schrijver hier of daar wat overdrijft, en uithuizigheid vooral bij den man al te stellig en zeker als met een ongelukkig huwelijk of een losbandig gedrag verbonden beschouwt. Bij de vrouw is gewis het gevaar grooter; en vooral de

{==460==} {>>pagina-aanduiding<<}
moeder van kleine kinderen behoorde, in geenen stand, haren huisselijken kring te lang of te dikwijls te verlaten. - Behartigenswaardig is ook, wat de Schrijver in zijne IVde Overdenking zegt, met betrekking tot een vroegtijdig onderwijs in den Godsdienst. Elk weet, en ziet van zelve in, dat men over dit onderwerp verschillend kan denken. De zwarigheden tegen het vroegtijdige komen hier in het licht voor van weinig meer dan uitvlugten; de nuttig- ja noodzakelijkheid wordt veeleer met vele gronden beweerd en in eenen helderen dag gesteld. Wij zouden er zoo over denken, dat den kinderen al vroeg - schoon toch niet te vroeg - van God en Jezus, van pligt en eeuwigheid, van Bijbel en bijbelsche geschiedenis te spreken, en hen met de laatste bekend te maken, zeer wenschelijk is; doch, dat het eigenlijk gezegde onderwijs in de gronden en meer afgetrokken leerstukken van den Godsdienst, daarentegen, het best uitgesteld zij, tot zich het verstand regt ontwikkeld hebbe, en nagenoeg tot volle rijpheid zij gekomen. - Voor het overige ziet men uit de opgave zelve, dat de onderwerpen, hier behandeld, wel eens een weinig na aan elkander grenzen, ja in elkander loopen: Christelijkheid, godsdienstigheid, deugd, liefde; deze zijn de regte pilaren van ons geluk, naar des mans gezond begrip; en hoe gelijk, hoe naauw verwant, hoe onafscheidelijk van elkander zijn dezelve niet? - Lof en dank behooren, in allen geval, den braven Leeraar.
No. 2. Ook dit stuk is wel en levendig geschreven, en ademt eenen goeden geest. Regt hartelijk verblijden wij ons, dat wij dezen lof eener redelijke en heilzame strekking in zoo vele, in meest alle voortbrengsels van den dag en de tijdsomstandigheden, met ruime handen hebben kunnen uitdeelen. Overigens verdiende gewis dit stuk wel eenige breedere vermelding, eenige aanhaling van schoone plaatsen; maar wij zien uit den inhoud, dat het reeds niet zoo geheel jong meer is; vele zaken zijn sedert reeds aanmerkelijk veranderd en gevorderd, en hoe rijk was juist die eerste

{==461==} {>>pagina-aanduiding<<}
tijd in soortgelijke uitboezemingen, als hier gevonden worden!
Eene enkele aanmerking, die ook het vorige stuk treft, willen wij hier ter neder zetten. Des mans dankbaarheid bepaalt zich geheel tot de verlossing van het Fransche juk, inzonderheid ook uit hoofde van deugd en Godsdienst, die daaronder niet min dan welvaart en geluk kwijnden. Maar, hebben wij niet even zeer grond, voor dat juk zelf, zoo als het bijzonderlijk de laatste jaren drukte, den goeden God te danken? Was zulk eene hatelijke verbindtenis met de ligtzinnige Franschen niet juist het beste middel, om ons van hunne beginselen, en alwat het hunne is, meer en meer afkeerig te maken? Inderdaad, hoezeer ook velen tegen eenen straffenden God zijn vooringenomen, wij voor ons meenen, dat, zoo deze zijne tucht geene wijsheid geleerd, en althans aanvankelijk het volk van Nederland ter bekeering heeft voorbereid, ook zijne zigtbaar reddende en zegenende hand zulks bezwaarlijk zal te weeg brengen.
No. 3. Twee Leerredenen, de eene van den Professor zelven, de andere uit het Hoogduitsch van c.f. ammon door zijn Hoogeerw. overgebragt. Zij behandelen, zoo als men ziet, het onderwerp der aanmerking, op het slot van No. 2; de eerste, namelijk, de natuurlijke strekking van allen leed tot nadenken en bekeering, de andere de redenen, waardoor deze strekking onder de tijd- en landgenooten des sprekers belemmerd werd, en hoe deze op te heffen. Het laatste onderwerp loopt in het oog, meer bijzonder, meer op het veld der menschkunde te huis behoorende, min eenvoudig en gemakkelijk te zijn dan dat, door onzen Landgenoot behandeld. In beiden hebben wij eenen regt godsdienstigen toon, een overvloedig en gepast gebruik der bijbeltale, eene groote mate van bevattelijkheid, en tevens van ernstigen drang ter bekeering, aangetroffen. Nieuwe of diepzinnige aanmerkingen, daarentegen, kwamen ons ook bij den Duitscher juist niet voor, noch kunnen wij in zijne behandeling, in het groot beschouwd, eenen bijzonderen smaak vinden. Trouwens, wie zijner landgenooten

{==462==} {>>pagina-aanduiding<<}
bijna streeft reinhard op zijde? die echter, zoo wij wél oordeelen, in enkele opzigten, bij onze voortreffelijkste geestelijke Redenaars zigtbaar te kort schiet. De Eerw. tinga schijnt naar dezen roem der eigenlijke welsprekendheid niet te staan. De uiterste eenvoudigheid heerscht in zijne voordragt; die zelfs, naar ons gevoel, soms al te laag afdaalt, en zich, misschien meer dan goed is, naar sommige verouderde, onwijsgeerige begrippen van den gemeenen man, in zijn Kerkgenootschap, schikt. De waarheid toch heeft hare regten, zoo wel als de liefde; en men kan zich, ook jegens zijne toehoorders, zoo wel aan gene, als aan deze zijde bezondigen. Zelfs de goede smaak behoort niet te lijden Maar slechts zoo verre buige zich de Leeraar neder, dat hij, den ander oprigtende, zijnen eigen vasten stand niet verlieze. Jezus was het licht der wereld; en het licht moet geene duisternis, geene schemering worden, maar veeleer, zuiver en onbesmet stralende, gedaante en schoonheid schenken, gelijk in de natuurlijke, alzoo in de zedelijke wereld. Wij zeggen dit, omdat we mannen als tinga voor het zout hunner wereld houden; en, wie herinnert zich ook hier wederom Jezus uitspraak niet?
Het spreekt, intusscheu, van zelve, dat dit boekje vele stichting, en in zeker opzigt een woord op zijn tijd bevat: schoon wij hopen, dat de tucht onder ons niet al te onvruchtbaar zij geweest.
No. 4. Ook deze Biddagsrede is langer blijven liggen, dan dat een uitvoerig verslag nu nog belang zou wekken. Zij bestaat uit eene zeer uitvoerige, historische behandeling van den tekst, welks onderscheiden deelen daarna op onze omstandigheden en tijden overgebragt worden. Wat al te lang, dunkt ons, staat de Leeraar bij de geschiedenis van 's Dwingelands misdrijf en straffe stil. Dezelve waren te bekende daadzaken, om zulk eene breede vermelding te behoeven. En gaf niet de tekst zelf hem aanleiding, ja vorderde hij niet, dat bij de toepassing, de verpligting, dankbaarheid, leering of waakzaamheid, voor ons uit het ge-
{==463==} {>>pagina-aanduiding<<}
beurde te trekken, eene poos werd stilgestaan? Het is waar, dat het slot van den tekst - hier bedoeld - een gebed tot God is, dat de feesttijd een biddag was, en een zeer uitvoerig gebed hier dan ook als in de plaats der toepassing komt; maar, zou de Prediker dan niet, met veel grond, aan zijne toepassing den vorm eener nadere voorbereiding tot dat gebed hebben kunnen geven? Ons dunkt, dat noch de vorm der leerrede, noch het belang der waarheid zoo iets behoorde te missen. Niet enkel bidden toch, maar bidden en werken moet onze spreuk als Nederlanders en als Christenen zijn. - De stijl is doorgaans zeer goed.
Ten slotte van alles voegen wij er bij, dat ligt de aanmerking zou kunnen vallen: waarom, zoo tijd en ruimte enz. geen breeder verslag vergunnen, het eene en andere maar niet geheel overgeslagen? gelijk, inderdaad, sommigen van meening zijn, en deze meening ook reeds is in praktijk gebragt, dat men slechts het merkwaardigste behoorde te verhandelen. Hierop antwoorden wij, dat we in dezen handelen, overeenkomstig hetgeen de wijsheid onzer Vaderen van de ratelwacht of klepwaker gevorderd heeft. Wij noemen alles, en zeggen er ten minste een woord van, om te doen zien, dat wij waken, en aldus zoo Schrijver als Lezers de vreeze te benemen, dat ons ligt een stuk, hetgeen bijzondere aandacht mogt verdienen, ontsnappen zou. Hoe verheugt het ons, dat wij, bij de drukte, door den gezegenden ommekeer te weeg gebragt, zoo weinig te berispen, zoo veel te prijzen hebben gevonden, met betrekking zoo wel tot den geest als de gedaante der voortbrengsels van den dag!






{==464==} {>>pagina-aanduiding<<}

Bijdragen tot den tegenwoordigen staat van het Animalisch Magnetismus, in ons Vaderland: door G. Bakker, Professor in de Geneeskunde, H. Wolthers, Med. Doctor, en P. Hendriksz, Chirurgijn, te Groningen. Iste Stuk. Te Groningen, bij Schierbeek en van Boekeren, 1814. In gr. 8vo. XV, 172 en 16 Bl. f 1-16-:

De verschijning van dit werkje verheugt ons in allen opzigte. De bedaarde en waarheidlievende toon, welke er in spreekt, gepaard met den zaakrijken inhoud, overtuigt ons, dat het Dierlijk Magnetisme, in ons Vaderland opgenomen, aldaar gezuiverd en bevestigd zal worden. Wij hopen, dat door deszelfs verschijning andere Geneeskundigen tot het doen van waarnemingen, en tot de mededeeling van het belangrijkste uit dezelve, zullen worden aangespoord, en wij haasten ons daarom, er onzen Lezeren eenig verslag van te geven.
Het oogmerk der Schrijveren, met de uitgave van dit boekje, is, hunnen Landgenooten met het belangrijkste hunner waarnemingen bekend te maken, om daardoor eenige bouwstoffen, zoo wel tot de natuurkundige als geneeskundige kennis van het Magnetisme, bij te dragen. Zij leveren daarom vooral waarnemingen en proeven; achtende het de tijd nog niet, om zich in wijsgeerige bespiegelingen te verdiepen, of van alles, wat zij zien, verklaringen te zoeken of voor te dragen. Zij verwachten van hunne Lezers vertrouwen en een onpartijdig onderzoek. Het eerste boezemt dit boekje reeds terstond in; het laatste vordert het belang der zake. - De Inleiding doet ons mede de aanleiding, zoo wel tot de waarnemingen, als tot de uitgave van derzelver uitkomst, kennen.
Voorts is de behandelde stof in vier hoofdstukken verdeeld. In het eerste spreken de Schrijvers voornamelijk over de redenen, waarom het Magnetisme, bij deszelfs

{==465==} {>>pagina-aanduiding<<}
verschijning, zoo ongunstig ontvangen is. Zij zoeken dezelve gedeeltelijk in den geest der tijden, wiens invloed op nieuwe ontdekkingen verscheidene voorbeelden uit de geschiedenis der wetenschappen staven, en waarvan de Schrijvers een opmerkelijk voorbeeld aanhalen, in de verschillende wijze, waarop de ontdekkingen van mayow, en die van lavoisier, door derzelver tijdgenooten ontvangen zijn. Ook schijnt het hun, dat mesmer niet is vrij te pleiten van onvoorzigtigheid; maar dat tevens de vooringenomenheid en onregtvaardigheid van verscheidene Geleerden, te zijnen opzigte, niet is te verontschuldigen. Wij verontschuldigen dezelve even min; doch wij meenen, dat de voorstelling van het Magnetisme, als een algemeen geneesmiddel, als een geneesmiddel, dat in mesmer zelven gelegen was, en door hem-alleen kon worden medegedeeld, hetzelve in het allernadeeligst daglicht moest stellen; een daglicht, dat waarlijk niet verbeterd werd door de kwakzalverachtige manier, waarop hij het aanwendde. Allerongelukkigst achten wij ook den inval, die hem Parijs voor het tooneel zijner werkzaamheden deed verkiezen, en dus zijne geneeswijze in de handen stelde eener ligtvaardige en grof-zinnelijke Natie, wier arme taal reeds de armoede harer denkbeelden verraadt, en wier grootste Geniën in de natuurkundige wetenschappen schier niets bevatten, wat niet met passer of schaal gemeten of gewogen kan worden. - Dit hoofdstuk levert tevens nog eenige bijdragen tot de kennis van het karakter van mesmer en tot de geschiedenis van het Magnetisme vóór dien zonderlingen man, welke wij onzen Lezeren ter lezing durven aanbevelen.
Het tweede bevat eene korte beöordeeling van het beroemde Rapport der Fransche Akademisten. Daar hetzelve een' beslissenden invloed op het gevoelen der Geleerden omtrent deze zaak gehad heeft, daar dit nog het geval schijnt te zijn ten aanzien van achtingwaardige Geleerden in ons Vaderland, was eene ontzenuwing der oornaamste gronden, waarop de Stellers van dit Rapport

{==466==} {>>pagina-aanduiding<<}
het bestaan van het Magnetisme ontkenden, en deszelfs werking aan andere oorzaken toeschreven, wenschelijk en noodzakelijk. Hierin gaan de Schrijvers met die behoedzaamheid te werk, welke het gevestigd gezag dier Geleerden gebiedt, en met dien eerbied, welken hunne erkende verdiensten vorderen. Doch van den anderen kant laten onze Landgenooten zich niet door het Akademisch gezag verblinden; maar, met dezelfde zucht voor waarheid en verlichting, welke in dit geheele stuk doorstraalt, toonen zij aan, dat de geleerde Akademisten, met dit onderzoek belast, de zaak van eenen verkeerden kant hebben aangegrepen, vooral door de vrije werking van den Magnetiseur te stremmen, en door zelf proeven te doen, op eene wijze, welke geheel met den aard van het Magnetisme strijdt; dat zij, niet genoeg met den waren aard der zaak doordrongen, veel hebben voorbijgezien, verwaarloosd, of aan andere omstandigheden toegeschreven, waaruit men de eigenaardige werking van het Magnetisme had moeten opmaken en verder nasporen; dat zij zich te veel van het voetspoor hebben laten afleiden door het denkbeeld, dat alles een gevolg der verbeelding was, enz. - Dit Rapport leert op nieuw, zoo daartoe anders nog bewijzen noodig zijn, dat ook de proefondervindelijke wijsbegeerte vooronderstellingen heeft, waarvan zij uitgaat, algemeene beginselen, waarop zij bouwt, en dat men dus ook op haar zich niet al te zeer moet verlaten, noch wanen, dat, hetgene ééns door waarnemingen en proeven bewezen is, altijd waarheid blijven zal. Hier hangt alles af van het eerste punt van waar men is uitgegaan. Intusschen men gaat voort van de eene proef tot de andere, zonder het ooit in de gedachte te nemen terug te gaan, of te bedenken, of men wel op den regten weg is.
Het derde hoofdstuk handelt over de verbeelding, als oorzaak der verschijnselen bij het magnetiseren, en bevat tevens een onderzoek, waarin de magnetische werking eigenlijk bestaat. Ten aanzien van het eerste wordt het genoegzaam uitgemaakt, dat de oorzaak dier verschijn-
{==467==} {>>pagina-aanduiding<<}
selen niet wel in de verbeelding kan gelegen zijn De Schrijvers toonen dat onder andere aan uit de overeenkomst dier verschijnselen bij verschillende zieken, en uit de standvastigheid, waarmede zij zich vertoonen; en hierin vinden wij, inderdaad, een voornaam bewijs gelegen: want niets is wankelbaarder, onregelmatiger, en ongelijker aan zichzelve, dan de verschijnselen der verbeelding. Eene opmerkelijke waarneming heeft hun in hetzelfde voorwerp geleerd, dat, zoo verbeelding al nu en dan eens dergelijke verschijnselen te weeg brengt, zij nog zeer verschillen van de ware uitwerkselen van het Magnetismus.
Maar waarin bestaat dan eigenlijk de magnetische werking? Het komt den Schrijveren niet onaannemelijk voor, dat dezelve is af te leiden van eene onweegbare (inponderabele) stoffe, niet onwaarschijnlijk dezelfde, die in ons zenuwgestel werking en leven verspreidt, en die, door eenen sterken aandrang van den wil des Magnetiseurs, opgehoopt aan de oppervlakte zijns ligchaams, vooral van sommige deelen, daaruit stroomt, en aan andere ligchamen, vooral levende, wordt medegedeeld. Het is ten minste zeker, dat een vaste wil veel vermag op de magnetische werking, aan den kant van den Magnetiseur. Het is slechts eene sterker aanzetting van denzelfden wil, waardoor wij onze ledematen bewegen, die de strooming dier vloeistof uit ons ligchaam bevordert: want dat onze zenuwen een' eigenen dampkring om zich hebben, even als de elektrische, de lichtende, de warme ligchamen een' dampkring van elektrische, licht- of warmtestof, maken de Schrijvers uit vele opmerkingen meer dan waarschijnlijk: dat die zenuwdampkring zich tot buiten ons ligchaam uitstrekken kan, is niet minder aannemelijk; en er zijn zelfs vele bewijzen voor, welke hier dan ook worden aangevoerd. Het zij ons echter vergund, hier eene onderscheiding te maken, welke zij schijnen voorbijgezien, of wel min belangrijk geöordeeld te hebben; daar zij in ons oog echter, voor sommigen althans, noodzakelijk schijnt. Men moet, namelijk, den zenuwdampkring des ligchaams niet verwarren met dien damp-
{==468==} {>>pagina-aanduiding<<}
kring, welken onze uitwaseming veroorzaakt, en die door de fijnere zintuigen van vele dieren, ja zelfs van menschen, wordt opgemerkt. Die dampkring kan ook dikwijls aangename of onaangename indrukken verwekken, en de oorzaak zijn eener onverklaarbare genegenheid of afkeer, vooral tusschen verschillende dieren, en bij vrouwen. Intusschen bestaat die dampkring toch uit grovere deelen, daar hij zelfs zeer lang een spoor kan achterlaten. Ik heb dit zelf waargenomen. Van twee
honden, welke zeer aan elkander gehecht waren, en toen niet in hetzelfde huis leefden, stierf de een onverwachts. De ander kwam nog weken daarna op de plaats, waar de eerste gewoon was te liggen, en snuffelde daar. Dit snuffelen liet hij na, nadat die plaats eenige reizen geschrobd was. Het was dus meer dan bloot geheugen; er moeten daar stofdeeltjes hebben gezeten; maar hoe fijn! En echter zoude ik dezelve niet gaarne voor zenuwuitvloeisels aanmerken, daar dezelve bij uitsluiting den reuk schenen aan te doen. Men moet dus tweederlei dampkring onderscheiden, en tevens niet alles uit den zenuwdampkring willen verklaren.
Het vierde hoofdstuk leert ons de waarnemingen kennen, welke de Schrijvers aangaande het Magnetisme, als geneesmiddel, gedaan hebben. Zij beginnen dit hoofdstuk met de juiste aanmerking, dat men in de beöefening der wetenschappen niet altijd zien moet op het nut, hetwelk eene of andere ontdekking aan de menschelijke maatschappij geeft; maar dat elke vermeerdering van kennis, hoe weinig invloed dezelve ook op het algemeen of bijzonder welzijn schijnt te hebben, belangrijk is, en van de uitgestrektste nuttigheid wezen kan. Ook dán, derhalve, als het Dierlijk Magnetisme geene weldadige gevolgen als geneesmiddel had, zoude deszelfs onderzoek den Natuur en Geneeskundigen een pligt zijn; hoeveel te meer, nu het zulke weldadige werkingen toont? Uit de waarnemingen, hier ter neder gesteld, hebben wij gelegenheid gehad ons daarvan te overtuigen. Derzelver getal, vereenigd met die gevallen, welke de Schrijvers, een jaar geleden, in den

{==469==} {>>pagina-aanduiding<<}
Letterbode bekend maakten, en die hier als Bijlage zijn bijgevoegd, is reeds vrij aanzienlijk. Niet overal, ondertusschen, voldeed het Magnetisme aan de verwachting, waarvan ook de reden niet altijd duidelijk genoeg was; veeltijds, en in zeer zware ziekten, bewerkte het genezing, of althans verligting. Onder de genezingen heeft ons het meest getroffen die eener algemeene verstijving, welke den lijder met den dood dreigde. - Opmerkelijk zijn voorts, in deze waarnemingen, de voorbeelden der naauwe vereeniging en onderlinge betrekking tusschen Magnetiseur en gemagnetiseerde; opmerkelijk de onderlinge werking van gemagnetiseerden op elkander, de mededeeling der kwalen, welke dan niet zelden plaats had, enz.; opmerkelijk de ongevoeligheid voor het Dierlijk Magnetisme in sommige gevallen; opmerkelijk de ziektescheidingen, waarmede de genezing meer dan eens een' aanvang nam, ook wel zonder ontlasting van zigtbare stoffen; opmerkelijk ook vooral een geval van aanmerkelijke helderziendheid, die de Schrijvers anders nog zeldzaam hebben waargenomen. Wij verwachten daaromtrent, in een volgend Stuk, nadere bijdragen. In dit eerste schijnen de Schrijvers zich vooral tot het geneeskundige bepaald te hebben; wij hopen daarom, in het vervolg, op een en ander, de natuurkunde van het menschelijk ligchaam en de zielkunde betreffende.
Ten slotte eene kleine aanmerking. De Schrijvers geven de voorkeur aan den naam van Animalisch Magnetismus. Waarom niet Dierlijk? Het beteekent toch hetzelfde, en het laatste is Nederduitsch. En is er eene voldoende reden te bedenken, om een vreemd woord te gebruiken, als wij, in onze taal, eene goede uitdrukking hebben? Het is, dit weten wij, eene Duitsche mode: maar de Duitschers leven met hunne taal, als gil-blas met zijne conscientie.





{==470==} {>>pagina-aanduiding<<}

Histoire Naturelle générale des Pigeons et des Gallinacés, par C.J. Temminck. Ouvrage en trois Volumes. Accompagné de Planches anatomiques. Tom. I. à Amsterdam, chez Sepp et Fils et à Paris chez Dufour. 1813. Gr. 8vo. 500 pag f 3-18-:

‘Is er eene wetenschap, welke hare hoogachting en haren gevestigden roem te regt moet toekennen aan den moed, aan de nuttige opofferingen, aan de edelmoedige gehechtheid en aan de geestdrift harer beöefenaren, dan is het ongetwijfeld die der Natuurlijke Historie, door welke de godgeleerde, de regtsgeleerde, de wijsgeer, de man van smaak alleenlijk de hope kan voeden om zich in het vak der letteren te doen onderscheiden, terwijl zij tevens dient om den mensch met vaste schreden op dien weg te voeren, die leidt tot den vrede des gemoeds en tot het waar geluk:’ met deze woorden begint de geleerde Schrijver dezes werks zijn Voorberigt, waarin hij de Natuurlijke Historie vrijspreekt van de blaam, die zij bij de onkundige of bevooroordeelde menigte, van wege hare ondoelmatige behandeling of misbruik, ten onregte mogt hebben verkregen. In deze hoogschatting moet de Recensent zich ten volle met den Schrijver vereenigen. Zelfs waagt hij nog eenen stap verder te gaan, en meent met grond te mogen beweren, dat deze wetenschap inderdaad behoort tot een zeer voornaam gedeelte der verstandige, zoo huisselijke, als openbare opvoeding, zonder welke de mensch welligt nooit nadert tot die kennis van het zamenstel der dingen, welke hij voor de kennis en het bestaan van zichzelf, als redelijk wezen, behoeft. Immers, hoe zeer het al schijnen mogt, dat de behandeling van het eene of andere bijzondere vak der natuurlijke voortbrengselen minder belangrijk ware, hangt het echter van de wijze zelve af, waarop die taak wordt volvoerd, om hare waarde te verheffen. De rangschikking althans der Diersoorten, de

{==471==} {>>pagina-aanduiding<<}
naauwkeurige ontwikkeling van derzelver vorming en aard, het oogmerk van haar aanwezen en de meest gepaste wijze van opkweeking, om haar met het grootste nut te doen bestaan: deze onderwerpen zijn inderdaad zoo belangrijk in zichzelven en zoo heilzaam in hunne strekkingen, dat hij, die in dit opzigt een rijp oordeel aan zorgvuldige waarneming paart, in het rijk der letteren de wezenlijkste onderscheiding verdient.
Uit dit verheven oogpunt verschaft het den Recensent een bijzonder genoegen, om ook den arbeid van eenen onzer regtschapene Hollandsche Natuurkenners te mogen beschouwen, welken de boven gestelde titel van zijn geschrift kenmerkt. Dezelve is gewijd aan eene geschiedenis van de Duiven en Hoendersoorten, waarvan de eerste in het thans uitgegeven Deel voorkomen, de laatste bestemd blijven voor de twee volgende Deelen, die dit werk zullen uitmaken. Beide Diersoorten, als meer gezellig aan den Mensch verbonden, schijnen oppervlakkig reeds te zeer bekend, dan dat het noodig zoude zijn, aan dezelve eenen nieuwen arbeid toe te wijden; ook de beroemde Natuurbeschrijvers, buffon, brisson, belon, edwards, linnaeus, klein, bomare, sonnerat, latham, frisch, nozeman, houttuin en anderen, hebben hunne bijzondere nasporingen daartoe in ruime mate verleend; maar het is er zoo ver af, dat zij deze zoo rijke stof hebben uitgeput, dat veeleer de ongemeene verscheidenheid der natuur in alle gematigde luchtstreken aan den eenen kant, welke zeer ligtelijk de onderscheidene soorten deed verwarren, en aan de andere zijde het schijnbaar bekende, welk de dagelijksche omgang met deze dieren deed aannemen, tot op den huidigen dag eene geheel naauwkeurige uiteenzetting hebben verhinderd. Door deze behoefte uitgelokt, ondernam de Heer temminck deze moeijelijke taak. Zelf bezitter van een aanzienlijk Kabinet van opgezette Vogelen, en nog daarenboven de voornaamste Kabinetten in Europa hebbende bezigtigd, had hij het noodige tot deze beschrijving verzameld, en zijne betrekking tot

{==472==} {>>pagina-aanduiding<<}
de beroemde Natuurkenners vaillant, laischenault, brugmans, reinwardt, ray van breukelerwaard, calkoen, en de Opzieners der Parijsche Kunstverzameling, deed hem datgene vinden, wat hij na eigen waarnemingen zocht en niet wilde te boek stellen, dan na zulks of in persoon aanschouwd of van bevoegde getuigen te hebben vernomen. Alzoo verschijnt deze geschiedenis van een bijzonder vak der Natuurlijke Historie, onderscheiden door haar opzettelijk doel, om, met terzijdestelling van alle opgevatte meeningen, die uit de gewone stelsels voortvloeijen, de waarheid aldaar op te sporen, waar zij zichzelve in den volsten zin door kenmerkende hoedanigheden aanbiedt.
Reeds terstond wijkt de geleerde Schrijver af van die hoofdverdeeling, welke door den beroemden buffon aangenomen en op zijn gezag door bijkans alle Natuurbeschrijvers gevolgd is. Deze Geleerde, namelijk, hield de kleine Hout- of wilde Duif voor den oorspronkelijken stam, waaruit alle andere soorten zijn voortgesproten: eene grondstelling, welke op zichzelve louter willekeurig was, als geheel aanloopende tegen de waarnemingen van zoo vele andere soorten, welke met de genoemde Duif zeer weinig gemeens hebben. Uit dezen hoofde bepaalt zich onze Schrijver tot dat karaktermatige, welk de soorten zelve onderscheidt, en wel tot drie hoofdverdeelingen; eerstelijk tot zoodanige louter uitheemsche, welker maaksel, geluid, verblijf en voedsel zeer verschilt van dat der overige; vervolgens tot zulke soorten, welker vorm en leefwijze met de aan ons meest bekende, ofschoon dan ook uitheemsche, zeer nabij overeenstemmen; en ten derde tot de zoodanige, welke door haar meer gespierd gestel, minder zware vleugelen en laag hangenden staart, meer tot de Hoenders naderen, en van daar ook geheel geene, of slechts korte, reistogten ondernemen; gelijk dan de eerste meestal in Afrika, Nieuw Holland en langs den Stillen Oceaan, de tweede overal door de vier werelddeelen, en de laatste geheel niet in Europa, maar slechts in Afrika en Amerika vertoeven.

{==473==} {>>pagina-aanduiding<<}

Bij zulk eene hoofdverdeeling, op eene naauwkeurige waarneming gegrond, mag men dan ook, natuurlijkerwijze, eene veel naauwkeuriger schifting der soorten verwachten, dan gewoonlijk plaats heeft, en het gevolg is, dat vele verscheidenheden, door sommige Natuurbeschouwers allezins willekeurig aangenomen, bij eene waargenomene overeenstemming van karakter verdwijnen, en wederom een aantal nieuwe soorten ontstaan, waar anderen gemeend hadden, eene zeer na gelijkende overeenkomst te vinden. Dit verschil van waarneming loopt terstond zeer in het oog, wanneer men opmerkt, dat bij velen van de Duif slechts vier hoofdsoorten met zeven onderdeelen, bij buffon en anderen slechts zestien hoofdsoorten voorkomen, in onderscheidinge der uitheemsche; terwijl bij onzen geleerden Schrijver, reeds volgens zijne eerste hoofdverdeeling, zeven uitheemsche, onder den naam van Colombars, gemeld worden, die meestal in Oostindië en Afrika thuis behooren; van de tweede hoofdverdeeling negen-en-zestig eigenlijk gezegde Duiven, die de verschillende werelddeelen, behalve de koude klimaten, bezoeken; en van de derde hoofdverdeeling veertien soorten in aanmerking komen, welke tot de Hoendersoorten naderen, en meestal in Zuid-Amerika en het zuidelijke gedeelte van Afrika haar verblijf houden. Voegen wij hierbij nog des Schrijvers ongemeene scherpzinnigheid, om de menigvuldige verscheidenheden dier soorten, door afscheiding en vergelijking, te ontvouwen, en ieder derzelve tot hare echte soort terug te voeren; merken wij hierbij op, dat hij van de zoogenoemde Hout- of wilde Duif, of Biset, niet minder dan negentien ondersoorten opgeeft; dan mogen wij uit zulk eene zorgvuldige uiteenzetting, waarvan telkens de gronden in maaksel, kleur, zang, leefwijze, verblijf en voedsel
worden opgegeven, zeer gereedelijk besluiten tot de volkomenheid dezes werks, welk inderdaad alle andere zamenstellen wegens de Natuurlijke Geschiedenis der Duiven zeer verre overtreft.
De aard van ons Tijdschrift duldt alhier geene bijzonde-
{==474==} {>>pagina-aanduiding<<}
re overneming van eenig gedeelte ter proeve. Ieder beminnaar van de geschiedenis der Natuur moet gewis het werk zelf in handen nemen, om zijnen lust ter nasporinge te voldoen. Onze aanprijzing zelve zoude slechts eene geringe erkentenis zijn van des Schrijvers verdiensten in dit belangrijk vak van wetenschappelijke oefening, en wij verheugen ons, dat de Heer temminck juist de Fransche taal bij uitzondering tot zijn opstel gekozen heeft, als zijnde daardoor meer geschikt tot een algemeen gebruik, en tot afwending van de blaam, die ons Nederland meermalen, ofschoon zeer ten onregte, wegens zijne achterlijkheid in de teelt der wetenschappen, moest verduren. Wij achten het van onzen pligt, den geleerden Schrijver, te gelijk met onze dankbetuiging, nadrukkelijk te verzoeken, ons spoedig met het vervolg te vergasten; gelijk wij tevens verlangen, dat de grootere uitgave dezes werks, met niet minder dan 250 volgens de natuur gekleurde platen, onder het kunstbeleid van Mevrouw knip en den Heer prêtre, spoedig zal voltooid worden.




Beknopt geschiedkundig overzigt der groote gebeurtenissen in Europa, van den vrede van Amiens tot op de verovering van Parijs. Door N.G. van Kampen. In twee Stukken. Iste Stuk. Te Leyden, bij L. Herdingh en Zoon. 1814. In gr. 8vo. VIII, 208 Bl. f 1-16-:

De Schrijver van dit Overzigt is bij het lezend publiek zoo gunstig bekend, en het onderwerp zoo rijk en gewigtig, dat het noodwendig met de uiterste gretigheid moet worden ontvangen. In zoo verre het strekt om de eerste behoefte, den waarachtigen honger naar eenige aaneengeschakelde en vrije beschouwingen der groote gebeurtenissen van het opgegeven tijdvak, te voldoen, zal het ook met geene mindere voldoening uit de handen gelegd, dan opgevat worden. In het Voorberigt, daarenboven, worden vele

{==475==} {>>pagina-aanduiding<<}
voorname bronnen opgegeven, die geächt moeten worden even groote zuiverheid als rijkdom te beloven. En des Schrijvers levendige en vlugge geest zet zijn verhaal, zijne beöordeelingen en dergelijke, door welaangebragte vergelijkingen en treffende gezegden, ten laatste nog te meer uitlokkends en aangenaams bij.
Bij eene bedaarder lecture, echter, gevoelt men even zeer, dat het bestek des verhaals voor den rijkdom der gebeurtenissen te klein, het tijdsverloop na al het voorgevallene te kort, en de drift der Uitgevers misschien te groot is geweest, om dat bedaarde en volkomene genot te smaken, hetwelk de wezenlijke Geschiedenis ons eenmaal zal moeten verschaffen. Nu in Duitschland, op deszelfs zuidelijke, op deszelfs noordelijke grenzen, in Polen, in Zweden en Denemarken, straks weer in Spanje en Portugal verplaatst; geheele veldtogten in weinig tijds beslist, rijken gescheurd, vernietigd, en nieuwen opgerigt ziende; en bovendien genoopt, de algemeene belangen der wereld met Engeland, of Rusland en Frankrijk af te wegen; draait den vermoeiden Lezer het hoofd, en duizelt hij meer, dan hij denkt. Of, weerstaat zijn vaste geest den stroom des gejaagden verhaals, en denkt, het boek ter zijde gelegen, over eene en andere voorvallen na; hoe veel onbegrijpelijks, hoe veel donkers en schijnbaar verwards zal hem hier en daar voorkomen! Die oorlog inzonderheid, welke de Pruissische Monarchy, in weinig tijds, bijna vernielde; waarin meest alle hoofdofficieren en kommandanten der vaste plaatsen eene schandelijke rolle speelden, en deze vestingen voetstoots in 's geweldenaars handen vielen; wien blijft hij niet, met vele andere zaken, even raadselachtig na, als vóór het lezen van dit veelbevattend overzigt? Wij erkennen echter, dat zelfs de volkomen rijpe Geschiedenis geenszins alles oplost, maar zelfs enkele even groote verborgenheden overlaat.
De Schrijver toont zich doorgaans zeer ingenomen met de Engelschen; hunne in der tijd zoo veel geruchts makende aanranding, bij vollen vrede, van eenige Spaansche

{==476==} {>>pagina-aanduiding<<}
schepen, door de gevolgen inzonderheid zoo hatelijk, komt hier wezenlijk in een vrij zachter licht voor; en slechts het bombardement van Koppenhagen blijft eene vlek op de handelwijze des toenmaligen doldriftigen Ministeries, die niet dan door de edelmoedigheid der natie zelve, eene inschrijving voor de daarbij ongelukkig gewordenen openende, eenigzins wordt vergoed. Alexander van Rusland en frederik willem van Pruissen handelden, zelfs bij hunne misslagen, en schoon ook elk op eene strijdige wijze, steeds uit de edelste beginsels. De Schrijver zegt dit niet enkel; hij maakt het tevens waarschijnlijk. En wie is thans vooral niet genegen, zijn gevoelen te omhelzen? Wat, daarentegen, met de beginselen der Omwentelinge eenigzins besmet, of daartoe in eenige betrekking staat, dat wordt, zonder verschooning, doorgestreken. Men beoordeele dezen toon uit de volgende twee bloempjes van den krans voor den bekenden Hertog van brunswijk: - ‘die als man in ééne maand den overmoed der brooddronkene partijhoofden in Holland (1787) gefnuikt, en de wettige Regering hersteld had; die, schoon minder gelukkig in den eersten veldtogt tegen de Fransche koningsmoorders (1792), nogtans de blaam van zijnen tegenspoed in Champagne door meer dan eene overwinning aan den Opperrijn had afgewasschen.’ Wij toch meenen, dat, zoo lodewijk, die onze schuld met zoo vele millioenen schats heeft vermeerderd, doorgaans geprezen, jozef ten minste verschoond, en zelfs jerome met geenen trek gebrandmerkt werd, dan ook het goede oogmerk of de onnoozelheid der meeste vrijheidskraaijers (gelijk ze elders bij den Schrijver heeten) voor hen hadden mogen pleiten. Als man, behoort men zich te wachten, om door den geest des tijds en den stroom der dingen te worden medegesleept! als wijsgeer, onderscheide men de misdaad van den misdadiger, de
dwaling van de schuld, den man van zijnen naasten! en, als geschiedschrijver vooral, zij bezadiging en bescheidenheid het doorgaand kenmerk van onzen toon!
Aldus hebben wij ook, wat ons eenigzins minder in dit

{==477==} {>>pagina-aanduiding<<}
doorgaans belangrijk stuk behaagde, openhartiglijk gezegd. Hetzelve diene geenszins, om iemand van deszelfs aankoop af te schrikken. Althans in onze taal bezitten wij niets zoo volkomens, of zullen het vooreerst bezitten, tot eenig overzigt der jongste gebeurtenissen. De Schrijver geeft goede reden, waarom hij juist met den Vrede van Amiens begint. Op deze wijze wordt zijn verhaal één stuk; de geschiedenis der overheersching van napoleon. Die geschiedenis wordt in dit eerste deeltje tot 1809 vervolgd, toen in Spanje het voorspel van 's Dwingelands volgende vernedering werd gespeeld.
Niet ongewoon eenig staal der schrijswlijze te berde te brengen, laten wij hier dit klein tafereeltje volgen. Na de verarming, ontvolking en rampspoed van Frankrijk, bij deszelfs grootsten uitwendigen luister, geschetst te hebben, zegt hij: ‘Deze ellende werd niet verzacht door onderlingen troost en liefde, die alléén voor een zedelijk volk nog eenigen balsem in de wonden kan gieten. De karakterlooze Franschman ging alle avonden in den Schouwburg zijn leed verzetten, en daarin de noodpenningen van zijn huisgezin verteren. Dezen smaak, voor de oogmerken der Regering zoo gunstig, liet zij ook niet na, uit alle magt te bevorderen. Tooneelspelers en tooneelspeelsters werden, even als onder Romes en Konstantinopels tirannen, vorstelijk beloond; de Parijsche Opera verslond miilioenen; en dat, terwijl het groote Vondelingshuis, door het schrikbarend zedebederf met kinderen overladen, en tevens door de Regering niet behoorlijk ondersteund, jaarlijks vijf zesde dier slagtoffers van zinnelijkheid, die een aanzienlijk gedeelte der in Parijs geborenen uitmaakten, door gebrek aan behoorlijke oppassing zag vergaan. Behalve in eenige groote steden, zag men nergens weeshuizen. Wanneer een kind, wanneer een geheel huisgezin zijne ouders verloor, zonder genoegzame middelen tot opvoeding der overgeblevenen, zoo werd het huis, en wat er verder mogt gevonden worden, voor de schulden verkocht, en de beklagenswaardige weezen, soms zes of zeven broeders en zusters, van alles

{==478==} {>>pagina-aanduiding<<}
ontbloot, ter deure uitgedreven, om met bedelen, schooijen, en des noods met stelen, den kost te winnen, tot dat de jongens den ouderdom der Conscriptie, de meisjes de jaren bereikt hadden, om als veile deernen het brood der schande te eten. - Naar mate deze volslagene zedeloosheid, die onverschilligheid voor alle edeler gevoelens des harten vooronderstelt en op hare beurt aankweekt, meer veld won, naar die mate vleide men zich te gereeder onder het juk van het nieuwe Stamhuis. In sommige ouderwetsche, meest koopmanshuizen, heerschte ook nog ouderwetsche ingetogenheid en zelfs godsdienstigheid, hoewel met bijgeloof gemengd; dit getal echter verdween volmaakt bij de groote menigte, bij het fatsoenlijke en onfatsoenlijke gemeen, 't welk alle beginselen van godsdienstigheid en zedelijkheid had afgeschud. Voorlang was overspel de erfsmet der Franschen; doch het diepe zedebederf, door het Regentschap ingekankerd, had zich niet veel verder dan de hoogere standen verspreid; de omwenteling had de kwaal onherstelbaar gemaakt, door het openlijk prediken van losbandigheid en Godverzaking, en het rondleiden van openbare hoeren als Godinnen der vrijheid. Het ongehuwde leven is in de mode geraakt; en wee den bizarren mensch, die de Mode braveert! Hij kan voor zijne dwaasheid geene verzoening doen, dan door de vrouw van een ander te verleiden. Huisselijkheid kent men geheel niet; ontbijt en middagmaal wordt in openbare huizen genoten, en de eenige gezellige kring is - bij ligtekooijen. Zoo lang dus de Parijzenaars tooneelspelen, onbeteugelde vrijheid van geslachtsdrift door het wetboek Napoleon, en gelegenheid tot schitteren en geldwinnen door het verblijf van het Hof hadden, moesten zij natuurlijk zeer verkleefd aan napoleon zijn.’
‘Het kunstigste stelsel van overheersching, dat immer bestaan heeft, dat de dwaasheid van onbedachte tirannen als nero, caligula, enz. en zelfs de huichelarij van cromwell beschaamde, hield zich in stand, door tallooze formaliteiten in het burgerlijk leven, door eene rijkbezoldigde schare verspieders, en door regelmatige voor-
{==479==} {>>pagina-aanduiding<<}
schriften tot onderdrukking, die men wetten noemde. Daarbij moest alle wijsgeerige denkwijze, al wat het hart kon verheffen, de ziele veredelen, den mensch gevoelens van zijne vrijheid en zijnen adel kon instorten, zorgvuldiglijk als songes creux des idéologues van de scholen geweerd worden. De Godsdienst moest poppenspel, de liefde zinnelijkheid, de vaderlandsmin blinde gehoorzaamheid wezen. Hierbij vergat echter de Keizer niet, den Franschen geen' stelligen honger te laten lijden, en hun het toegezegde derde hunner renten naauwkeuriglijk te betalen, ten koste, wel is waar, van het bloed en merg van andere volken. Panem et Circenses! En deze Regering, dit Volk, dong naar Wereldheerschappij! Groote God! zoo uwe wijsheid hun dit doel had kunnen laten bereiken, zoo ware elken regtgeaarden Europeër ballingschap eene zaligheid, en de dood eene weldaad geweest!’ - Hoe volkomen stemmen wij in met deze warme uitboezeming van onzen Schrijver! Ondanks de gemaakte aanmerkingen, verlangen wij naar het tweede stuk.






De Grondlegging van Neêrlands Onafhankelijkheid, in de vestiging van de Republiek der Vereenigde Nederlanden, in het Jaar 1572, onder het wijs beleid van Willem den I, Prins van Oranje. Te Amsterdam, bij J.H. Duisdeiker. 1814. In gr. 8vo. 246 Bl. f 1-12-:

Beknopt Verslag van de Belegering van Gorinchem, getrokken uit officiele Rapporten. Te Rotterdam, bij J. Immerzeel, Jun. 1814. In gr. 8vo. 34 Bl. f :-8-:

Allergewigtigst Iets, over den Kroonprins van Zweden; waarbij gevoegd is de Brief van Moreau, die van voorn. Kroonprins aan zijn' Zoon, en de Proclamatie van Lodewijk XVIII. Te Amsterdam, bij A. Vink en N. Budde. 1814. In gr. 8vo. 31 Bl. f :-5-8

{==480==} {>>pagina-aanduiding<<}


Brief van J.C. Lavater, Predikant te Zurich, aan het Uitvoerend Bewind der Fransche Republiek in 1798; zeer belangrijk in dit Jaar 1814. Te Rotterdam, bij J. Immerzeel, Jun. 1814. In gr. 8vo. 29 Bl. f :-5-8

Het is zoo: gebeurtenissen, als wij thans beleven, wekken de weetgierigheid naar den oorsprong van dezen Staat en deszelfs vrij bestaan wederom op. Menigeen moet verlangen, de afwerping van het Spaansche juk met die van het Fransche nog wat uitvoeriger te vergelijken, dan reeds opzettelijk is geschied. En vooral kan het hem ook niet onverschillig zijn, den Eersten willem, dien hij thans vooral zoo vele malen hoort noemen, en de verdienste van zijn Huis, voortaan nader dan ooit met het Vaderland verbonden, van nabij te leeren kennen. Uit dezen hoofde, derhalve, schijnt het oogenblik niet kwalijk gekozen te zijn, om, door eene afzonderlijke en opzettelijke behandeling van het tijdperk dier eerste vestiging, aan deze behoefte te voldoen; behoefte, zeggen wij, want eene geheele Vaderlandsche Geschiedenis te koopen en te lezen, zal men van velen altijd te vergeefs vergen, en haar te leenen, ten einde dit gedeelte na te kijken, daartoe is het en te kort, en te zeer in verband met andere zaken, aldaar behandeld. Van den anderen kant, zijn wij het ook met den Schrijver eens, dat de vervulling dezer behoefte thans vooral een goed en loffelijk werk is; dat de Nederlanders wel mogen weten, wat God al van ouds voor hunne burgerlijke en godsdienstige vrijheid, en wel grootendeels door middel van het thans hersteld, ja meer dan hersteld Vorstelijk Huis, heeft gedaan. Hoe anderen dus mogen oordeelen, ons komt des Schrijvers onderneming tijdig en niet ongepast voor; inzonderheid, daar hij, als Geschiedschrijver, geheel is op de hand van die staatkundige en godsdienstige partij, welke door den Huize van Oranje plagt begunstigd te worden, en hij derhalve met te meer hartelijkheid en kracht kan aanprijzen, wat thans, in aller weldenkenden oog, de goede zaak wordt geächt.
Behoudens deze neiging, in betwistbare en meer of min duistere zaken, komt zijn verhaal ons voor onpartijdig en naar waarheid te zijn, geput uit van meteren, hooft, velius en anderen, zelfs eenen Spaanschen Schrijver. Ook in volledigheid komt het ons voor genoegzaam aan den eisch te voldoen;

{==481==} {>>pagina-aanduiding<<}
schoon de gezetheid, om volstrekt niet verder dan het jaar 1572 te gaan, hetzelve wat stomp doet afbreken. Immers, de zaken liepen op het laatste deszelven, en van dit verhaal, juist weer geweldig achteruit. De toekomst blijft niet weinig beneveld; en de wezenlijk onkundige, zelfs geenen wenk omtrent dezelve ontvangende, zal bezwaarlijk kunnen begrijpen, dat nu dadelijk, en ook niet vroeger, de grondslag der Republiek was gelegd. Zoo bepaald is hij dit ook waarlijk niet; en wij vragen met hem: waarom het verhaal juist tot dit jaar, en wel zoo volstrektelijk, zonder eenige verwijzing op latere gebeurtenissen, beperkt?
De stijl is meer vloeijend dan krachtig, meer duidelijk dan sierlijk; en maakt de Schrijver geene zwarigheid, dikwijls zijne Auteuren zelven te laten spreken. In het een en ander, derhalve, komt hij met onze meeste Schrijvers der Vaderlandsche Historie meer, dan met andere Geschiedboekers overeen, die ook, ten aanzien der wijsgeerige en menschkundige behandeling, door hem min tot modellen zijn gekozen. Slechts godsdienstigheid, en wel godsdienstigheid van eenen verklaarden vriend der Christelijke Hervormde leer, in deze Landen doorgaans beleden, kenmerkt zijne algemeene beschouwingen; doch weet hij zich hierin genoeg te matigen. - In één woord, het boek zal door de meesten met goedkeuring, en niet zonder vrucht, gelezen worden.
No. 2. Dit Verslag is wel geschreven, en levert geen onbelangrijk geheel van hetgeen te voren stukswijze, of ook wel niet, is tot ons gekomen. Het is intusschen niet zeer bijzonder, en vooral van geen belang voor de kennis van den loop der zaken inwendig. Slechts wat door Hollanders van buiten is verrigt, wordt met eenige uitvoerigheid behandeld; een gevolg zeker van de bronnen, waaruit het geheel vloeit. Wij herhalen echter, dat het wel waardig is, als een gedenkstukje bewaard te worden.
No. 3. De stukken, op den titel aangeduid, zijn alle van elders bekend. Wij hebben dus weinig lust, in eenige beöordeeling te treden van hetgeen ten deele bijna vergeten is. Den Brief van moreau lazen wij destijds met wellust; schoon ons naderhand is ter oore gekomen, alsof hij niet echt zou zijn. Voor liefhebbers moge het zijne waarde hebben, deze staatkundige geschriftjes, ter betere bewaring, hier bij elkander te hebben.

{==482==} {>>pagina-aanduiding<<}

No. 4. Wij herinneren ons, dezen Brief vóór vele jaren te hebben gelezen, schoon misschien in het Hoogduitsch. Hij strekt der stoutheid en vaderlandsche geestdrift van den beroemden Man gewis tot eene zeldzame eere, en bevat eene taal der waarheid, die, helaas! maar al te lang verbloemd of mistrouwd is. Ja, van den beginne af aan braakte de Fransche Omwenteling niet dan onregt, geweld en verdrukking over de Volken uit. Al het schoone der gepredikte beginselen was enkel vernis en masker voor de losbandigheid, de heerschzucht en rooverij van onverlaten; schoon gewis onder de groote Natie zelve, gelijk onder de verdrukte en nog niet bereikte Volken, velen waren, die door dezen schijn waarachtig en doodelijk werden misleid. Rust zacht, zalige schim van lavater! Geheel Europa heeft de dwaling leeren inzien; zij heeft de boeijen verbroken, in welken het slinksch verraad haar gekneveld had, en keert thans iglijk tot de oude orde en, God geve! het vervlogen geluk terug.




Nagelaten Gedichten van Joännes le Francq van Berkhey. Te Haarlem, bij A. Loosjes, Pz. 1813. In gr. 8vo. 80 Bl. f 2-2-:

Het is eene loffelijke zucht, om van de hand, waaraan wij eenmaal iets schoons en goeds te danken hadden, ook de overige gewrochten te bezitten, die wij onderstellen mogen, dat, zoo al niet met dezelfde voortreffelijkheid bedeeld, die wij in zijne meesterwerken bewonderden, dan toch eenen genoegzamen oogst voor ons verstand, hart of smaak zullen opleveren, om ons den tijd, daaraan besteed, rijkelijk te vergoeden. Zekerlijk zal dus ook menigeen verlangd hebben naar de poëtische overblijfselen van den oorspronkelijken Hollandschen Dichter le francq van berkhey, aan den geest van wiens geschriften ons de Heer loosjes voor eenigen tijd heeft herinnerd, daar 's mans geheel eigenaardige dichttrant zich genoegzaam van dien zijner tijdgenooten onderscheidde, en ook (om de waarheid te zeggen) door sommigen hunner genoegzaam verdonkerd werd, om bij het opkomende geslacht meer of min in vergetelheid te geraken. Wij keurden dus ook, in

{==483==} {>>pagina-aanduiding<<}
ons verslag van dat stuk, (*) de onderneming van den Heer loosjes, wat het onderwerp betrof, zeer nuttig; dewijl het beproefde kunstgewrochten, die, in weerwil van den korten tijd na de uitgave, reeds minder bekend zijn, in het geheugen terugriep. Doch wij moeten minder gunstig over het voor ons liggende werkje oordeelen. Schoon, in sommige stukken dezer verzamelinge, zich nog wel spranken van 's ouden mans dichtvuur vertoonen, het is doorgaans te zeer door de jaren, misschien door onaangename omstandigheden, verdoofd, om te kunnen zeggen: Dit is berkhey waardig! Wij zouden dus het uitgeven dezes bundels juist niet als eene vermeerdering van 's mans roem beschouwen. Doch wij moeten denzelven een weinig van naderbij bezien.
Het eerste stuk, 't welk men hier aantreft, tachtigjarig winterloover, gestrooid op de Najaarsbladen van Mr. w. bilderdijk, is een der beteren. Berkhey vertoont er zich geheel in, met zijne hem zoo geheel eigene spreekwijzen, bewoordingen en ongewone zamenstellingen, zoo als kartelrandjes, wemelwiekend, spruchteltje, enz. Het zij verre van ons, dit den Dichter ten kwade te duiden; hij mag zich boven de gewone taal des dagelijkschen levens verheffen; doch wanneer het zoo ver gaat als in het volgende couplet:

En wie ziet zijne epitafen 
Eeuwen na zijn' dood gebouwd, 
Als hij 's Hemels telegrafen 
Door het al in 't al beschouwt. 

dan ontaardt gewis de dichterlijke vrijheid in losbandigheid, of liever, slaat over tot wartaal. Ook in het volgende hebben wij een zonderling denkbeeld gevonden, 't welk, van nabij beschouwd, der spotzucht ruime stof zou kunnen geven:

Moeten menschen, dieren kampen 
Met de kwalen der Natuur, 
God zalft alle deze rampen, 
In een zalig stervensuur. 

Slaat de laatste zin ook op het tweede naamwoord in den

{==484==} {>>pagina-aanduiding<<}
eersten regel? - Ook eigenlijken zamenhang en een doorloopend Idée hebben wij in dezen dichterlijken brief te vergeefs gezocht.
Het tweede stukje, Arion en Zephyrus in Neêrlands Arkadia, komt ons voor, wat de uitvoering betreft, het beste in de verzameling te zijn. Wij herkennen den Schrijver van het vermogen der Nederduitsche Dichtkunst in de schoone beschrijving van Zaandam.

Zoo vele wieken, als aan molenassen draaijen; 
Zoo vele wimpels, als aan hooge masten waaijen; 
Zoo vele raderen, als wentlen om hun spil; 
Zoo veel hefboomen, als er heffen aan de til; 
Zoo vele stampers, als er harde kluiten pletteren; 
Zoo vele hamers, als bij 't schepenbreeuwen kletteren; 
Zoo vele mokers, als er de ankersmeden slaan; 
Zoo menig kabel, als gedraaid wordt op de baan; 
Zoo menig vel papier men schept om op te schrijven; 
Zoo menig volksgedruisch, als bromt bij kunstbedrijven: 
Zoo menigmalen heft de Faam haar' lofzang aan, 
Tot eer van 't kunstvernuft der Burgers van de Zaan. 

Gedoogde het ons bestek, wij namen deze geheele plaats over; nu zullen wij slechts het slot mededeelen.

Hier kwam een Keizer zelf de kunst des scheepsbouws leeren, 
Europa's Koningen haar havendok vereeren; 
Zong niet Antonides voor zulk een burgerij, 
Op Peleus bruiloftsfeest, den roem van Zaan en IJ? 
Zelfs Amstels koopbeurs rustte op steviger pilaren, 
Gemetseld in 't cement van de Zaandammenaren; 
Ja Maja's Zoon ontsloot nog nooit zijn stokbeurstasch, 
Waarin geen klinkend goud van zijn Noordholland was. 
Zoo was dit werkzaam volk ten top van eer gerezen; 
Zoo moge 't nu nog zijn, hetgeen het was voordezen! 
Zoo lang, (en langer (?) moog' dat land gezegend zijn, 
Bij zachte koestering van vredes zonneschijn, 
Als 't grijze noordzeeschuim de kusten zal besproeijen, 
De spruchtels van den Rijn door Kennemeeren vloeijen, 
Door Egmond, Kallantsoog en Pettens wellend strand; 
Zoo lang en langer bloei' het heil van Waterland! 


{==485==} {>>pagina-aanduiding<<}

Deze krachtige poëzij wordt den bekenden Zanger der Oudheid, arion, in den mond gelegd, wiens behoud door eenen Dolfijn bekend is. De vele bruinvisschen of dolfijnen in het Vlie maken de verschijning van dezen Fabelheld (niet God, zoo als berkhey hem noemt) hier niet ongepast; doch wat zephyrus bewegen mag, om hier ook tusschen beiden te komen, en den Zanger van Lesbos in den slaap in te fluisteren, dat hij den lof van wijlen den bekwamen en werkzamen Ds. cornelis loosjes vermelde, begrijpen wij volstrekt niet, daar ons geen punt van aanraking tusschen zephyrus en c. loosjes bekend is. Het luidt ook kluchtig, den minnaar van flora, den Griekschen Halfgod, te hooren spreken van iemand, die in 't Neêrduitsch ten kate's letterspoor betrad, rabus Boekzaal als zijn leerschool doordrong, bij 't Hoogepriesterschap van zijn' gamaliël een leerzaam Nazireêr aan zijne voetschabel, ('t geen ons duister is) enz. - Met leedwezen maken wij deze aanmerking; want wij voelen ons ongemeen gestreeld door den welverdienden lof, aan den stichter onzer Letteroefeningen toegezwaaid; doch wij hadden gewenscht, dat berkhey die hulde, welke zijn hart eer aandoet, liever in zijn' eigen' naam, dan in dezen min voegzamen vorm, aan den geleerden Haarlemschen Kerkleeraar had toegebragt.
In de Vriendschaps-opbeuring aan den Heer j.a. bennet, over het verlies zijner Echtgenoote, heerscht gevoel, en de echte toon der vertroosting, die eerst met den treurigen weent, hem de grootte van zijn verlies doet gevoelen, en hem toont, hoe zeer hij zelf daardoor lijdt, maar dan ook met dubbel vertrouwen de troostgronden van den Godsdienst op het hart van zijn' vriend doet werken. Doch hier moest het gedicht geëindigd zijn, en niet verder uitweiden in het verlies van

Kleinood en geld en goed en schoone boekerij. 

De vereischten van eenen Hollandschen Dichter bevatten weinig nieuws, en wij kunnen niet zien, dat de stijl dit gebrek aan belangrijke denkbeelden vergoede. Het volgende begrijpen wij niet, of het moet een raad wezen, voor welks opvolging wij den jongen Dichter ten sterkste moeten waarschuwen, al is die raad uit den mond van le francq van berkhey:

{==486==} {>>pagina-aanduiding<<}


Een ander wijze u vrij naar duizende geschriften, 
Die, rij aan rij geschaard, zoo menig zaal beslaan; 
Hij leer' van Got en Sax en van Slavoon de stiften 
Op het verwormd fransijn, half mijmerend, verstaan; 
Uit Grieksch en uit Latijn, als groote Letterbazen 
Het edelst lezen, dat die nectargeur ons biedt. 
Hij wil op den Hymet, als bilderdijk, vrij azen; 
Doch bij 't oud Hollandsch voegt dat onverstaanbre niet. 

Het nut, ja de noodzakelijkheid van de beöefening der Ouden voor den Hollandschen Dichter is te dikwerf, en vooral door j. de bosch in zijne bekende Prijsverhandeling bij Teyler's Genootschap te grondig bewezen, om er hier nog een woord over te verliezen.
Nu volgen eenige kleinere stukjes. In de Godsdienstige Verrukking is veel fraais, doch het slot zeer duister; het schijnt te twijfelen, of de taal van 's menschen ziel wel door Gods Hemel kunne breken. Het schijnt echter slechts zoo; want wij vermeten ons niet, de vele raadsels, in dit stukje niet alleen, maar ook in den geheelen bundel, op te lossen. Het dicht aan 's mans Kleinzoon en deszelfs Echtgenoote, bij het afsterven van hun Zoontje, is eenvoudig en hartelijk; de Dichterlijke Les nietsbeduidend, en op het slot onverstaanbaar; of wat wil het zeggen: uw boter zij zuivelbrood? Het verhaal van het Bloembouquet is flaauw; wij zouden zoo iets van eenen berkhey geestiger gewacht hebben. Waarom aan het Noodlot der Poëten en aan het Huwelijk van het Leven en den Dood hier eene plaats vergund zij, begrijpen wij volstrekt niet. Het laatste vooral is niets dan eene ellendige woordspeling van den echt tusschen Jan de Dood en Trijntje Levend; een calembourg van de gemeenste soort. Men wordt aangenaam verrast door het hierop volgende geestige en vloeijende stukje: Geldzorg, waarin alle soorten van gewoon bedrog en diefstal in enkele trekken worden afgeschetst. Het staat echter ongelukkig van alle kanten in slecht gezelschap; want de laatste stukjes, die onmiddellijk op de Geldzorg volgen, De Regenboog, Malplaket, Op twee teekeningen van spilman, en Op een peinzend Vrouwtje door numan, beteekenen weinig of niets.
Wanneer dus twee, drie, of op zijn hoogst vier stukjes uit dezen bundel, bij eene of andere gelegenheid, door den druk

{==487==} {>>pagina-aanduiding<<}
waren medegedeeld, gelooven wij, dat, in den tegenwoordigen schitterenden staat onzer Poëzij, beter voor de vermaken van het Publiek zou gezorgd zijn, dan door het voor on liggende werk, waaraan wij voor 't overige geen fraai uiterlijk ontzeggen.




De Hollandsche Taal. Door Cornelis Loots, Lid van he Hollandsch Institut. Uitgesproken in verschillende Letterkundige Genootschappen en Maatschappijen in Nov. en Dec. 1810. Te Amsterdam, bij J. Ruys. 1814. In gr. 8vo. 31 Bl. f :-12-:

Wij ontvangen hier wederom een dichtstuk van den Heere loots, dat, hoewel ten tijde der verdrukking uitgesproken, en naar de behoeften van dien tijd uitnemend berekend, juist om deze laatste reden zelve, eerst nu door den druk veilig gemeen gemaakt kon worden. Geen Hollander, of nu weer Nederlander, zal het zonder groot genoegen lezen. De stof, de behandeling, de schoone vorm; alles blijft daarvoor borg. Intusschen willen wij ons ditmaal niet tot louter verslag bepalen, of slechts hier en daar eene kleine onnaauwkeurigheid aanstippen. Het moge waar zijn, dat deze den Lezer genoegzaam zijn; wij hebben ook onze pligten jegens den Schrijver. En een edelaardig gemoed, hoe zeer het eenig vermogen tot eenen hoogen trap van volmaaktheid ontwikkeld, hoe zeer het veel welgegronden roem behaald hebbe, moet altijd begeerig naar het onpartijdig oordeel, naar de vrije aanmerkingen van eenen onbekenden blijven, die geen ander belang heeft, dan, door de juistheid en bondigheid zijner aanwijzingen, zijn eigen werk eene duurzame achting te verschaffen.
De Heer loots geeft overal blijk, een liefhebber te zijn van alwat wetenswaardig en schoon is. Wij zouden ons zeer bedriegen, zoo niet geleerdheid en kunst, welsprekendheid en allerlei treffelijke eigenschappen en deugden bij hem op gelijken, hoogen prijs stonden. Vanhier, zoo wij meenen, dat zijne dichtstukken niet zelden door eene inleiding in ongebonden stijl worden voorafgegaan, die - gelijk hier - min of meer het voorkomen van korte redevoeringen of verhandelingen aan-
{==488==} {>>pagina-aanduiding<<}
nemen. Ook in dezelven legt hij zich natuurlijk op schoonheid toe; komt ook natuurlijk het beeldrijke eener dichterlijke behandelinge voor den dag. Doch, hoe zeer het bijna even onbegrijpelijk als jammer is, de keurige Dichter mist geheel eenen vasten en bevalligen proza-stijl. De rondheid, beknoptheid, afwisseling van lange en korte volzinnen, benevens derzelver gemakkelijke verdeeling in halve zinnen, wanneer ze wat meer gerekt zijn; dit alles ontbreekt denzelven. Er blijft dus altijd eene matheid in, die zelfs door de voordragt, de beste voordragt, niet kan verholpen worden. De gaven zijn verscheiden; oefening, en beöefening der Ouden, doen hier gewis veel af; en alzoo kan het den Natuurdichter, den αυτοδιδακτος in de Godentaal, niet ten kwade worden geduid, dat hij geen Redenaar of Schrijver, zoo wel als Poëet, van den eersten rang is. Doch, dit moet ons niet terughouden van te zeggen, wat toch elk deskundige terstond ontdekt, schoon, uit beleefdheid, welligt verzwijgt. Het is altijd van belang, zijne eigen zwakke zijde te kennen. Men versterkt zich dan ligt, of poogt anders zich aldaar zoo min mogelijk bloot te geven, en zorgt alzoo in allen gevalle nog beter voor zijne eer, dan wanneer de gedachte aan onze verdienste in andere opzigten moet worden ingeroepen, om het gebrekkige in dezen te verschoonen. Indien de Heer loots het eerste mogt
verkiezen, dan zijn wij nogmaals de openhartige betuiging verschuldigd, dat hij, aan de banden en perken van het vers gewoon, die, door het proza aan de hand gegeven, niet regt schijnt te kennen. De plaatsing der scheiteekenen zelve overtuigt ons hiervan. Behalvetoch, dat deze ons niet altijd juist of eigenaardig voorkomt, is zij (de periodenbouw) wederom niet die, welke de deftige stijl vordert. Zij moeten hier meer vaste punten en perken zijn, die te gelijk met, ja bijna eer dan, de woorden zelven ontstaan, (eene soort van muzijknoten, den numerus aanduidende) en niet zoodanig, dat zij meer schijnen eerst naderhand, en omdat dit veelal zoo behoort, geplaatst te wezen. Veel voortreffelijks op deze stof herinneren wij ons gevonden te hebben in het geleerde en doordachte stuk van kinker over de Prosodie; een stuk, dat ons thans te eer voor den geest komt, uit hoofde van eene aanmerking, op de beöordeeling van verzen, en dus ook van het dichtstuk zelv', waartoe wij nu overgaan, zeer toepasselijk.

{==489==} {>>pagina-aanduiding<<}

Het bedoelde voorschrift wil, dat een vers, of eene aaneenschakeling van verzen, een dichtstuk, tevens goed proza zij. Dit is nu wel niet zoo gestreng op te vatten, dat onze aanmerkingen op den ongebonden stijl van loots even zeer op zijn dichtwerk zouden zijn toe te passen. Want, behalve dat de maat zelve hem hier veelal den weg wijst, en gereedelijk voor de aangeduide gebreken behoedt, zoo vergoedt deze teffens niet weinig; het afgemetene van den deftigen redenaarsstijl ware hier overtollig en de Dichter heeft, gelijk overal, eenige meerdere vrijheid tot tamelijk stoute sprongen. Doch de zin moet niet falen, noch door onnatuurlijke omzettingen en overtollige stopwoorden te zeer verzwaard en overladen worden. Wij meenen echter, dat hier tegen dezen regel soms eenigermate gezondigd is. Beäntwoordt, b.v., het vierde couplet wel volkomen aan het derde? Mist hier niet, naauw genomen, het punt der vergelijking (tertium eomparationis)? En zou het den Dichter, ware hij oplettend genoeg geweest, eenigzins moeijelijk geweest zijn aan te duiden, wat er nu slechts bij gedacht, of uit het vroeger gestelde afgeleid moet worden; dat namelijk, ook de taal, buitendien zoo geliefd, thans op haar stersbed ligt? Heeft niet iets dergelijks plaats bij het achtste couplet, dat op deze of dergelijke wijze had behooren veranderd te worden:

En, schoon hem in zijn' loop de beken 
Geen vocht, als schatting, doen ontbreken, 
Verweldigd door zijn stoute vaart; 
Hij, echter, naauw die dropp'len tellend, enz. 

Wij zeggen, op deze of dergelijke; want het is ons enkel te doen om begrepen te worden, niet om zelven een in allen deele volmaakter vers te leveren. - Ook in het bovenste gedeelte van bl. 24 komt ons voor eenige onnaauwkeurigheid te heerschen. Zonder degen toch bestaat geen heldenroem, in den zin, hier bedoeld; en deze wordt metderdaad de allerwezenlijkste, ontrukt zij natiën aan 't verderf. Wij zouden lezen: Zijn naam en roem. - Op dezelfde en 25 bl. moeten wij betuigen mede niet regt klaar te zijn geraakt met de ontwikkeling van den zin, welks bedoeling gewis zeer schoon is. - Op bl. 28 lezen wij:

{==490==} {>>pagina-aanduiding<<}


Een strijd zoo grootsch als deez' begonnen, 
Is meer dan half dien strijd gewonnen. 

Of dit taalkundig juist gesteld zij, laten wij in het midden. - Wat lager wordt gezegd, dat onze overdierbre grond verdween, d.i. is verdwenen. Is dit waar? - Op bl. 29 zouden wij meenen, geschenk, dat hem zijn moeder gaf, wel goed, maar toch min juist te zijn, dan wanneer het beeldtenis of zoo ware. Doch, dit min beduidende daar gelaten, zoo begrijpt toch ieder, dat de gestelde regel wezenlijk van gewigt is, om den hoorder of lezer die klare en daardoor vooral te treffende indrukken mede te deelen, welke gewis worden bedoeld.
Over het geheel is loots misschien te zeer genie, levendig en woelig, d.i. ongeduldig genie, om zijne stukken zoo fijn en naauwkeurig te polijsten, als wel anderen mogelijk is. Ook in het gebruik van min gepaste woorden, als daar is, een vriend van oude jaren, en in eenig gebrek aan welluidendheid, zoo als: Die wij aan u, enz. hebben wij dit opgemerkt. Wij zeggen ook hier, de gaven zijn verschillend, doch een ieder streve naar de volmaaktheid. Uitstekend, zeker, is de gave van onzen Zanger; en dit stuk geeft daarvan vernieuwde blijken. - Hetzelve is in eene kortere maat dan de gewone Alexandrijnen, en in losse coupletten van tien regels vervaardigd. In veertig van dezelven worden al de voortreffelijkheden onzer voortreffelijke taal, hare oorspronkelijkheid, hare buigzaamheid, hare rijkdom, kracht enz., met velerlei gepast bijvoegsel, ook ter toepassing en stichtelijke aanwending voor de miskenners en verdwaasde minachters onder onze landgenooten, voortreffelijk bezongen. Op het gestelde te dezen aanzien hebben wij niets te berispen; alleen op de ontwikkeling in het voorwerk, de verwaarloozing onzer moedertaal betreffende, hoorden wij eene aanmerking, die we niet kunnen nalaten te beämen. Zij is dat de regtsgeleerden, vooral niet min dan de kooplieden, allerlei bastaardwoorden gewoon zijn te gebruiken en in omloop te brengen. Inderdaad, vóór eenigen tijd gelegenheid hebbende, om eene openbare geregtelijke zitting bij te wonen, schaamden en bedroefden wij ons over het jammerlijk rabraaksel van een openbaar persoon en verklaarden meester in de regten.
Ten slotte willen wij enige stalen leveren, om het schoone

{==491==} {>>pagina-aanduiding<<}
stuk op zijnen regten prijs te doen schatten. Dit, echter, is moeijelijk, daar het schoone door het geheel zoo zeer verspreid, en daarmede vereenigd, of wel het geheel zoo schoon is, dat afgescheurde brokken, wel verre van een te vleijend, daarvan geenszins een genoegzaam denkbeeld kunnen geven. Wij moeten slechts eenen greep doen, overtuigd van niet te kunnen missen, al tasten wij ook op die plaatsen zelve, welke wij te voren, in een of ander opzigt, hebben gegispt. Hoe keurig is, b.v., de volgende lof van de oorspronkelijkheid der Hollandsche taal, inzonderheid - gelijk wij meenen - met de opgegeven verbetering.

Gelijk een stroom, in 't hart der bergen, 
Zich zelv' den ijz'ren grond ontwringt, 
Naar eigen' wil, wat hem moog' tergen, 
Door zelf gedolven' voren dringt; 
Gelijk hem in zijn loop de beken 
Geen vocht, als schatting, doen ontbreken, 
Verweldigd door zijn' stoute vaart; 
Terwijl hij, naauw die dropp'len tellend, 
Maar, uit zijn' eigen' volheid zwellend, 
Zijn zuiver nat en naam bewaart. 
 
Zoo zijt gij, voor onheugb're dagen, 
En waar 't aloud geschiedblad faalt, 
En waar vergeefs zich de oogen wagen, 
Uit zuiv'ren held'ren wel gedaald; 
Gij wildet in uw' grootsche gangen, 
Niet weig'ren, kleine gift te ontvangen, 
Hebt de oudheid smaad'lijk nooit veracht, 
Noch oosterlander, ver gezeten, 
Noch 't volk, in 't barre Noord vergeten, 
Noch wat Germaan of Gauler bragt. 
 
Maar, algenoegzaam in u zelven, 
Wist gij wat heerlijk is en schoon, 
Uit uwen eigen' grond te delven, 
En offert niemand dankbetoon. 

{==492==} {>>pagina-aanduiding<<}

Die roem duurt voort, is echt van waarde, 
Die in den smeltkroes kracht behoudt: 
Zoo blinkt ge ook boven slijk en aarde, 
ô Taal! als 't fijnst gelouterd goud; 
Ja, alle spraak is 't zigtbaar teeken 
Van 't geen we in 't brein verborgen kweeken, 
Zij is de muntslag van den geest. 
 
Ja, vad'ren! ja wat bui van plagen, 
Ook op uw kroost zich nedergiet, 
't Zal, arm, zich uwer waard gedragen, 
Uw' laatste gift verbrast het niet; 
't Waardeert den schat van u verkregen, 
Toen gij in de eene vuist den degen, 
Deed schitt'ren tegen 's vijands staal, 
Met de and're nog de veder repte, 
En klanken voor uw' kind'ren schepte, 
En wrocht hunn' vrijheid en hunn' taal. 





Karel en Louise, of de Beöordeelingen der Wereld; door Pieter Vreede. Te Haarlem, bij A. Loosjes, Pz. 1813. In gr. 8vo. 492 Bl. f 4-18-:

Wij willen niet beslissen, of de romans onder de dichtstukken kunnen betrokken worden. Sommigen hebben daarvan al heel veel, ons doende zweven in eene zoo ideälische wereld, als het beste herdersdicht, of eenig ander poëtisch produkt. Anderen zijn ook wederom zoo plat, ja meer dan plat, prozaïsch, dat de natuur zelve, welker teekening, versiering en verheffing al zoo omtrent het denkbeeld van poëzij, of althans poëtisch, aan de hand geeft, daarbij grootendeels verloren gaat. Doch, wat van deze gelijkheid zij, hierin zeker schijnen een en ander vak ons toe genoegzaam overeen te stemmen, dat zij geen van beiden de zaak van iedereen zijn; dat doorgaans slechts een enkel genie zijn licht zoo regt weet te laten schijnen in de duisternis; doch dat het, echter, ook wel eens gebeurt, dat zich aan dat licht andere lichten ontsteken, en er eene soort van gouden eeuw der romantiek, gelijk der poëzij, ontstaat.

{==493==} {>>pagina-aanduiding<<}

Ten opzigte, intusschen, der laatste, mogen wij, ja, geächt worden dien gulden tijd reeds voor de tweedemaal te beleven. Doch, in het vak der romans, komt het ons voor, dat wij zoo gelukkig nog niet zijn, of immer geweest zijn. De bekende dames schrijfsters leverden terstond wat keurigs, al mogt het dan ook waarheid zijn, dat hare voortbrengsels, gelijk de dichtstukken der grootste meesters, van zekere formelijke gebreken der jeugd (van de kunst) getuigden. De heer loosjes schiep een aantal heele en halve verdichtselen, aan welken geen bevoegd regter verdienste zal ontzeggen. En, om van geene anderen te spreken, zoo hebben wij hier nu ook reeds een tweede stuk van den heer p. vreede. Maar, is de Hollander nu reeds zoo regt t'huis in dit vak? Kunnen zijne jongste vruchten met die van andere volken en tijden wedijveren? Hebben wij hier - de heeren gelieven zich over de vergelijking niet te ergeren! hebben wij onze bilderdijken, helmersen, lootsen, tollensen? En - waar het dan toch eindelijk en eigenlijk op t'huis moet komen - is onze schrijver, is de heer vreede zulk een feniks? (Tusschen beiden gezegd, het gaat ons met dezen, als het de oude natuurbeschrijvers met dien anderen feniks wel mag gegaan zijn; wij weten niet regt, of deze uit de asch der revolutionaire politiek herrezene dezelfde, of een zoon van den bekenden pieter vreede zij.) Ons oordeel kan hier niet gunstig uitvallen. Als boek in het algemeen beschouwd, is het, ja, te prijzen. Het draagt, in allen opzigte, blijken van bekendheid met de wereld, de menschen, den goeden smaak, en den eerbied, der deugd toe te dragen. Maar, als produkt van schoone kunst, van fraaije nabootsing der natuur, is het veelal stijf, maakt geen behoorlijk gebruik van de veelvuldige slingering der lotgevallen, die anders waarlijk aan het werk niet gespaard is, en zondigt somtijds regtstreeks tegen de waarschijnlijkheid, ja
mogelijkheid en bestaanbaarheid.
Een zonderling en groot voorbeeld van het laatste is dit, dat twee lieden, zoo slecht, als de jonge Wakkerfielt en zijn gewezen gouverneur, elkander zoo vele achting, wederkeerige tevredenheid en dankbaarheid betuigen en betoonen, als met den aard der zake en des menschen nimmer kan gerijmd worden. Der ouden uitspraak, dat alleen tusschen brave lieden vriendschap kan bestaan, is hier dubbel van toepassing.
Verder zou men kunnen vragen: waartoe die zoo onwaar-
{==494==} {>>pagina-aanduiding<<}
schijnlijke, even goed geheel waarschijnlijk te maken, ontmoeting van Lodewijk en zijn' zoon? waartoe die aanduidingen en toespelingen van Elise, die geheel noodeloos de toekomst te vroeg doen gissen? waartoe.....Doch het was ons bestek, door geene inhouds-opgave aan het genoegen te ontnemen, dat de lezer van dit werk zal mogen smaken. De schrijver gelieve zich, in het vervolg, wat te onthouden van het woord goddelijk; hebbende ons dat goddelijk Antje en weer goddelijk Antje smartelijk doen lagchen. Het tooneel is meest aan de Vecht. De twee plaatjes zijn fraai.

De Bruidegom zonder Bruid. Eene vrolijke Geschiedenis. Naar het Hoogduitsch van A.F.E. Langbein. Met Platen. Te Amsterdam, bij C. Timmer. In gr. 8vo. 190 Bl. f 1-16-:

Een komiek verhaal, waarbij men hartelijk lagchen kan, en dat de zedigheid geenszins kwetst. De geschiedenis en menig bijzonder tooneeltje is, wel is waar, vrij wat overdreven; maar wie toetst alles aan den maatstok van waarschijnlijkheid en mogelijkheid, bij een boek, dat hij enkel ter hand neemt om zich zoo wat te vervrolijken? De Heer van arbogast van runenstein was een wonderman uit den ouden tijd, talmachtig, onbehulpzaam, vol oudvaderlijke zeden en gebruiken, vreesselijk lastig door zijne gestadige vrees. Zoo nu en dan scheen het hem in de bovenste verdieping te haperen; maar nu en dan zag men toch eenen helderen straal. Hij leefde zijn plantenleven op zijn slot. Geheel anders was en leefde de Heer van ellerbach; hij had wel zin in de goederen van arbogast, immers voor zijne familie; en nadat deze gehuwd was, nam hij ook eene vrouw, en had het zoo ver gebragt, dat het vaststond, die zonder kinderen stierf, maakte zijne goederen aan hem, wiens familie overbleef. Hij had zich toch misrekend; want arbogast kreeg een' zoon; dan, dit kind verdween op eene zoo zonderlinge wijze, dat nu de vriendschap verbroken werd, daar de verdenking natuurlijk op ellerbach viel. Intusschen kwam er nog een zoon; en, daar ellerbach mede eene dochter had, bewerkte hij eene verzoening; de jonge lieden werden voor elkander bestemd; zoo moest dan het goed nog eenmaal vereenigd worden. De jonge lieden zagen elkander wel niet, maar waren echter verloofd;

{==495==} {>>pagina-aanduiding<<}
maar de jonge runenstein moest eene bediening, of voor het minst eenen titel hebben aan het Hof, en werd daarom naar de hoofdstad gezonden. Ingevolge zijner opvoedinge kon het niet anders, of nu moest, bij al de vaderlijke voorzigtigheid, het jonge mensch iederen dag de zotste stappen doen; dit brak toch het huwelijk niet; maar het jonge meisje, toen juist op eene kostschool in de hoofdstad, maakte daar een andere conquete; en deze echte gelieven wisten nu alles zoo te bedisselen, dat de Heer ellerbach, in de vaste overtuiging dat het zijn gekozene bruidegom was, de hand der Freule, zijne dochter, aan dezen haren minnaar gaf. Dit had voor den fortuinzoeker mal kunnen afloopen; dan, ten gelukke kwam het uit, dat hij de broeder van den bedoelden, en alzoo het verloren kind van den Heer arbogast was. Zoo wordt de raadselachtige titel van dit koddig boek, de Bruidegom zonder Bruid, den Lezer duidelijk.
Wij gaven wel gaarne een of ander voorvalletje, om den Lezer de soort van het grappige, dat hij hier vinden kan, nader te doen kennen; wij bepalen ons echter tot de levens- en zederegels, die de oude voorzigtige Zonderling zijnen zoon op reize medegaf, en wier letterlijke opvolging het jonge mensch in de hoofdstad zoo vele avonturen gaf.
‘Druk den hoed diep over het voorhoofd, en wend uwe oogen af, wanneer u een wellustig ontbloot vrouwspersoon tegenkomt. Hoe meer zich eene der dochteren van eva, met hare kleedij, in den stand der onschuld verplaatse, des te minder onschuldig moet gij haar beschouwen.’
‘Ontmoet u een jong mensch, die nog geen baard aan de kin, maar een bril op den neus heeft, zoo ontwijk hem; want het is duizend tegen één, dat zulk een gebrilde lafbek niet kortzigtig, maar kortzinnig is.’
‘Ga zoo weinig als mogelijk is uit; in huis is veiligheid, maar buiten hetzelve is gevaar. De grootste stap, zegt een oud spreekwoord, is de stap buiten de deur.’
‘Maak uw' barbier niet toornig, en laat hem nooit veel gelds zien. Zulk een mensch is, met zijn scheermes aan uw keel, heer over uw leven.’
‘Bemin de menschen; maar werp de heining der achterhoudendheid tusschen hen en u niet omver.’
‘Legt men u iets in den weg, zoo struikel daar niet over, maar ga liever een eindweegs om, opdat gij niet in ruzie moogt komen.’

{==496==} {>>pagina-aanduiding<<}

‘Vertrouw niemand, hoe gering het ook zijn moge. De meeste menschen verzwijgen alleen hetgeen zij niet weten.’
‘Spalk bij alles, wat gij doet, de oogen wijd open. De blinde slikt menige vlieg mede door.’
‘Verspil niet veel, als weinig toereikende is. Een zinneloos mensch alleen steekt zijn huis aan, om er een eijerkoek bij te bakken.’
‘Begeeft gij u - hoewel zulks niet dan in de uiterste noodzakelijkheid gebeuren moet - in een groot, openbaar gezelschap, zoo neem uwen slechtsten hoed mede: want, hoewel het moeijelijk valt veel hoofden onder een' vreemden hoed te brengen, vindt men toch veel hoofden, die zich gaarne onder een' vreemden hoed begeven, vooral wanneer die beter dan hun eigen is.’
‘Gedraag u op openbare plaatsen niet te woest. De vijzel van den Apotheker bederft des kunstpijpers muzijk.’
‘Komt gij iemand bezoeken, die u met vleijende woorden zijne protectie belooft, zoo laat u in zijne voorkamer de zolen van uwe schoenen dik met krijt besmeren; want zulke heeren leven op eenen glibberigen grond, waarop zij zelven menigmaal uitglijden en vallen.’
‘Vertroost u, wanneer gij in het zoeken naar een ambt niet gelukkig zijt. Het is daarmede als met het uitdeelen van aalmoezen gelegen. Dikwijls dringt daarbij een brutale kerel door den hoop, en neemt den bescheiden man de liefdegift voor den neus weg.’
‘Verlaat u volstrekt niet op verachtelijke weerhanen, die, als gij prachtig gekleed zijt, zich voor u ter aarde buigen, maar u, integendeel, als gij een' slechten rok aan hebt, met den nek aanzien. Deze soort van menschen ware bij uitnemendheid geschikt om het opzigt over kleedkamers te hebben; dan konden zij zich voor de daarin zijnde kostbare kleederen zoo diep buigen als zij verkozen.’
‘Wijk nooit, zelfs niet in de onverschilligste dingen, van de waarheid af; met elke logen is gevaar, ten minste dat der beschaming, verbonden.’
Wij onthouden ons met moeite, om het een en ander in deze lessen met een NB. te merken, hetwelk in deze dagen in ons Vaderland misschien ook nog wel bruikbaar is. De Lezer doe het zelf. Vader arbogast was in alles zoo mal niet als hem de muts wel stond.





{==497==} {>>pagina-aanduiding<<}

Boekbeschouwing.

Sermons sur quelques textes de l'Ecriture Sainte, par Jean Henri Pareau, Docteur et Professeur de Theologie, d'Antiquités Sacrées et de Langues Orientales, et Pasteur de l'Eglise Wallonne à Utrecht. à Utrecht, chez J. Altheer. 1814. 8vo. 237 pag. f 1-16-:

Het zou inderdaad niet te verwonderen zijn, zoo uitgegeven Leerredenen maar zelden zoo warmen lof behaalden, als de uitgevers wel mogen meenen zich te kunnen voorstellen De Eerw. van der ploeg leerde ons onlangs, dat ze op de heilige plaats eeniglijk t' huis behooren, en, door middel van den druk ginds en verre gevoerd, haar eigenlijk karakter, geest en kracht verliezen. De Hooggel. van der palm had vroeger opgemerkt, dat, wie maar eenigzins gelukkig in de voordragt is, met de uitgave altijd veel waagt. Deze laatste aanmerking is te gegronder, van wege hetgeen wederom een ander ergens zegt, dat de stijl van een stuk, niet voor de pers, maar voor den kansel vervaardigd en geschikt, door den Lezer moeijelijk te beöordeelen is. Wat gebreken in denzelven schijnen zijn, bij de voordragt en stemleiding des Sprekers, vaak wezenlijke voortreffelijkheden, of zij hinderen althans den Hoorder geenszins, en doen den Redenaar, als in zijnen eigen natuurlijken gang, des te gemakkelijker voortspoeden. Bij alle welke aanmerkingen wij, in nederigheid, nog deze voegen, dat een bundel Leerredenen, even zeer als bijna elke bundel, al zeer belangrijk of onderhoudend moet zijn, om met genoegen, als in éénen adein, doorlezen te worden. En evenwel, de beöordeelaar, hij, wiens gevoelen over het work openbaar wordt, en al ligt tot een gids voor veler gedachten en uitspraak ver-
{==498==} {>>pagina-aanduiding<<}
strekt, hij dient toch wel haast in eens weg, ten minste zonder lange tusschenpoozen, het werk te doorlezen.
Wij vleijen ons, echter, dat de Heer pareau geene reden zal vinden, om zich over deze uitgave te beklagen. Het belangrijke zijner onderwerpen, het fraaije zijner gekozen teksten, de grondigheid zijner behandelinge, en de levendigheid en bevalligheid van zijnen schrijftrant, waarborgen ons zulks genoegzaam. Het zijn, een paar uitgezonderd, geene Gelegenheids-leerredenen; maar toch kennelijke voortbrengselen eens tijds van druk en tegenspoed. Men zal dit reeds ontdekken, wanneer wij slechts de teksten en onderwerpen opgeven; waarbij we echter eenige nadere beschouwing van elk afzonderlijk stuk wenschen te voegen.
De eerste Leerrede loopt over het geduld van Job, naar aanleiding van Hoofdd. II:10 des boeks van dezen naam. Na I eenige aanmerkingen over dit boek, als poëtisch opgesierd maar daarom niet versierd, (welk laatste ons toch uit de aangevoerde bewijzen niet overtuigend blijkt) worden II Jobs erkentenis van Gods bestuur, zijne dankbaarheid voor het goede, en zijne berusting in het kwade, in het licht gesteld, en III als voorbeeld overgebragt en toegepast; vervallende de rede alzoo, na de inleiding, in drie onderscheiden deelen, door nommers eenvoudiglijk onderscheiden; iets, hetgeen den Heere pareau doorgaans eigen is.
No. 2 heeft ten onderwerp, het belangrijk gevoel der alomtegenwoordigheid van God, volgens Psalm CXXXIX:7-12, en bestaat I uit verklaring der tale van David, na in de inleiding van den tijd der vervaardiging enz. met een woord gesproken te hebben, II ontvouwing van het onderwerp, III toepassing. Met regt vooronderstelt men eene treffende behandeling van den schoonen tekst door den geleerden en beschaafden liefhebben van het Oostersch. Hij geeft zelfs eene gedeeltelijke, nieuwe vertaling, vooral van het woord, door de onzen bedekken, maar door hem liever overvallen, komen bedekken, overgezet; invoege, dat, naar zijne

{==499==} {>>pagina-aanduiding<<}
opvatting, de geheele zin zou zijn: ‘dat dan de duisternis mij kome dekken, rondom mij de dag in nacht verandere: maar de duisternis zelve bedekt niets voor u. De nacht licht als de dag: de duisternis en het licht zijn gelijk voor u.’ De zin is misschien niet minder fraai, schoon tevens in ons oog geene noodzakelijke, noch zeer aanmerkelijke verbetering; ten zij men zou meenen, dat het Hebreeuwsch deze vertolking volstrekt vordert, hetgeen de Professor niet beweert.
No. 3, 4 en 5 hebben ten gemeenschappelijken tekst Lucas II:34 en 35. De eerste, met het algemeene opschrift: De voorzegging van Simeon, aangaande hetgeen de Zoon van Maria moest ondergaan van den kant der Joden, behandelt de gebeurtenis zelve uitvoerig en belangwekkend. Met uitstekend genoegen lazen wij zijne geschiedkundige toelichting en uitbreiding, na, ter inleiding, oplettend te zijn gemaakt op de keurige mengeling van licht en duister in deze voorspelling, zoo verwijderd van het onbepaalde der Heidensche orakelspreuken, en zoo verschillende tevens van een geschiedverhaal naderhand vervaardigd; - eene schoone bijdrage tot de inwendige bewijzen der echtheid van den inhoud des Evangelies. Voor het overige wordt deze Leerrede met eenige toepasselijke aanmerkingen gesloten, die zeker niet allen even na liggen, en misschien voor het groot belang der eenheid al te ver uit elkander loopen.
No. 4, de tweede over dezen tekst, heeft ten opschrift: Regtvaardiging der Voorzienigheid, met betrekking tot hetgeen de Zoon van Maria onderging van den kant der Joden. De aangevoerde en ontwikkelde gronden en oogmerken der Voorzienigheid zijn, I. de waarheid der leer van J.C. te bevestigen, II. de voortreffelijkheid zijner deugd in het licht te stellen, III. hem een zoenoffer voor de zonden der schuldige wereld te doen brengen. Het eerste levert misschien de nieuwste oogpunten; op het tweede hebben wij aan te merken, dat de zaak hier soms voorgesteld wordt, alsof Jezus deugd op deze wijze niet slechts in eenen helde-
{==500==} {>>pagina-aanduiding<<}
ren dag gesteld, maar dadelijk ontwikkeld, door oefening volmaakt moest worden, (iets, hetgeen gewis met de uitspraken des N. Verbonds kwalijk te rijmen is;) ten opzigte van het laatste komt 's mans voorstelling het naast met de bekende Grootsiaansche overeen.
No. 5 heet: Regtvaardiging der Voorzienigheid, met betrekking tot de Joden, die den Zoon van Maria verwierpen tot hun eigen ongeluk. De gronden zijn: a. het noodige licht en hulp werden hun niet onthouden; b. zelfs na hunne verwerping van den Christus bleef nog tijd ter bekeering over; c. deze verharding en rampspoed der Joden hebben gediend om het Christendom des te gemakkelijker te doen verspreiden; d. de tegenwoordige, blijvende toestand der Joden is een treffend bewijs der goddelijkheid van onze H. boeken; e. de oogmerken der Voorzienigheid met de Joden zijn nog niet allen bereikt. Op dit een en ander bouwt de Prediker een paar lessen: a. men moet de Joden niet verachten of mishandelen; b. men behoort bij hun gezigt zijn eigen voorregt dankbaar te erkennen. Waarna de toepassing, ten slotte der geheele behandeling van den tekst, algemeen wordt, en met stichtelijke verheerlijking van God en zijne wegen afloopt.
No. 6 is eene Intreêrede over 2 Corinth. IV:16; het onderwerp: de voorbeeldige ijver van den Apostel Paulus in den dienst van het Evangelie. Het stuk is zorgvuldig en keurig bewerkt. Men vindt er eene volkomen schets van Paulus bedrijf, gedrag en waarde als Apostel, met de eigen woorden des Bijbels, wat de hoofdzaken aangaat. En treffend wordt deze schets, met de noodige wijziging, daarna overgebragt en toegepast op het werk en den toestand des hedendaagschen Evangeliedienaars. Onze eenige aanmerking zou zijn: is het stuk, buiten de aanspraken reeds langer dan de overigen, niet al te lang? (pag. 150 tot 197, namelijk, van een' niet ruimen letterdruk.) In het algemeen toch vreezen wij, dat pareau de aandacht zijner tochoorders, ook door volte van denkbeelden, wat rijkelijk veel vergt.
No. 7, de laatste, is de Biddagsrede van 13 Jan. l.l.

{==501==} {>>pagina-aanduiding<<}
over den CXXVIsten Psalm. De terugvoering van dit schoone lied tot de verlossing uit Babel; de toepassing van de geheele laatste helft op de bezwaren, met het eerste terugkomen in het verwoeste vaderland gepaard gaande; de vertolking ook van het woord, bij ons gevangenen overgezet, in al het verlorene; en de vermelding hierbij van het gedrag der Joden, uit de geschiedenis van dien tijd bekend; dit alles, in het Iste deel behandeld, verschaft hem gelegenheid, om II. onzen eigen toestand, de ramp thans doorgeworsteld, de ramp nog aanwezig, en III. de pligten, hieruit voortgevloeid, gepast, onderhoudend en met nadruk te ontvouwen.
Behoeven wij nu, in het algemeen, nog te doen opmerken, dat de Lezer hier uitlegkunde, wijsgeerige bespiegeling, stichtelijke prediking van algemeen nuttige waarheden met goeden smaak en sraaije beschrijving vereenigd vindt? Immers, het medegedeelde doet dit zien. Het is waar, die doorgaande aanlokkelijkheid en bevalligheid, welke van der palm, zoo wel in het uitlegkundige, als bij de ontwikkeling van pligten en belangen der menschheid, kenmerken; dat buitengewone, treffende en stoute, hetwelk zoo wel in den stijl als in de denkbeelden van borger kenbaar is, het beknopte en krachtige der redenering, met volstrekte eenheid in het geheel, aan stuart eigen, benevens het diepe, en daardoor treffende, tevens sierlijk voorgedragene, hetwelk bij den Ambtgenoot van laatstgenoemden wordt opgemerkt, bezit pareau in gelijke mate niet; zoo min als het verwijt van oppervlakkigheid of eenzijdigheid, donkerheid, gedwongenheid of wansmaak hem immer treffen zal. In de behandeling van het praktikale is het ons zelfs wel eens voorgekomen, dat het aan dien stroom der welsprekendheid van het hart ontbrak, welke het eene denkbeeld het andere doet voortstuwen. Bedaarde keurigheid schijnt meer dan zulk eene van zelv' ontstaande warmte het voorregt van den Hoogleeraar. En vanhier dan ook natuurlijk, dat de stukken, althans naar ons oordeel, aanmerkelijk in waarde verschillen; de laat-
{==502==} {>>pagina-aanduiding<<}
sten, vooral de Intreêrede, eene zeer besliste voorkeur verdienen. Over Lucas II:34 vindt men ook bij borger twee Leerredenen. Het is niet onaardig, dezelven, hoe verschillend ook, tegen elkander te vergelijken. Ten opzigte van wezenlijke doelmatigheid, zullen de, hier beoordeelde, bij die vergelijking, misschien winnen; en ook de eigenlijke tekstbehandeling, hoezeer eenvoudiger, doet voor die des Leydenaars, in behagelijkheid, welligt niet onder. Althans deze laatste werd door ons met bijzonder
genoegen gelezen; en zou ons den Hoogleeraar wel mogen doen aanraden, de historische teksten, op zichzelven zoo vruchtbaar, toch vooral niet te schuwen - maar daarbij tevens voor de eenheid der leering en toepassing, zoo veel mogelijk, te zorgen.
Meestal gewoon eenig staaltje aan te halen, bezigen wij thans daartoe de fraaije omschrijving, op het slot van evengemelde tekstverklaring, gegeven van Lucas II:34 en 35. ‘Heil u, ô meest bevoorregte onder alle de vrouwen! heil u en uwen echtgenoot, van wege de geboorte dezes Wonderkinds! Gij hebt ter wereld gebragt, die de verwachting Israëls is: maar denk niet, dat hij ten behoud (salut) des ganschen volks van Israël zal strekken. Denk niet, dat allen zich beijveren zullen om hem te zoeken, en hem de hulde te brengen, die hem toekomt. Denk niet, dat gij dezen zoon uwer liefde zoo gelukkig, zoo bedekt met luister zult zien, als uw hart verlangt. De Hemel, die mij in dezen oogenblik bezielt, bereidt hem een gansch verschillend lot. Ik zie velen der kinderen Israëls zijne grootheid erkennen, hem als hun heil beschouwen, en met alle zijne weldaden voordeel doen: maar ik zie ook een zeer groot aantal aan hem geërgerd, en door hunne eigen schuld verloren gaande. Ik zie hem, die buitengewone en hoogst vereerenswaardige personaadje, weersproken, tegengestaan, veracht, verguisd door zijne eigene natie. Ik zie misdadige ontwerpen aan den dag komen, geheimen der goddeloosheid zich tegen hem ontmaskeren, en eenen

{==503==} {>>pagina-aanduiding<<}
drom van jammeren over zijn hoofd brengen. Ik zie uzelve, teedere en gevoelige moeder, ik zie u getuige van alles, wat uw zoon ondergaat, en, bij dat schouwspel, aan de wreedste smarten overgeleverd.’

Magazijn van en voor Lijdenden en Rampspoedigen, enz. Isten Deels 1ste Stuk.

(Vervolg.)

Het 3de gezigtpunt ter beschouwing van 's werelds rampen verdient, gelijk wij zagen, verre de voorkeur boven de twee anderen; (namelijk, 1o. onvoorwaardelijke onderwerping aan de noodzakelijke wetten der Natuur, en 2o. de voorstelling van een' beteren staat aan gene zijde van het graf.) Hetzelve luidde aldus: Men trooste met zoodanig geloof aan eene Voorzienigheid, waardoor men enkel goede gevolgen van het onheil zoekt en verwacht, en iedere ramp en wederwaardigheid niet alleen als een gevolg en bijvoegsel beschouwt, maar als eene bron van het een of ander goede, en alzoo als eene wezenlijke weldaad voor geheel ons toekomstig aanwezen in een of ander opzigt, dus ook reeds hier voor deze wereld. Dit 3de of laatste gezigtpunt sluit het eerstgenoemde geenszins uit; integendeel, het vooronderstelt hetzelve, maar, terwijl het verstand het noodzakelijke erkent, vindt het hart geruststelling en tevredenheid; zoo toch bepaalt men zich niet alleen bij bronnen en oorzaken, maar ook bij de weldadige oogmerken en gevolgen, en de toelating van het kwaad vloeit alzoo niet alleen uit de palen en grenzen van het eindige, maar uit de wijsheid tevens en goedheid van den Schepper. Ieder lijden wordt bij dit oogpunt eene bron van wasdom in het goede, en eene nieuwe volmaaktheid. Het geloof aan eene bijzondere Voorzienigheid ligt dan hier in het helderst licht; een geloof aan eene Voorzienigheid in het algemeen is geen geloof voor het hart, en weinig meer dan ijdele woordenklank

{==504==} {>>pagina-aanduiding<<}
De ondervinding nopens zichzelven en anderen, in velerlei opzigt, waarborgt den Schrijver, dat alle rampen en opofferingen tot iets goeds moeten dienen, en eindelijk stof tot vreugde worden. Zal het goede dadelijk troosten, zoo moet het voor 't minst vooraf vermoed worden; deze waarschijnlijke goede gevolgen te berekenen, en ons gedrag zóó te rigten, dat zoodanige oogmerken kunnen bereikt worden, is voor ons pligt. Men bedenke dus, of men niet door zijn bijzonder lijden, of volgens hetzelve, ook dit of dat goede hopen mag, dat het bij een ander uitwerkte; of het niet voor die of die ondeugd behoeden, en eenige deugd uitwerken kan; of niet alzoo ook omtrent onzen bijzonderen persoon, naar ons in- of uitwendig, de wetten der wereldregering geregtvaardigd worden? Hij kent zichzelven niet, die zoodanige middelen tot zijne zedelijke verbetering onnoodig houdt. Deze laatste wijze van troost voegt bij de eerstgenoemde werkelijk troost, en neemt ieder beklag over dwang en noodlottigheid weg; men beschouwt zich dan nooit als het bloote offer voor het algemeen; en er is ook iets in, dat ons met ons en onze begane misslagen bevredigt, zonder onze verbetering daarom eenigzins te beletten. Deze wijze van troost in lijden prijst zich aan door de zekerheid van hare uitwerking, hare uitgestrektheid, algemeene nuttigheid en bruikbaarheid voor alle menschen; zij gebruikt tevens en ontvangt groote sterkte door het tweede genoemde gezigtpunt, het uitzigt op een toekomend beter; dan dit is slechts een gedeelte van hetgeen zij ter vertroosting aanbiedt; en zij wettigt ook alleen en volkomen dien troost, door de reeds in dezen tijd zedelijke gevolgen. Het is waar, menige moeijelijk te beantwoorden vraag zal wel overblijven; - maar, hoe stelt men zich wegens het bestaan der roofdieren b.v. gerust? Het zij dan ook onmogelijk, het goede altijd en in alles te
zien, dit doet niets tegen de zekerheid van den grondslag, en zoodanig geloof aan de Voorzienigheid is voor het grootste gedeelte van het menschdom zeker behoefte. En waarom zou men laken, de algemeene stelling: ‘de Voorzienig-
{==505==} {>>pagina-aanduiding<<}
heid heeft met alles, wat zij doet, weldadige oogmerken,’ zoo veel mogelijk toe te passen op bijzondere omstandigheden en rampen, en het afgetrokken denkbeeld duidelijk, zamenhangend en algemeen te maken? Overigens, bij iedere bedenking komt toch de onvolmaaktheid van onze waarnemingen, en het verschil onzer begrippen en bepalingen aangaande het goede, in aanmerking. Gelijk er geen algemeen geneesmiddel voor de ziekten van het ligchaam is, zoo is het ook wel met hetgeen de ziel in lijden troosten kan; maar er zijn echter zekere hoofdingrediënten, welker goede uitwerking niet mist, zoo men slechts de voorname behoefte van den lijder en de eerste oorzaken zijner ziekte kent; zoo iets is hier voorzeker het geloof aan eene altijd en in alle hare schikkingen wijze en goede, onophoudelijk tot ons best werkzame Voorzienigheid. Met eene voortreffelijke plaats uit reimarus, een beroep op zollikofer en fest, en herinnering aan het uitmuntend werk van villaume: over den oorsprong en de oogmerken van het Kwaad, wordt deze regt goede Verhandeling besloten, bij welke eene soortgelijke van den Heer fest, met eenige veranderingen echter, gevolgd is; en omtrent dit uitvoerig stuk waren wij daarom hier ook zoo breedvoerig, omdat wij alzoo de noodige inlichting erlangen ten aanzien van den geest, die in geheel dit Magazijn heerschen zal.
II. In eene tweede rubriek zal men berigten verzamelen van geredde of getrooste lijders, en van zoodanigen gunstigen keer van zaken, waardoor het nut der rampen in bijzondere gevallen treffend in het oog viel. Vroegere en tegenwoordige geschiedenis, van bijzondere personen, familiën of volken, moeten hiertoe de stof leveren. Natuurlijk wordt hier ieder tot mededeeling uitgenoodigd; vrachtvrij aan den Redacteur, onder omslag van den uitgever, is alles welkom; vooral verlangt men bijdragen van of omtrent door zedelijke misstappen ellendigen, die door de Voorzienigheid werden te regt gebragt, en misschien zelfs daardoor of langs dien weg veredeld werden. Geheim-
{==506==} {>>pagina-aanduiding<<}
houding wordt beloofd; dus kan men vrij met naam en toenaam schrijven, en alzoo gelegenheid geven tot nadere correspondentie. Het spreekt van zelve, dat de Redacteur beöordeelen moet, wat al of niet ter plaatsing geschikt is. Dit eerste Stuk levert onder deze afdeeling, 1o. het hier uitnemend doelmatig berigt der Lotgevallen van den Verwer hoppe te Bernstadt, hetwelk de Heer fest bij zichzelven, bij veel lijdens en eene diepe droefgeestigheid, beproefd bevond; en 2o. eene kleine Anecdote nopens zekere Mevrouw **, tot eene proeve, dat het eene onheil vaak het andere verdrijft.
III. De derde afdeeling wordt bestemd tot berigten van nog voortdurend lijden; van zoodanigen, die raad en troost van den Schrijver begeeren. Niet enkel troost en onderrigting, maar ook dadelijke raad en hulp, kon, onder Gods zegen, daar nu en dan het gevolg van zijn. De aanmelding althans van eenen Predikant op den Hondsrug, en het eenvoudig treffend berigt van zijn treurig lot, in de Beiträge van fest, had al spoedig dit gewenscht gevolg. Hier wordt geheel dit geval en de gelukkige uitkomst overgenomen.
IV. Ten vierde zal dit Magazijn verslag geven van algemeene of bijzondere inrigtingen, vooral in, maar ook buiten ons Vaderland, ter verzachting van het lijden der menschheid. Dringend verzoekt men te dezen aanzien vooral om bijdragen en correspondentie. Het Genootschap Nederig en menschlievend, te Rotterdam, wordt, hoewel reeds vrij algemeen bekend, met regt eene eerste plaats aangewezen.
De Vde afdeeling, eindelijk, is ter aanmelding en nadere bekendmaking, door berigt of uittreksel, (zonder eigenlijke beöordeeling) van voor lijders bijzonder nuttige werken geschikt, 't zij dezelve eerst nu, of reeds sedert jaren, het licht zien. Met het uitnemend boek van j.s. fest, Proeve over de voordeelen van de rampen en tegenspoeden des menschelijken levens, wordt hier het begin gemaakt,

{==507==} {>>pagina-aanduiding<<}
op eene wijze, die wij ons verzekerd houden, dat, zoo wel als deze eerste keuze, goedkeuring vinden zal.
Zie daar, Lezer! de aankondiging van een voor velen, en in het bijzonder ook voor dezulken, die veel met lijdenden moeten omgaan, regt welkom Tijdschrift, waarvan wij ons beloven durven, dat de voortzetting aan onze verwachting zal beäntwoorden niet alleen, maar ook, dat, door vele en belangrijke bijdragen van verschillende kanten in ieder der genoemde vakken, de volkomenheid en nuttigheid nog aanmerkelijk zal toenemen.





Tweetal Leerredenen, uitgesproken op den algemeenen Dank- Vast- en Bededag, 13 Jan. 1814. door M. Schutte Hildebrand, Predikant bij de Hervormde Gemeente te Harmelen. Te Leyden, bij D. du Saar. 1814. In gr. 8vo. 64 Bl. f :-11-:

Het verwondert ons juist niet, met zoo vele andere, ter zelfde gelegenheid uitgesproken, ook dit tweetal Leerredenen te zien in het licht verschijnen. Het ontbreekt den Eerw. schutte hildebrand niet aan zekere bekwaamheden. Men vindt inzonderheid zeer vele warmte in opwekking en vermaning; trouwens de man is Dichter, en betoomt zelfs zijnen poëtischen gloed op den kansel niet. Daarenboven heeft alles een zeer regtzinnig voorkomen, en over het geheel dien geur en kleur, welke bij het gros onzer Landgenooten nog veelal de meest geliefde blijven. Wij voor ons meenen anders, dat er, zoo op den vorm als den inhoud, nog al wat zou zijn aan te merken. Om in geene bijzonderheden te komen, laten wij een paar aanhalingen volgen, die, als voorbeelden van denkwijze en stijl, den Lezer mogen doen oordeelen, of onze meening eenigen grond zou kunnen hebben.
‘Bijzonder beschouwen wij alle de wegen en omstandigheden, in en op welke wij ons nog onlangs zoo treurig

{==508==} {>>pagina-aanduiding<<}
en geprangd bevonden, deels als wegen van beproeving voor den waren vriend des vaderlands, die alleen deszelfs belangen ongeveinsd bedoelde, deels als wegen van loutering en zuivering des lands van vele goddeloozen en onboetvaardigen, van welke de een zijne straf door kwijning, een ander door verslindenden woeker, een derde door vermagering en schaarschheid der inkomsten, een groot gedeelte door den krijgsdienst heeft moeten ondervinden.’ (*)
‘Trouwens, dit was het weldadig goddelijk oogmerk, dit Gods wijs en heerlijk einde, hetgeen door zoo vele middelen moest bereikt worden en aanvankelijk bereikt is, dat het zonlicht der verlossing, na bange onspoedsnachten, over Neêrlands killen bodem moest opgaan met verkoesterende en verlevendigende stralen.’
Tot bemoediging voor vreesachtigen, moeten wij nog zeggen, dat de Leeraar ons, wij weten niet hoe dikwijls wel, verzekert, dat de roede, over ons gezwaaid, is afgeslagen.





Herinnering aan J.H. Nieuwold, door H.W.C.A. Visser. Te Sneek, bij F.W.V.B. Smallenburg. 1814. (Voor rekening van den Schrijver.) In gr. 8vo. 187 Bl. f 1-10-:

De Eerw. nieuwold, niet alleen een uitmuntend Leeraar van den Godsdienst, maar vooral ook een ijverig Vriend der Jeugd, was reeds jaren lang in Vriesland, ja geheel ons Vaderland, door zijne vele geschriften, zijne onvermoeide vlijt, en zijne eigene methode, met welverdienden lof bekend; en dit klein geschrift, waarin den waardigen man volkomen regt geschiedt, is een voorzeker aangenaam geschenk voor een ieder, die wezenlijke verdiensten hoog-
{==509==} {>>pagina-aanduiding<<}
schat en in eere houdt. Eene Redevoering tot 's mans gedachtenis in het Leeuwarder Departement der Maatschappij Tot Nut van 't Algemeen prijst zich in ieder opzigt aan; dezelve is eenvoudig fraai, en treft te sterker, daar nergens spoor van vleijerij, maar overal dat van waarheid is. Hierop volgen Levens- en opvoedkundige bijzonderheden omtrent den waardigen overledenen. 1) Levensbijzonderheden. 2) Bijzonderheden omtrent 's mans bestaan en karakter. 3) Zijne Landbouwkundige bemoeijingen. 4) Zijne werkzaamheden als Leeraar. 5) Zijne werkzaamheden voor onderwijs en opvoeding. 6) Zijne denkbeelden over deze onderwerpen; (in 't bijzonder het lezen, schrijven, rekenen, taal- en spelkunde, het gezang, straffen en beloonen.) 7) Eindelijk Berigten en getuigenissen aangaande het nut, door nieuwold in het onderwijs en de opvoeding gesticht.
Eene talrijke inteekening op dit waarlijk lief en uitmuntend aandenken aan den waardigen man verzekert ons, dat hetzelve reeds in vele handen is. Het is onnoodig, iets te zeggen tot lof: geen onderwijzer der jeugd, die het nog niet kent, zal zich beklagen, dat hij het zich aanschaft; en wij wenschen zeer, dat het bij velen den lust zal opwekken, niet alleen om zich meer bekend te maken met de leerwijze van nieuwold, maar vooral ook om den waardigen man te volgen in onvermoeiden ijver en poging tot het goede. Mogt het vele Geestelijken vooral ook opwekken! Een man als nieuwold is voor de uitnemende vruchtbaarheid en uitmuntendheid van dezen stand een overtuigend bewijs.
Bij het vele, dat van nieuwold reeds het licht ziet, is nog een en ander nu te wachten, hetwelk wij met verlangen te gemoet zien.





{==510==} {>>pagina-aanduiding<<}

Peter de Groote, Keizer van Rusland, in Holland en te Zaandam, in 1697 en 1717; door Mr. Jacobus Scheltema, Lid van het Instituut, enz. Iste Deel. Met Platen. Te Amsterdam, bij H. Gartman. 1814. XVI en 339 Bl. f 3-14-:

Het voor ons liggende werk van den Heer scheltema is eene langverwachte lettervrucht, die op een tijdstip is uitgekomen, 't welk de Schrijver niet gunstiger had kunnen wenschen. Niet alleen in een jaar, waarin wij door de heldhaftige pogingen van peter's achterkleinzoon gered, door deszelfs grootmoedigheid in den rang der Natiën hersteld, en door deszelfs vredelievende gematigdheid met geheel Europa in rust zijn, - maar ook in eene en dezelfde maand, waarin die nakomeling des grooten Czaars, op het voetspoor van zijn' voorzaat, Holland, bepaaldelijk Zaandam, bezoekt, en dat vroegere zoo wel als het tegenwoordige bezoek door een' gedenksteen vereeuwigt, - ziet een omstandig verhaal van peter's vorming door Holland, peters's betrekkingen tot Holland, peter's gehechtheid aan Hollands zeden, taal en voortbrengselen het licht. Deze bijomstandigheden moesten onze nieuwsgierigheid naar dit werk ten hoogste gaande maken, en wij haasten ons, het resultaat onzer opmerkingen aan onze Lezers mede te deelen.
Door het geheele werk heen ziet men den Heer scheltema, dat is, den onvermoeiden, ijverigen en kundigen onderzoeker der Oudheid, die zich vooral op het vinden en gebruik maken van nieuwe, of toch minbekende, bronnen toelegt. Het is waar, deze zucht, om zijnen Lezer op schaars of nimmer ontdekte bijzonderheden te vergasten, doet hem wel eens in kleinigheden uitweiden, (gelijk ook in zijne andere werken nu en dan het geval is:) doch hier maken deze kleinigheden juist voor een gedeelte het pikante, het aardige uit. Men heeft het plutarchus

{==511==} {>>pagina-aanduiding<<}
met regt tot eene verdienste gerekend, dat hij zijne helden niet alleen in het oorlogsveld, of in de raadzaal, of op het redenaarsgestoelte, maar ook in den dagelijkschen huisselijken kring vertoont, en hen daardoor juist zoo voorstelt, als zij waren, niet zoo als zij zich wilden doen zien. En wien zou het dan niet aangenaam wezen, peter den Grooten, reeds Beheerscher, en eerlang Herschepper des grooten Russischen Rijks, te zien, hoe hij te Zaandam met zijn' hoed vol pruimen den dijk opgaat, er aan de jongens van uitdeelt, of weigert, om hen verstoord te maken, en daarop door dezen met vuil en steenen in den nek geworpen wordt, (bl. 110, 111) of cornelis albertsz. blok, die hem te strak in 't aangezigt zag, ridder slaat, (bl. 117) of, wanneer men door grooten toeloop zijn incognito stoort, zich al worstelend en slaande door de menigte naar zijnen boeijer begeeft, en andermaal verscheidene van de stoutsten en voorbarigsten tot bloedens toe slaat, (bl. 121) doch het gegevene eerlijk terug bekomt; of hoe hij op den weg van Amsterdam naar 's Hage elk oogenblik stilhoudt, door 't water waadt, om een staartwatermolentje te zien, te Haarlem den mantel over 't hoofd slaat, om niet gezien te worden, enz.? Hier toch ziet men den ruwen diamant, den man, die wel volkomen besefte, dat de zijnen beschaving noodig hadden, doch niet in staat was, zichzelven die beschaving te geven. Daarenboven pleiten die bijzonderheden voor de echtheid der verhalen. Zoo iets verdicht men niet zoo ligt. Minder kan men aan op vernuftige invallen, schrandere zetten, of edele gevoelens, die de Schrijvers van openbare nieuwspapieren aan de Vorsten zoo menigmaal in den mond leggen.
Maar welke zijn dan nu de hoofdbronnen, waaruit de Heer scheltema geput heeft? 1) Het dagverhaal van eenen jan cornelis noomen, tijdgenoot van peter's reis, en destijds lid der Vroedschap en Lakenkooper te Westzaandam, door 's mans nog levenden achterkleinzoon aan den Heer scheltema ter leen ver-
{==512==} {>>pagina-aanduiding<<}
strekt. Dit verhaal is reeds in 1781 door Prins gallitzin naar Petersburg gezonden, en daar een' geruimen tijd gebleven; 't welk voor deszelfs echtheid schijnt te pleiten. 2) Eenige kleinere stukjes van dien tijd, zoo als het zakboekje van een' onbekenden, (waarschijnlijk, volgens onzen Schrijver, van iemand uit de Familie van calf) en eenige fragmenten uit een journaal van den Scheepstimmerman, claas cornelisz. tromp. 3) Het bekende discours van den Heer meerman. 4) Voltaire's Histoire de Russie sous Pierre le Grand, bij onzen Schrijver met reden zeer verdacht, en ook schaars gebruikt. 5) Nestesuranoi, Gedenkschriften van Peter den Grooten, welke slechts op naam en misschien op een kort verhaal van dezen Russischen Edelman (die echter met péter te Zaandam moet geweest zijn) door een' of anderen Franschman of door den Baron vanhuissen zijn bewerkt. Telkens is dit stuk, bij nader onderzoek, den Heere scheltema van mindere waarde voorgekomen, en echter maakt hij er nog al veel gebruik van, mits die berigten niet tegen noomen strijden. Deze bron komt ons dus min zuiver voor. 6) De nieuwere Duitsche werken van backmeister, storch, von reymers, en vooral von halem,
(Leben Peters des Grossen, Munster und Leipzig 1803) welk laatste, met zeer veel vlijt en doorzigt te zamengesteld, door onzen Schrijver zeer sterk gebruikt is, zoo dat men het ook op de meeste bladzijden vindt aangehaald, en de Heer scheltema zelf zegt, dat hij, slechts meenende te ontleenen, aan het vertalen ging. Dit en noomen zijn dus de hoofd- en, naar het ons voorkomt, zuivere bronnen. - Nogtans heeft men ook, blijkens de aanhalingen onder de bladzijden van eene menigte andere, inen uitlandsche geschriften, gebruik gemaakt.
De inhoud van dit werk is zóó rijk aan bijzonderheden, (die daarvan het voornaamste gedeelte uitmaken) dat het bijna niet mogelijk is, een doorgaand verslag van hetzelve te geven. De Lezer weet, of vermoedt reeds, dat het, met de vroegste jaren van peter's leven begon-
{==513==} {>>pagina-aanduiding<<}
nen, den eersten tijd zijner regering tot op het jaar 1697 kortelijk (doch in eene meesterlijke kortheid) bevat, met bestendig opzigt op Holland en de Hollanders, die onder de vroegste beschavers van Rusland, reeds vóór de tijden van peter, eene aanzienlijke plaats bekleeden. Zoo waren er onder alexis, Vader van den Czaar, reeds drie Hollandsche Geneesheeren, en één kunstenaar, (frans timmerman, leermeester van den jongen Vorst in het wiskundige vak) in Rusland. Zelfs de beroemde Genevees lefort, peter's boezemvriend, en die hem eigenlijk tot zijn groote werk lust en moed gaf, had in Holland gewoond, en was, onmiddellijk van daar, naar Archangel en Moscow vertrokken. De timmerlieden der eerste boot, die peter lust in den scheepsbouw deed krijgen, en der eerste kleine scheepsmagt, die hij op de been bragt, waren Hollanders. Nicolaas witsen en evert ijsbrandsz. ides leerden hem in kaarten en beschrijvingen zijn eigen onmetelijk Rijk kennen. Twee dier mannen, de Geneesheeren van galden en goedmensch, verloren zelfs het leven, als slagtoffers voor peter's belang, in den vreesselijken opstand der Strelitzen van 1682. Aan Hollanders, vooral Zaandammers, was hij bij het beleg van Azof, en de
scheepsbouw en vaart op den Don, de gewigtigste diensten verschuldigd. Was het wonder, dat hij verlangde een land te bezien, 't welk zoo vele mannen bezat, doorkundig in de door hem zoo geliefkoosde kunsten en wetenschappen?
Met deze reis, die in zeer vele bijzonderheden beschreven wordt, begint en eindigt het tweede Hoofdstuk. Het derde bevat de Gevolgen van, en handelingen na, de eerste reis, tot op de tweede in 1717. Wij zien daaruit, dat peter een uitstekend gebruik van het in Holland geleerde wist te maken; dat hij uit ons land eene menigte bekwame lieden, in schier alle vakken van scheepsbouw- en werktuigkunde, fabrijken, trafijken en zeedienst, troonde; dat de Admiraal cruys, onze landgenoot, in het zeewezen zijne regterhand werd, en dat de bouwstoffen voor Peters-
{==514==} {>>pagina-aanduiding<<}
burg grootendeels uit Holland kwamen. Zweden, toen met Rusland in oorlog, klaagde hierover ten sterkste. Wie is, zegt men in een stuk, ten dienste van den Zweedschen Gezant opgesteld, ‘wie is onkundig, met welke drift de Hollandsche Zee-officieren zich hebben doen aannemen in ‘den dienst van den Czaar?... Men bouwde schepen van oorlog, en zond ze over, bemand en uitgerust naar eisch... Waren deze bewijzen niet voldoende, dan zoude de geheele vloot, die de Czaar nooit zonder deze hulp had kunnen in zee zenden, en die niet anders gecommandeerd en gediend wordt, dan door Hollandsche Officieren en matrozen, kunnen worden aangevoerd.’ Een gewigtig bewijs, zoo als de Heer scheltema te regt aanmerkt, van de diensten, door Holland aan Rusland bewezen, van de verpligtingen van het laatste Rijk, en de belangstelling van den Czaar in den dienst van Hollanders. Doch de zucht van peter, om fabrijken en koophandel in zijn eigen land te verbeteren, of liever te scheppen, bleek weldra nadeelig te zijn voor de belangen onzer handeldoende ingezetenen, daar de
Russen nu zelve veel leerden vervaardigen, 't welk zij anders gemaakt in Holland kochten. Cruys zelf viel in ongenade, doch werd ten volle in zijne eer en de gunst van den Keizer hersteld.
Tot zoo verre omtrent loopt dit deel, hetwelk met twee afbeeldingen, van het huisje van Czaar Peter te Zaandam, en Peter de Groote op de werf van de O.I. Maatschappij te Amsterdam, door den bekwamen marcus, versierd is. - De stijl van den Heer scheltema, deszelfs krachtige en toch duidelijke voordragt, die van zijne gemeenzaamheid met onze Ouden getuigt, is bekend. Meesterlijk, in dit opzigt, is vooral de opdragt van dit werk aan Z.E. den Admiraal van kinsbergen, wiens betrekkingen tot Rusland en Nederland beide, tevens met de betrekkingen tusschen Rusland onder peter en Rusland onder alexander, in een treffend licht geplaatst, en door keur van taal verheerlijkt worden.
Iets ter proeve uit dit werk willende overnemen, kie-
{==515==} {>>pagina-aanduiding<<}
zen wij daartoe den naïven brief der Heeren calf, kooplieden te Zaandam, die, buiten den zonderlingen schrijftrant, ook als een staaltje, hoe men toen den Godsdienst zelfs bij den aanhef van brieven te pas bragt, merkwaardig is.

‘Saardam, den 5 December 1698.

Pieter alexewits, gunstige vrindt en broeder in Christus Jesus, na wensinge alles goeds hier, en hier namaals eeuwiglijck, onze laatste en eerste brief aan UE. is geweest den 28 November, sijnde dan deeze een copije van de voorgaande, waarin gemelt, voor deezen de eeren niet gehadt aan UE. te schrijven, soo dient dezen om UE. bekent te maaken, als dat op onze dorp van Saardam en andere omleggende plaatsen in holland gelegen, na dat Gij uyt holland sijt verreyst geweest seer haastig is gekomen groote dierte in de graanen, voornamentlijck rogge, soo is dan met deese wevnige letteren, onse ootmoedige bede en versoeck aan UE., om de vrijheyd te mogen hebben, om eene scheepsladinge rogge, groot twee hondert Lasten, te mogen koopen en ter plaatze van Saardam te laaten brengen, dit doende suit ons verobligeeren, en UE. roemwaardige naam in eene eeuwige gedagtenissen doen blijven, bij UE. seer genegen Saardammer vrinden, versoeke seer vrindelijck een gunstig antwoord op het allerspoedigste, waar na wij ons sulle reguleeren, en waarin wij UE. wederom kunne dienen, weest versekert van onse geneegentheyd, Wij doen UE. vrindelijck groeten en bedancke, dat gij ons met UE. persoon hebt gelieven te vereeren, gelieft mede te groeten alexander (*) en gabryel (†), af-
{==516==} {>>pagina-aanduiding<<}
breekende na beveelingen in Godes protexie van UE. seer genegene Vrinden.

(was geteekend)

cornelis migchielsz. calf.
cornelis cornelisse calf.

Soo haast vrijheid van UE. becomen zullen wij een Schip onder des heeren seegen senden.’

Het opschrift was:
Aen
petrus alexewits,
Czaar van Moscoviën.

Briefwisseling van eenige Regtsgeleerden, over de aanstaande Nederlandsche Wetgeving. Te Leyden, bij D. du Saar. 1814. In gr. 8vo. 79 Bl. f :-14-:

Deze twee à drie brieven schijnen te moeten worden toegeschreven aan den schroom, dat het groote werk der aanstaande Nederlandsche wetgeving op verkeerden grond aangelegd of met te veel overhaasting volvoerd zal worden. Het gewigt der zake wettigt zulken schroom; wij, voor ons, zijn genoeg voorstanders van de vrijheid der drukpers, om gaarne te zien, dat het verlicht publiek zich in zoodanige zaken menge, mits het niet te laat, noch op lossen grond geschiede, en alzoo slechts het zaad van wantrouwen en ontevredenheid zaaije. Het eerste schijnt hier, ja wel ten deele, want zulks is doorgaans onvermijdelijk, maar toch niet geheel het geval te zijn; het laatste, naar ons oordeel, geheel niet. Daar de brieven van onderscheiden auteurs zijn, en hier slechts zoo gerangschikt, als het den Verzamelaar best voor-
{==517==} {>>pagina-aanduiding<<}
kwam, zullen wij, bij ons verslag, dezelfde vrijheid gebruiken.
De hoofdzaken van het gestelde komen dan hier op neêr: Deze wetgeving is een geheel nieuw verschijnsel in Nederland. Sedert de omwenteling meermalen ondernomen, kwam zij slechts onder den Koning gedeeltelijk tot stand. Doch dit voltooide zelve was slechts eene omwerking der Fransche wetten. Deze omwerking, zoo overhaast en daardoor zoo gebrekkig verrigt, zoo weinig op de proef gebragt, moet volstrekt niet ten grondslag worden gelegd. Even min moet het werk op nieuw over den kop worden gejaagd. Men heeft het nu al zoo lang met de Fransche inrigtingen gedaan; dat zulks nog een jaar of twee dure, en des noods in het civiele, gelijk reeds in het criminele, de noodigste wijzigingen worden daargesteld. Alle bestaande bronnen moeten geproefd worden; de nieuwe Pruissische, Saksische, Russische, Fransche wetboeken, enz.; vooral ook niet te vergeten onze eigene, hier en daar bestaande, Provinciale en plaatselijke instellingen. Men zou zelfs alle deskundigen mogen uitnoodigen, hunne bijdragen tot dit einde te leveren; als ook, naar het voorbeeld inzonderheid van Rusland, derzelver aanmerkingen op het eenmaal vervaardigde vergen, en zelfs, door gestelde belooningen, uitlokken.
Dit alles, en inzonderheid het gebrekkige van het Hollandsch burgerlijk wetboek Napoleon, wordt hier, uit den aard der zake, uit de wijze en omstandigheden van deszelfs ontstaan, gelijk uit vele voorbeelden, inzonderheid in de twee laatste brieven, uitvoerig en grondig aangewezen; terwijl de eerste meer loopt over eenige algemeene eigenschappen en grondslagen der nieuwe wetgeving, die ten slotte worden opgegeven.
De eerste brief is gedateerd 1, de laatste 10 Mei; de middelste, op welken deze een antwoord is, geheel niet. De teekening is D.G. en E.


{==518==} {>>pagina-aanduiding<<}

Smeekschrift aan de vereenigde Mogendheden, om den Vrede in Europa voor altijd onverbreekbaar te maken, en Berigt wegens Ontwerpen daartoe. Te Leyden, bij D. du Mortier en Zoon. 1814. In gr. 8vo. 27 Bl. f :-8-:

Aanspraak aan het herstelde Volk van Nederland, maakt Magt. Te Amsterdam, bij P. den Hengst en Zoon. 1813. In gr. 8vo. 20 Bl. f :-5-8

Tweede Aanspraak aan hetzelve, na de Aanneming van de Grondwet, en de Huldiging van den Souvereinen Vorst. Bij denzelfden. 1814. 8 Bl. f :-4-:

De Schrijver wendt zich tot de vereenigde Mogendheden, dat zij haren onsterfelijken roem zullen kroonen met de uitvoering van het, op den titel genoemde, ontwerp. Dat ontwerp is geenszins nieuw, geenszins als een wijsgeerige droom te beschouwen. In het jaar 1598 reeds droeg een groot Monarch, de goede hendrik de IV, hetzelve aan de Mogendheden voor; vele hadden het, wat meer is, dadelijk omhelsd, toen de dweepzucht hem deed vermoorden. De Schrijver meent, dat de tijd, zoo ooit, thans daar is, om de zaak te hervatten, en gelukkig tot stand te brengen. Hij voegt daarom achter zijn Smeekschrift een kort verslag van hetgeen opzigtelijk het Koninklijk ontwerp later gedaan en geschreven is, en verwijst inzonderheid op het werk van den Abt de st. pierre, in drie deelen, geschreven ter gelegenheid van den Utrechtschen vredehandel. De hoofdinhoud van het vrij bekende plan is de formering van een bondgenootschap of gemeenebest der volken, - de daarstelling van eenen algemeenen raad, uit afgevaardigden van elke Mogendheid bestaande, - de ontwerping eener hoogste wet, naar welke zich alle, wat het buitenlandsche en de

{==519==} {>>pagina-aanduiding<<}
wederkeerige betrekking aangaat, zouden hebben te regelen, en wier hoofdgebod zou zijn, niemand mag veroveringen maken, noch door het bevechten van eenen nagebuur zijn eigen regter worden, maar heeft zijne klagten te brengen voor den raad van het bondgenootschap, dat onder allen regt spreekt en regt doet. Ook zou bij vererving geene tweede kroon op eenen zelfden schedel mogen komen; opdat geen bijzonder lid der groote republiek te magtig wierd.
ô, Ware dit heerlijk plan uitvoerbaar! ô, Sloeg men de handen eenmaal - sloeg men ze bij de tegenwoordige gelukkige gelegenheid aan het werk, om ten minste de proef van de schoonste aller Koninklijke, aller menschelijke gedachten te nemen! Wierd de smeekstem van onzen edelen Landgenoot verhoord! - Wij, voor ons, bekennen gaarne, ja, groote zwarigheid in het werk te zien. Welke groote onderneming was immer zonder dezelve? Wij gelooven zelfs gereedelijk, dat de volmaaktheid, het volstrekt onbewegelijke en onveranderlijke, in dezen, nimmer zou bereikt worden. Waar bestaat die in eenige afzonderlijke maatschappij, in eenig bondgenootschap van verwante staten, in iets dat menschenwerk en menschenbelang heet? Maar, jage men ten minste naar dit heerlijk wit, naar dezen schoonsten prijs der roeping van het kind Gods, en van zijnen plaatsbekleeder op aarde! Stelle men dat wit, vorme het ideäal, legge den grondslag van het gebouw - gebouw des vredes, die anders altijd in tenten wonen, nergens eene blijvende stad hebben kan of zal! God! kon deze dag uit den gruwzamen nacht rijzen, welks morgen gewis met eene schoonheid der en onbaatzuchtigheid is opgegaan, waarvan de geschiedenis geen voorbeeld levert! God! wierd alzoo iedere gedachte tot zwijgen gebragt en in aanbidding verkeerd, die ooit uw bestel gedurende twintig jaren lasterend verdacht!
No. 2. Deze Aanspraak is nog van 1813, uit den eersten tijd na de omwenteling, en strekt meteen ter inleidin-
{==520==} {>>pagina-aanduiding<<}
ge van een toenmaals begonnen weekblad, De Nederlander, dat, meenen wij, ook nog vervolgd wordt. Zij is, overigens, in eenen fikschen stijl, in eenen regt vaderlandschen en zuiver Oranjegezinden geest geschreven, en bevat voor het meerendeel zoodanige waarheden, lessen en waarschuwingen, als nog gedurig te pas komen. Dezelven op te geven, is deels noodeloos, deels in een kort bestek niet wel te doen., berusting en vertrouwen, hartelijke medewerking, herstelling der oude vaderlandsche deugden, der verlorene mannelijke tucht ten aanzien van ons kroost, - hierop komt het al hoofdzakelijk neder, en moest het, immers, nederkomen, zou onze even gemelde lof kunnen gegrond zijn.
No. 3 behoeft nu nog minder naauwkeurig uitgeduid te worden. In dezelve wordt met warme tevredenheid en dankbaarheid gesproken van den blijden dag der Huldiginge; men rigt het woord bijzonderlijk tot hen, die deze huldiging mogten bijwonen, en beroept zich op hun gevoel bij die statelijke en treffende plegtigheid, hetwelk hun noodwendig de sterkste indrukken en beseffen van aanhankelijkheid en vertrouwen met betrekking tot den Vorst enz. enz. moest inboezemen. Wij genoten het voorregt, de huldiging bij te wonen, en deelden de gewaarwordingen van den Nederlander. Zullen wij iets op zijn gestelde aanmerken, het is, dat zien gaat voor zeggen, en dat wij zijne welbespraaktheid nog meer zouden bewonderd hebben, zoo, nevens den gloed der kleuren, wat uitvoeriger teekening in zijne schilderij gevonden werd. Ons dunkt, eenige breedere beschrijving ware noch onmogelijk, noch onbevallig, noch te dezer plaatse ongeschikt geweest. In tegendeel, met de bekwaamheden, bij den Steller opgemerkt, zou deze behandeling een nog veel ruimer voedsel aan regtgeäarde vaderlandsche aandoeningen, inzonderheid bij hen hebben opgeleverd, die niet tegenwoordig waren, en die toch wel niet min dan de anderen door den Schrijver bedoeld en voor oogen gehouden zullen zijn. Wij willen maar zeggen, en houden het, in allen geval, daarvoor, dat het

{==521==} {>>pagina-aanduiding<<}
gestelde geene ijdele klanken zijn, maar dat de zaak bij meer uitvoerigheid zelfs nog zou gewonnen hebben.





De vereeniging van Belgie met Holland; zou dezelve voor- of nadeelig voor Belgie zijn? Uit het Fransch vertaald. Te Utrecht, bij F.D. Zimmerman. 1814. In kl. 8vo. 83 Bl. f :-15-:

Dit boeksken draagt alle kenmerken van uitgebreide kunde en gezonde redenering, welke aan het betoog worden dienstbaar gemaakt, dat Belgie alleen in vereeniging met Holland immer voorspoedig was, en uit den aard der zake kan zijn. Na deze zaak meer in het algemeen te hebben behandeld, staat de Schrijver bij de onderscheidene zwarigheden stil, welke de Belgen gewoon zijn tegen gezegde vereeniging te opperen, als daar zijn het verschil van Godsdienst, de schuld, de zware belastingen, enz. enz., en redeneert die allen volkomen weg. Grootendeels is deze redenering metderdaad overtuigend; hier en daar echter mag zij wel zoodanig aan den andersdenkenden gansch niet voorkomen; en ook wij gelooven, dat dezelve soms tamelijk oppervlakkig is. Men moet aan het oogmerk wat toegeven. Valt ook alles zoo mooi niet uit, als den Brabanders hier wordt voorgespiegeld, dat gaat met zulke zaken zoo wel meer. En gelijk wij dit stukje, dat zoo veel in zoo groote beknoptheid bevat, met genoegen lazen, zoo zou ons inzonderheid een even gunstig en slechts even welgegrond, althans aannemelijk betoog van Hollands winst bij die inlijving, mitsgaders oplossing van bezwaren, zeer welkom en aangenaam zijn. Liep dit dan ook tegen het nu aangekondigde hier en daar in, de waarheid won daar ligt bij; en de schrik, dien de verwachting van den Brabandschen Schrijver, dat welligt scheepvaart, handel enz. de Hollandsche havens en steden voor Antwerpen en anderen verlaten zal, hier en daar moge verlevendigen, bedaarde dan des te

{==522==} {>>pagina-aanduiding<<}
gereeder. De kundige man denkt zeer gunstig over de naauwe, natuurlijke en opregte vereeniging, tusschen onzen Staat en Engeland meest altijd hebbende, en zullende, bestaan. De Hemel geve, dat de ondervinding dit zijn gevoelen hoe lang zoo meer bevestige, en over het geheel de gouden dagen voor ons en anderen meer en meer doorbreken, in welken hij zijnen Landgenooten een zoo wenschelijk deel belooft!

Geschiedkundig Tafereel van den waren toestand van Hamburg en het lijden van deszelfs Inwoners, door de gruweldaden der Franschen, door een' Ooggetuige. Naar het Hoogduitsch, door O.H. Te Amsterdam, bij C. Timmer. 1814. IV en 96 Bladz. In gr. 8vo. f :-15-:

Veel is er te zijner tijd in de nieuwspapieren geschreven over het ongelukkig lot van Hamburg; en wekte die geteisterde stad het medelijden op van allen, die menschelijk dachten en gevoelden. Dan, veel schreef men op rekening der vergrooting, welke bijzondere berigten, door nieuwsschrijvers medegedeeld, wel eens behelzen: men twijfelde, of b.v. de ijsselijkheid der algemeene verbanning wel zóó geducht ware, als het toen werd voorgesteld; hoezeer ook brieven, bij bijzondere personen ontvangen, daarvan de aszigtigste schildering vertoonden. Dezer dagen heeft men zelfs in Fransche nieuwspapieren eene der voornaamste toen gepleegde onregtvaardigheden, - den roos der bank, - in een licht zoeken voor te stellen, alsof Hamburg daardoor slechts weinig, en vreemdelingen, die geen' tijd hadden hunne gelden in tijds te bergen, de meeste schade zouden geleden hebben. Hier, daarentegen, vindt men een volledig verslag van al het gebeurde in die betreurenswaardige stad, sedert den aanvang der Fransche onderdrukking, doch meer bijzonder sedert den 24sten Februarij 1813, het begin van den opstand tegen dezelve. Hier worden nu niet alleen de berigten, in de nieuwspapieren gevonden, grootendeels volkomen bevestigd, maar zelfs met een aantal bijzonderheden versterkt, die bijna ongeloofelijk moeten schij-
{==523==} {>>pagina-aanduiding<<}
nen aan elk, die niet, als wij, in het geval geweest zijn, van het helsche systema der toenmalige Fransche Regering bij ondervinding te kennen. Doch welke Natie op het vaste land van Europa is in dat geval niet geweest! 't Is waar, de uitersten, waartoe de Franschen in geval van belegering komen, wanneer zij daarbij bijzondere redenen hebben, de ingezetenen om hunne vrijheidsliefde te straffen en te beteugelen, zijn slechts door zeer weinigen onder ons gevoeld. Doch wij behoeven niettemin geenszins
aan de waarheid van het in dit boeksken vermeldde te twijfelen, wanneer wij ons eenen de celles en Woerden te binnen brengen!
Wij zullen, uit den grooten voorraad van afgrijsselijke bijdragen tot de Geschiedkunde, - en niet minder tot de kennis der zwartste zijde van het menschelijk hart, - slechts eenige min algemeen bekende daadzaken aanstippen. Hamburg werd op 30 Mei 1813 (dus juist een jaar voor hare verlossing) niet door Franschen, maar door Deenen bezet. Eerstgemelden hadden (volgens den Schrijver) den moed niet, dit waagstuk alleen ten uitvoer te brengen, (zekerlijk dewijl zij van de overzijde der rivier moesten komen, en de Deenen slechts een vierde uurs van de stad verwijderd waren.) Van de toen algemeen in onze en Fransche berigten gemelde maatregel van het ophalen aller uitgekomene of verspreide geschriften wordt hier niet gewaagd, doch wel van de onmiddellijke ontwapening der burgers. Daarop moesten de aanzienlijkste burgers der stad aan de verschansingen werken, in het slechtste weder spitten en kruijen, en werden daartoe door Fransche jongens met den stok aangedreven. De stok scheen in 't algemeen een lievelingswapen der toenmalige tirannen van Hamburg; een wapen, 't welk bij hen voor het verachtelijkste bewijs van slavernij geldt, en waarmede zij echter bij het minste verzuim - ja wanneer men maar niet in staat was zich van levensmiddelen te voorzien - (bl. 78) de gegoedste en fatsoenlijkste burgers bedreigden en dadelijk teisterden! Voor één stokslag zou menig Fransch soldaat zich van kant maken, en 25 stokslagen was bijna het minimum in hun nieuw lijfstraffelijk wetboek voor Hamburg!
De straf contributie van 48 millioenen francs was meer een maatregel, die de gegoede Hamburgers uit de stad naar Altona dreef, dan eene stijving van 's Keizers kasse: van de gansche

{==524==} {>>pagina-aanduiding<<}
boete kan naauwelijks tien millioenen uitgekeerd zijn, hoewel er dagelijks uitwinningen plaats hadden. Met de Requisitiën van bouwstoffen, vee en levensmiddelen, waarvan niets betaald werd, ging men op de ruwste wijze te werk; de bevelhebbers, vooral davoust en de Gouverneur (hogendorp), verrijkten zichzelven daarbij niet weinig (bl. 38). Daarbij was men zoo roekeloos, dat het roggemeel van den bijeengeschraapten voorraad door de vochtigheid bedierf; het pekelvleesch van vele duizend stuks rundvee door achtelooze inzouting aan de verrotting werd prijs gegeven. - Wegens de slooping der huizen rondom de stad wordt het van elders bekende bevestigd. De drie hoofdkerken moesten paardenstallen worden; en op de aanmerkingen der Predikanten aan den Gouverneur werd geäntwoord, dat die sacrées bêtes dubbel ongelijk hadden, omdat zij, wanneer er geene kerken meer waren, hunne pijp op hunne muilen konden rooken! (bl. 58). De kooplieden werden met bajonetten en kolven van geweren van de beurs verjaagd, die men almede tot een' paardenstal bestemde. (NB. er waren geene paarden). De diefstal der bank was, volgens onzen Schrijver, de doodsteek voor de Hamburgers, die daarin alle hunne fondsen hadden. Voor een millioen mark aan rottinghout werd voor brandhout verkocht. Doch dit alles was nog slechts het voorspel van Hamburgs lijden. Op den 19 December werden de poorten gesloten, en elk, die zich niet behoorlijk van levensmiddelen voorzag, met uitzetting uit de stad bedreigd; een lot, hetwelk eerst de ongehuwden, die niet in de stad geboren waren, en daarna genoegzaam de gansche burgerij trof, (de ongelukkige schanswerkers uitgezonderd, die echter slechts één kind mogten behouden; de overigen werden zonder genade met de moeder de stad uitgejaagd. (bl. 89.) Zoo
willekeurig ging men te werk met de bepaling van behoorlijk! Het eenige, 't welk de Barbaren den ongelukkigen op reis medegaven, waren 25 stokslagen; hunne have en goed was de buit der soldaten. Men bedenke, dat deze verjaging te midden des winters geschiedde! Het tafereel, daarvan door den Schrijver opgehangen, is waarlijk hartverscheurend, (bl. 83-88). De Schrijver berekent in een kort aanhangsel het getal der achtergeblevenen of achtergelatenen in de ongelukkige stad op niet hooger dan 8 of 10,000; zoodat negen tiendedeelen der bevolking, of 90,000

{==525==} {>>pagina-aanduiding<<}
man, het zij door den schrik voor de strafbelasting en andere knevelarij, het zij door gewelddadige uitzetting, Hamburg hebben moeten verlaten!
Dit stukje schijnt niet alleen nog gedurende den Oorlog, maar zelfs kort na de gemelde uitdrijving (25 December) en dus in het begin dezes jaars geschreven te zijn. De stijl komt ons min gepast voor het onderwerp voor. Er heerscht daarin zekere doorgaande ironie, zekere spotachtige toon, dien wij ons in eenen Hamburger, wiens hart door zoo vele jammertooneelen verpletterd moest zijn, naauwelijks kunnen voorstellen. Zoo noemt hij het 29 Bulletin, waarin de afgrijsselijke rampen des Franschen legers vermeld worden, een alleraangenaamst kersmisgeschenk. Wat zoo iets met het vreedzame kersfeest, en de geschenken, die men elkander bij die gelegenheid in Duitschland geeft, te maken hebbe, begrijpen wij niet. Dat de Schrijver met de roof- en hebzucht der Franschen, bij gelegenheid der diefstallen aan hout enz. gepleegd, (bl. 22-25. bl. 66-70) zoo wat den gek scheert, kan er nog door, hoewel zulks het regte middel niet is, om de verontwaardiging op te wekken; maar dat men het berooven der ongelukkigen in den omtrek, (bl. 35) het ontwijden der kerken, en het mishandelen der kooplieden, bl. 56-66, ja het slaan der ongelukkigen, die zich niet genoegzaam konden voorzien, ook met die kwalijk geplaatste geestigheid behandelt, vinden wij ten uiterste onvoegzaam. De Vertaler heeft ook in zijne bij den tekst ingevlochtene Noten, die eigenlijk zeer weinig om 't lijf hebben, dien toon willen volgen. Zijn doel was eigenlijk, om de rampen der Hamburgers op ons Nederlanders toe te passen. Wij zullen ons bij die inlasschingen niet ophouden, ééne uitgezonderd, waar hij, bij gelegenheid van den ellendigen toestand der gekwetste Franschen, die in Hamburg werden binnengebragt, en elks medelijden gaande maakten, de volgende allezins Christelijke
aanmerking maakt: ‘Hier is het eene vraag, die niet geheel en al zonder belang is, of dit medelijden gepast zij? Het moge zoo zijn. Doch is het ook gepast (gelijk in zekere stad in Nederland) medelijden met doortrekkende Fransche krijgsgevangenen te hebben, en hun schoenen en kousen te geven, omdat zij ellendig zijn? Of zou het gepaster zijn, wanneer men in staat is giften te doen, eerst aan onze door franschen arm gemaakte landge-
{==526==} {>>pagina-aanduiding<<}
nooten te denken? Het beste boek leert ons, dat wij geene paarlen voor de zwijnen moeten werpen, en een spreekwoord zegt, al te goed is buurmans gek.’ Foei, Heer Vertaler! zoo gij onbarmhartig wilt zijn, laat dan ten minste het beste boek er buiten, 't welk u juist leert, voor uwe vijanden niet alleen te bidden, maar hen ook wel te doen. Hebt gij wel immer de gelijkenis van den barmhartigen Samaritaan gelezen? Die ongelukkige, dien hij redde, was ook zijn erfvijand, gelijk de Franschen misschien de onze zijn, en was juist in zulk een' deerniswaardigen toestand, als die arme, tot den krijgsdienst gedwongene, uit de armen hunner Ouders gescheurde Conscrits, welke de Tiran niets beter dan onze weggesleepte Jongelingen behandelde, en even roekeloos opofferde! De bijeenvoeging van het lage spreekwoord met de aangevoerde bijbelplaats doet veel eer aan den smaak des Vertalers!
Ten slotte moeten wij nog ééne aanmerking maken. De Gouverneur van Hamburg, van hogendorp, een Nederlander, wordt in dit boekje met de afgrijsselijkste misdaden, en met een zeer groot aandeel aan Hamburgs rampen, beschuldigd; ja men zegt ronduit (bl. 95) dat hij zich tegen het misnoegen der Hamburgers door hunne verjaging heeft willen dekken, en dat gebrek aan voorraad hiertoe slechts ten dekmantel diende. Wij hooren, dat davoust eene Memorie te zijner verantwoordinge geschreven, en om onpartijdig regt verzocht heeft. De Heer van hogendorp volge dit voorbeeld. Zoo niet, dan..... Maar hij heeft zulks reeds in de nieuwspapieren beloofd, en wij zien deze zuivering met verlangen te gemoet van eenen man, uit wiens geslacht meer dan één lid den dwingeland in 't hagchelijkst oogenblik met gevaar van lijf en leven verzaakte, en den Hollandschen naam, ook buiten 's lands, deed eerbiedigen. Hoedanig ook het gedrag van den Heer Generaal van hogendorp geweest zij, op dit laatste zal hij toch wel niet kunnen, misschien ook niet willen roemen!





{==527==} {>>pagina-aanduiding<<}

Gedichten van Vrouwe A.C. Meerman, geboren Mollerus. IIde Deel. Te Amsterdam en in den Haag, bij de Gebroeders van Cleef. 1813. In gr. 8vo. 224 Bl. f 2-8-:

Deze stukken van Mevrouw meerman doen bij uitnemendheid eer aan haar gevoel voor vriendschap en huwelijksliefde: want niemand kan redelijkerwijze meerdere, noch met meer gevoel geuite, noch meer herhaalde betuiging van teedere verkleefdheid van eene Gade wenschen. Zij dicht en rijmt overigens op ieder onderwerp en bij iedere gelegenheid, zoo wel bij nacht als bij dag, op den reiswagen als op haar' stoel; en hebben hare dichtstukken boven vele andere dit vooruit, dat zij van eene aanzienlijke Dame zijn.
In 1810, bij de aanmelding van het eerste Deel, vergenoegden wij ons (om voldoende redenen) met de mededeeling van haar liedeken op het Gerstewater; opdat ieder daaraan zijnen echten kunstsmaak toetsen zou: nu, in 1814, (wij hebben zelve ook wat aangeleerd) wagen wij de aandacht voor het minst te vestigen op eenige eigenheden, waardoor zich deze kunstgewrochten onderscheiden; opdat zoodanige schoonheden, hoezeer zij voor den neus liggen, niet worden over het hoofd gezien door de zoodanigen, die zich niet gemakkelijk verheffen kunnen tot de hoogte van een krachtgenie.
‘Arme vrouw! gij moest dan bij dag wat gaan rusten,’ zou men misschien alleen maar denken bij het lezen van het volgende nacht-stukje, indien men niet opmerkte, met hoe veel zwier, regt uitvoerig en dichterlijk, een anders, naar het schijnt, niet zeer rijk onderwerp hier wordt uitgewerkt:

De stormwind blaast met helsch gedruisch, 
Hij doet de binten knakken, kraken; 
't Is of hij van 't reeds wanklend huis 
Volkomen wil ruïnen maken, 
Omspatten ze met puin en gruis. 

(Het woei heel hard!)

De rookbuis van 't weldadig vuur 
Heeft hij meêdoogenloos verkoren: 

{==528==} {>>pagina-aanduiding<<}

Dáár, met verheffing ieder uur, 
Doet hij de klettrende Echo's hooren, 
Terug gekaatst door dak en muur. 

(De wind stond op den schoorsteen!)

Hij snort, hij piept, hij sluit, hij speelt 
Met ruwe, grove, harde vingeren. 
Wier kracht een' schorren wantoon teelt; 
Door 't heftig heen en weder slingeren, 
Den slaap uit sluimrende oogen steelt. 

(Het was geene aangename muzijk!)

Gij treurige en gij wreede nacht, 
Mogt ik uw weerga nooit weer vinden! 
'k Heb u al wakend doorgebragt, 
En bij 't gejoel, 't gehuil der winden, 
Mij zelve mat en krank gedacht. 

(Ik kon geen oog toedoen, en heb hoofdpijn!)

Wij leerden vooral hier ook, hoe sierlijk en krachtig men het koppelwoordje en tot een eindrijm dwingen kan:

In die lange en 
Breede gangen 
Wierd mij bang, en 
'k Dacht met angst: 
Hier nog leeren 
Kloosterheeren, enz. 
 
In die lange en 
Breede gangen 
Voel 'k niet bang en 
Angstig mij. 

Maar vooral moet men niet over het hoofd zien zeker uitvoerig kunstgewrocht, dat er echt Schotsch uitziet, gelijk het ook een ridder-avontuur in Schotland bezingt; elfrida wordt het genoemd; maar het is eene Romance of Ridder-deun, of

{==529==} {>>pagina-aanduiding<<}
liever (laten wij het zoo noemen, om niet mis te tasten) een Reislied, door de Dichteres op hare reis naa Parijs in 1812 vervaardigd.
Een Ridder van de Jagt, eduard genoemd, dwaalt op eene jagtpartij van zijn gevolg af in een ondoordringbaar bosch; het wordt avond, nacht en een vertchrikkelijk onweer, dus helsch donker. Nu en dan wijst hem de bliksem nog het pad; hij ziet in de hoogte een lichtje, doch de donker maakt, dat hij den weg naar boven niet vinden kan; hij moet den dag afwachten, en ziet nu op een' heuvel een fraai paleis. Zeven coupletten berigten ons dit avontuur; of liever, het avontuur begint nu eerst. Hij klopt; een jong lief meisje doet open, maar slaat hem de deur voor den neus weer toe; hetzelfde gebeurt twintig, dertigmaal, maar telkens verscheen een ander meisje:

Telkens bij vernieuwde keeren 
Wordt zijn harde klop herhaald; 
Twintig en wel dertig meisjes, 
Waarvan elk met schoonheid praalt, 
Oopnen, zwijgen, zien hem aan, 
Maar deze allen, ach zij gaan 
Even eens terug en sluiten. (!) 

Het was om tureluursch te worden! hij denkt ook, dat het huis betooverd is; maar geen zwarigheid! hij moet, hij wil, hij zal er in. Bravo, Ridder! want nu hooren wij het vervolg nog, en het fraaiste komt eerst aan.

En nu klopt hij woest onstuimig, 
Roept, met bulderend geluid, 
Van een aantal edelknapen 
Vreemde, wilde namen uit. 

(Als de meisjes maar niet bang worden!)

't Gaat weer op; hij vliegt verstoord 
Ongebeden door de Poort, 
Zwerft reeds door de Voorportalen. 


{==530==} {>>pagina-aanduiding<<}

Er komt dan toch eene oudere vrouw, treurig en stom; zij wenkt, hij volgt haar, en komt nu bij eenen achtbaren, door ouderdom gekromden man; deze is de sprekende naarheid; want hij vraagt hem, hoe hij hier op den heuvel kwam, dien geen man, duizend schreden in het rond, naderen mag? Hij antwoordt kort en knap:

Wat kon ik, een vreemdling, weten 
Van die wet, zoo zeldzaam wreed, 
Hier op 't gastvrij strand der Schotten? enz. 

Hierop verzoekt hij om rust en wat versnapering. Hij krijgt ook aanstonds volop

Keurig wild, en wijn en vruchten, 
Fijn gebak, en 't witste brood, 
Toegediend door lieve meisjes; 

doch zij houden mondje digt. Nu gaat hij wat rusten; de Oude zegt, dat hij voor hem waken zal, ('t was anders ook wat gevaarlijk met al die meisjes!) en hij wordt als eene bruid bediend; hij denkt al weer aan tooverij, maar slaapt toch met de gedachte aan zijne dora gerust en spoedig in. Wakker wordende, is zijn eerste wensch, het oude vrouwtje nog eens te zien; zij is bij de hand, en leidt hem, in twee coupletten, door vele ruime zalen, tot een Kabinet; daar hadt ge nu de grap!

Als een beeld van levend marmer 
Ligt, in 't leliewit gewaad, 
Op een Sopha hier elfride. 
Sneeuw is 't fijn gevormd gelaat. 
Sneeuw haar boezem, handen, armen; 
Naauwlijks weet men of zij leeft: 
De ademtogt alleenlijk geeft 
't Flaauw bewijs van ziel en aanzijn. 

Zij ziet hem, roept: ‘edzard! neen, hij is het niet!’ wijst naar den grond, huilt braaf, en speelt aanstonds weer de stomme.
De oude raakt nu in volle vreugde de tong los; trouwens,

{==531==} {>>pagina-aanduiding<<}
zij had in tien jaren tegen geen man gesproken; maar nu leest zij in elfrida's zachten blik, dat zij, en ieder meisje, weer spreken mag, en dat zij dezen Ridder, omdat hij zoo op edzard gelijkt, hare geschiedenis verhalen moet. Elfrida was eene mooije, rijke, jonge weeze, hier opgevoed, en had vrijers bij het mud; zij kiest edzard; maar, toen hij met haar van het altaar komt, steekt een nijdig medeminnaar hem zoo in eens maar dood. De moordenaar raakt nu ook wel kapot; maar dit hielp elfrida niet.

Zuchten, zuchten is 't geluid 
Van de troostelooze Bruid: 
Ach de spraak was haar ontvloden! 

Voorts zegt de oude:

Sinds dat schriklijk oogenblik 
Zwoer een ieder, zwoer ook ik, 
Tot geen vreemden man te spreken. 
En wij zwegen vijf paar jaren! 

(Dat is toch magtig sterk van eene oude vrouw met zoo veel jonge deerns!) Zij wenscht, dat eduard nu voor haar een edzard worden mag; en hij had er ook wel wat zin in, maar hij was reeds verloofd:

Was ik vrij, 
Leefde dora niet voor mij, 
'k Stierf van liefde aan uwe voeten. 

Dus, dit kon nu niet; en wat had zij er toch ook aan gehad, daar hij dan ook sterven wou vóór het huwelijk! - De oude merkt, dat hij dora halen moet; alvorens echter praat hij nu druk met de meisjes, die, dat voelt men, na tien jaren zwijgens, hare tong nu eens wat te goed doen!
Eene volgende afdeeling meldt ons de aankomst van dora; elfrida vliegt eduard in den arm, drukt dora aan het hart,

Ziet weemoedig naar den grond, 
Wijst op haar gesloten mond, 
Heft het denkend oog ten Hemel. 


{==532==} {>>pagina-aanduiding<<}

Zij leidt voorts de gelieven naar het altaar, speelt eene pantomime, geeft dora een parelsnoer en het beeld van edzard, maar neemt dit aanstonds terug, en plaatst het op haren boezem, waar het tien jaren gerust had en nu ook veel beter past, en valt toen in slaap. Gelukkig verstond de Oude die gebaarden-taal; het eerste kind der nu gehuwden moet, zoo het een zoon is, edzard heeten; zij zullen al de goederen van elfrida erven; zij moeten den ouden man in eere houden, en het kind edzard's beeld inprenten; en, als elfrida dood is, krijgt dora de parelsnoeren met het beeld. - Jaarlijks brengen eduard en dora aan de stomme een bezoek; maar, helaas! er kwam in lang geen zoontje; eindelijk evenwel lukt het; en, ô wonder boven wonder! het kleine edzardje is al aanstonds verbazend vlug:

Eindlijk komt het schoonste knaapje; 
't Komt in dora's blanken arm, 
't Kloutert op elfrida's knieën, 
't Streelt haar koude wangen warm. 
Blozend wordt de bleeke mond; 
Zij kust zich aan 't Kind gezond, 
't Is mijn edzard! roept zij juichend. 

Maar, nu hare tong los is, wil zij zoo maar aanstonds naar edzard in den Hemel, en - wil het kleine edzardje medenemen:

Dierbare engel, (zegt zij) 'k neem u meê! 

Doch dit loopt nog los:

Dora's gil en dora's oog 
Slaan haar echter ijlings neêr. - 
Daar, daar is uw liefling weêr; 
Kan elfrida gruwzaam worden? 

Zij neemt dan de reis alleen aan, sluimert in, en - is dood. Nu volgt de lijkklagt, en de begrafenis:

Al haar stoet, de teedre maagden, 


{==533==} {>>pagina-aanduiding<<}

(Deze meisjes bleven, bij tien jaren zwijgens, en bij al dat wachten op het kleine edzardje, teeder en jong!)

De oude schildknaap eduard, 
Dora met de parelsnoeren, (!) 
Ieder vol der diepste smart, 
Volgen 't dierbaar overschot, 
Met hun hart en oogen, tot 
Waar de kille zerk het dekte. 
 
En geen jaar was nog verdwenen, 
Of men toog naar 't graf-gevaart; 
't Jeugdig kroost verzelde tevens 
Hen op deze Bedevaart. 
Waar de Ridder van de Jagt 
Plegtig haren dood herdacht, 
En met dora nederknielde. 

Wij wenschen hartelijk, dat het vervaardigen van zoodanige stukken voor Mevrouw meerman zelve lange nog een aangenaam tijdverdrijf wezen mag, al ware dit dan ook van dezelve de éénige vrucht.

De Bekentenis aan het Graf. Door A. Lafontaine. Met Platen. II Deelen. Te Haarlem, bij F. Bohn. In gr. 8vo. Te zamen 682 Bl. f 6-:-:

De oude Heer Schubart kwam van het lijk van eenen beminden vriend; in het weemoedig gevoel van zijn verlies, zonk hem het memento mori op het hart; het eene gevoel volgde het andere; hij dacht aan zijnen levensloop, en vorderde zichzelven tekenschap af; hij deed dit met onrust; maar ook dit gevoel werd door een ander vervangen; van de rekening, die hij met den dood wilde houden, kwam niet; hij overzag zijn leven als eene landkaart, die hij zich met al de bekoorlijke tinten der verbeelding voorteekende, om het leven nog eens in eene regt vrolijke kleur te genieten. ‘Neen, lieve dood!’ zeide hij eindelijk, ‘wanneer uwe hand mij grijpen moet, heden of over een jaar, ik volg u gerust. Maar te spreken heb ik

{==534==} {>>pagina-aanduiding<<}
niets met u; aan het leven, aan den mensch slechts wil ik rekenschap geven. Misschien dat hij eenmaal over mij lacht, en in zijn' eigen' boezem tast, over zijne eigene smart klaagt, terwijl hij de mijne beschreit, of zich in zijne eigene droefheid met de mijne troost. Misschien leert hij, dat de lotgevallen van het gansche menschelijk geslacht niet anders zijn, dan de lotgevallen van eene Familie; een klein Drama in een kamertje, uit vreugde en droefheid zamengesteld, maar uit dezelfde stof gemaakt, als het groote treurspel, waarin Koningen en Vorsten, veldslagen en bloedvergieten, dolk en giftbeker en geheele legers, ten tooneele verschijnen. De dood gebiedt een' ieder zijn' koninklijken mantel en zijn' slaaprok af te leggen, en hij droogt zoo wel de tranen, stilt zoo wel de zuchten van een' enkel' mensch, als van eene gansche wereld. En God blijft eeuwig bestaan; en kunnen tranen en bloed niet de dauw zijn voor eenen rijken oogst. Ja, moeten zij dit niet zijn? vraag ik.’ - Dit zij de opheldering van den titel van het boek.
Zoo geeft ons dan hier de man zijne Familiegeschiedenis, en schreef die in eenen gelukkigen ouderdom. En deze geschiedenis is wisseling van voor- en tegenspoed in eenen zeer hoogen trap, en wisseling van wijsheid en dwaasheid, zwakheid en kracht, en dat bij zeer edele menschen; terwijl onder en door alles het gevoel voor innerlijke zedelijke waarde, te vredene werkzaamheid, onafhankelijkheid van de veranderlijke fortuin, gelatenheid in ieder lot, en vooral ook gevoel voor hartelijke liefde en trouw, roerend wordt opgewekt, en men deze lieve menschen hartelijk beminnen moet, en gaarne wil navolgen.
Meer zeggen wij niet van dit schoone werk van den zoo algemeen ook bij ons gezochten Schrijver, dewijl wij een aantal boekdeelen van denzelfden reeds genoeg bekenden man ter aankondiginge nog voor ons hebben, en, willen wij den Drukker van deze goede vertalingen eenigzins bijblijven, of liever wederom inhalen, wij ons te zijnen aanzien wel moeten bekorten. Wij prijzen deze geschiedenis van den braven en verstandigen Schubart gaarne aan; want wij beloven de meeste Lezers eene aangename verpoozing van ernstige bezigheden, en veel aanleiding tot nadenken. Laat de man zelf spreken: ‘Ik was - een kind, een knaap, een jongeling, een man,

{==535==} {>>pagina-aanduiding<<}
wiens voornemens deugdzamer waren dan zijne daden; die het berouw over duizend dingen, die hij beging, voor deugd hield; die in gelukkige omstandigheden aan eene regtvaardige Voorzienigheid geloofde, en in het ongeluk aan een blind Noodlot. Met één woord, ik zou thans de pen liever wegwerpen. Maar die zich beter gevoelt, dan ik in deze weinige regelen mijzelven schetse, die moge mij beklagen, en daarmede afgedaan.’

Albertina, of de Proef der Mannen. Door A. Lafontaine. Met Platen. Te Haarlem, bij F. Bohn. In gr. 8vo. 378 Bl. f 3-:-:

Deze proef nam Albertina met eenen luchtbol; de minnaar, die het met denzelven niet, of niet hoog genoeg, durfde wagen, had geen moed, en kreeg dus zijn afscheid. Dit kwam daar van daan, dat haar vader het eerst per luchtbol zijne liefste vond, en vooral, dat de hupsche vondeling, met haar als broeder opgegroeid, als een kind van dertien jaren reeds zoodanig waagstuk ondernam. Deze brave jongen bekwam ook eindelijk hare hand, hoezeer de vader (zeer ingenomen met zijnen adelijken stamboom, echter zelf buiten den adel gehuwd) dit lang, zeer lang tegenhield; maar op het eind schikte zich dat alles bijzonder wel, en zeer tot ons genoegen, want het uitmuntend jong mensch had den waren adel in het hart, en verdiende waarlijk het voortreffelijk meisje. De geschiedenissen en proeven met de luchtbollen zijn aardig en onderhoudend genoeg; maar veel meer behaagt ons de lieve kinderwereld vol onschuld en hartelijkheid, die de Schrijver zoo bekoorlijk toovert in het gezin van den edelen Graaf, en het kinderlijk verbond van reine liefde, grootmoedigheid, deugd en trouw, waaraan men door geheel het leven en bij iedere beproeving ook vasthield. Het treft en roert diep, hoe Welf (de vondeling) en des kosters dochter Betje den blinden jongen Graaf het gezigt en ieder genot, dat hij ontberen moest, wisten te vergoeden, en wat die zelfde Welf al uitstond en opofferde, opdat hij eenmaal zijnen dierbaren vriend het gezigt herstellen kon. Gelukkig inderdaad, dat hij eenen zoo bekwa-
{==536==} {>>pagina-aanduiding<<}
men oogarts, Sarboni, vond, van wien hij die kunst niet leerde, (want hiertoe was die kunstenaar te gierig en te laag van geest) maar van wien hij die kunst afzag, en wel in zoo eenen hoogen graad van volkomenheid, dat hij na verloop van het eerste jaar reeds honderden menschen met het gelukkigste gevolg ligten kon, en, wat nog sterker is, zijnen jongen vriend, die voor veertien jaren door eenen minderen meester in de kunst van de staar zoo ongelukkig geligt was, dat hij nu volkomen blind werd,
en de geneesheer hem voor altijd ongeneeslijk hield, - dat hij dezen zijnen jongen vriend, zeggen wij, de beide oogen ligten kon, en dat zoo gelukkig, dat deze reeds denzelfden dag bij herhaling en eenen geruimen tijd het licht genieten kon, en binnen zeer korten tijd voor altoos van het lieve daglicht het velkomen genot had. Een geval, waarvan wel weinige oogartsen voorbeelden zullen hebben in hunne praxis, en waarvan wij daarom hier opzettelijk melding maken, om deze Heeren (indien anders dat nog lange toehouden der oogen, het afsluiten van het daglicht, en hunne katarakt-brillen, enz. geene kwakzalverij of iet ergers is) een weinig te demoedigen, daar zij hier kennelijk zien, dat er meester boven meester is!
Wij beloven den vriend van lafontaine's altijd lieve verdichtingen, bij de lezing van dezen Roman, overigens het uitnemendst genoegen.




Bijbelsche Geschiedenissen, in vragen en antwoorden, voor eerstbeginnenden, door H. van Meerten, Predikant te Gouda. Te Gouda, bij W. Verblaauw. 1814. In 8vo. 84 Bl.

Bijbelsche geschiedenis is bij het godsdienstig onderwijs onmisbaar; men moet er mede beginnen. Men begreep dit wel altijd; met dat al het werd wel eens te zeer verzuimd, en het boekje van van den berg kwam voor eenige jaren uitmuntend van pas, en deed en doet nog zeer goede diensten. Ds. van meerten deed evenwel geenen verloren' arbeid: dit zijn opstel onderscheidt zich ten goede; en zeer natuurlijk is het, dat men, na verloop van ettelijke jaren, hier en daar we-
{==537==} {>>pagina-aanduiding<<}
derom eene andere wijziging en andere wenken verlangde. De meerdere evenredigheid in de grootte der hoofdstukken, hier en daar het meer bestemde van de vragen, de wenk omtrent het lezen der Profeten, om nu van zuivere spelling en taal (die hier allen lof verdient, en thans, bij het verbeterd schoolonderwijs, zoo belangrijk is) niet te spreken, hebben ons vooral behaagd. De verontschuldiging van den Eerw. van meerten, dat hij het meerdere zedekundige, dat men misschien verlangen mogt, voor het mondeling onderwijs bewaarde, laten wij niet alleen gelden, maar wij zijn het met ewald eens, dat geschiedenis voor het kind geschiedenis blijven moet, zal zij hier voldoen aan het oogmerk, en het a, b, c zijn van het godsdienstig onderwijs. Minder zijn wij het eens met het voorberigt, aangaande het nut van uitgebreide voorlezingen ter mondelijke voordragt; hier zetten wij ondervinding tegen ondervinding, en raden veel meer het moeijelijker, maar ongelijk leerzamer, Socratisch vragen een' ieder aan; hoezeer wij zeer gaarne die uitbreiding van Ds. van meerten, zoo ter eigene voorbereiding, als tot die der meer geöefende leerlingen zelve, wilden inzien. Echter is het ons altijd verkieslijker, dat de leerling te zijner voorbereidinge den Bijbel zelf moet inzien.
Dan, wij beöordeelen het boekje, dat thans voor ons ligt, en durven dit tot gebruik in scholen en catechisatiën vrijmoedig aanprijzen.
Bij eene tweede uitgave, die wij geenszins betwijfelen, worden enkele drukfouten ligt verbeterd: b.v. bl. 32. vr. 13. murmureering; bl. 46. vr. 11. Elia voor Eliza; bl. 47. vr. 4. de voor den, enz. En de volgende chronologische misstelling verhelpt dan zeker ook de Schrijver zelf: bl. 60. vr. 12. waar het jaar der geboorte van Christus nagenoeg het jaar 5200 na de Schepping gezegd wordt te zijn; het antwoord op vr. 10 toont intusschen, dat het eene vergissing is.


{==538==} {>>pagina-aanduiding<<}

De Zwitsersche Robinson Crusoë, of de met vrouw en kinderen gestrande Zwitsersche Predikant. Een Boek, tot opscherping van het denkvermogen en vorming van het hart. Uit het Hoogduitsch van J.R. Wijsz. Met Platen. Te Haarlem, bij F. Bohn. 1813. In 8vo. 366 Bl. f 2-8-:

Hoe vele Robinson Crusoë's er ook reeds voorhanden zijn, zoo is deze van den Heer wijsz ons ten hoogste aangenaam; het is zeker de beste lof, en dien geven wij dit boek met volle overtuiging, dat het aan campe's Robinson verdient gelijk gesteld te worden. Zekerlijk is alles hier wederom anders, maar dient toch even zeer, volkomen naar den titel, tot opscherping van het denkvermogen en vorming van het hart. De met zijne vrouw en kinderen gestrande Zwitsersche Predikant is een regt eerwaardig en in alles bedreven man, ook een uitmuntend vader en opvoeder voor zijne kinderen. Men redt veel van het gestrande schip; dus heeft de Familie (en hierin verschilt dit werkje van het gemelde) al aanstonds vele hulpmiddelen. Maar de groote kunde en belezenheid van den vader in Natuurgeschiedenis en reisbeschrijvingen, enz. maakt het verhaal daarom niet minder nuttig; en is alles even onderhoudend. De Familie heeft zich nu naauwelijks eenigermate ingerigt; dus verwachten wij (hoewel er de titel van zwijgt) nog al eenige vervolgen; en dit is voorzeker der lieve jeugd zoo wel als ons een aangenaam berigt. Mevrouw de montolieu, zegt het voorberigt, heeft van dit werkje eene Fransche vertaling geleverd: dit is inderdaad eene bijkomende aanbeveling; immers, onze Lezers kennen deze Dame, ook uit ons Mengelwerk, als eene Vrouw van oordeel, smaak en fijn gevoel.






{==539==} {>>pagina-aanduiding<<}

De Vaderlandsche Letteroefenaars aan den Recensent ook der Recensenten, opzigtelijk de beöordeeling der Leerredenen van Prof. Borger.

Mijnheer!

Gij betuigt uwe verwondering over onze boven genoemde beöordeeling; wij geven u die betuiging met ons geheele hart, met ons geheele verstand en alle onze kracht terug. Hemel! kan men zoo partijdig zijn? Kan men de dwaasheid begaan, een stuk over te nemen, waarin men, om niets anders te zeggen, zelf bij herhaling de grofste misslagen in noten moet aanwijzen? Kan men zoo schandelijk verguizen, wat men vroeger met lof en goedkeuring overstelpt heeft? zichzelven zoo grof tegenspreken, als wij met één woord zouden kunnen toonen, dat gij, Mijnheer, in uw Tijdschrift doet? Kan men de naauwgezetheid ten aanzien van stijl en taal - of wat anders? - als een bewijs aanmerken, dat de Schrijver niet woont in de Ouden (*)? Doch zoo gaat het, wanneer onoplettendheid en toegevendheid soms eenen Redacteur verschalken; wanneer de kritiek eens derden en onpartijdigen met de antikritiek van partij zelven ineensmelt; wanneer hij, die zich eerst het regterambt heeft aangematigd, nu tevens met den pleitbezorger ééne rolle speelt, en beiden het Publiek genoeg minachten, om het daarvoor te houden, dat zorgvuldige vergelijking en beproeving zelden worden in het werk gesteld, maar dat hij, die het luidst schreeuwt, het stoutst snoest, het onbeschaamdst scheldt en beleedigt, het meest met wetenschap en geleerdheid praalt, in het oog der menigte doorgaans regt heeft en goedkeuring vindt.
Doch de Recensent verblijdt zich slechts, dat hemzelven het moeijelijk werk van beproeving en weerlegging, door den Inzender van een Opstel, wordt uit de handen genomen. Wij

{==540==} {>>pagina-aanduiding<<}
zullen ons dan ook alleen met den laatsten bezig houden; zullende zich de toepassing op de verkeerdheid van den ander gemakkelijk vinden. Onze toon zal dus ook te ligter zijne volle bedaardheid houden; daar wij, op het voetspoor van den opsteller, ons der kortheid bevlijtigende, meest algemeene, schoon tevens enkele bijzondere, aanmerkingen zullen maken, om de zijnen te bejegenen.
In het voorbijgaan merkt hij aan, dat, hetgeen wij van het verschil tusschen het oordeel van het Publiek en van de Kunstregters zeggen, regtstreeks inloopt tegen het gevoelen van cicero; schoon hij er cicero's eigene betuiging bijvoegt, dat niet allen met hem zullen overeenstemmen. Wel nu, wij hopen, dat de billijke ingenomenheid met cicero niemand zal beletten ons oordeel te toetsen. Schoon echter toegestemd, is toch de redenering van den Romein hier niet zoo geheel toepasselijk. De kanselredenaar kan voldoen (delectare) zonder veel wezenlijks te leeren (docere), zonder dat het, als bij den redenaar voor de volksvergadering, den raad of de regtbank, duidelijk blijke, dat hij het doel zijner zending heeft bereikt, om, namelijk, de menschen tot geloof en bekeering te bewegen (movere).
Eene volgende aanmerking valt daarop, dat wij aan den stijl van borger op bladz. 281 iets plegtig-donkers hebben toegekend, en op bladz. 285 denzelven klaar noemen. De reden hiervoor loopt nogtans in het oog, daar de eerste eene algemeene aanmerking, de laatste eene bijzondere, alleen de eerste Leerrede betreffende, blijkt te zijn.
Verder beklaagt men zich, dat wij niet al ons gestelde hebben bewezen. Wij antwoorden hierop, dat vooreerst deze bewijzen soms door partij schijnen over het hoofd gezien te zijn; waardoor dan hijzelf zich aan het gewraakte schuldig maakt. Zoo hebben wij b.v. reden gegeven, waarom wij gaarne meer tekstverklaring zagen. En die reden is niet weerlegd. Men schijnt alleen de onmogelijkheid van eene ruimere, en toch niet overbodige, behandeling van de hier gekozen teksten te vooronderstellen; ook welligt, dat juist deze teksten moesten gekozen worden, of dat het ons althans niet vrijstond, die keuze, in eenig opzigt, anders te wenschen. Wat den kwaden smaak aangaat, dien wij door dezen wensch zouden verraden, wij deelen hem gaarne met van der palm, stu-
{==541==} {>>pagina-aanduiding<<}
art en anderen, wier ontvouwing der bijbeltale ons meermalen heeft verrukt. - Zoo hebben wij, al verder, bl. 286, ten minste eenen grond aangewezen, waarom sommige gebezigde plaatsen der H. Schrifture ons, het zij in het algemeen, het zij juist daar, waar zij bij borger voorkomen, min gepast toeschijnen; dat zij, namelijk, niet in haren eigenlijken zin worden gebruikt. B.v. daar staat geschreven: indien gij u niet bekeert, zoo zult gij allen insgelijks vergaan; hetgeen bekend is, de Joden, en hunnen tijdelijken ondergang, te betreffen: en dit tijdelijk vergaan, dit vinden van zijne straf in het tegenwoordige leven, kon borger voorzeker allen zijnen toehoorderen niet aankondigen, of zij zich hetzelve toeëigenen. Insgelijks, schijnt Maran-atha bij den Apostel een formulier (*), dat even daarom onvertaald blijft; en wel een formulier van vervloeking, alsof men zeide: God zal u of hem straffen; en nu vergelijk borger! -
Van andere plaatsen spreekt het van zelve (†), dat zij ons toeschijnen, of niet kiesch, of niet bevattelijk, in één woord, niet gepast genoeg te zijn; gelijk wij, in het algemeen, van oordeel zijn, dat al wat een Dichter, wat maar eenig, in zijne soort voortreffelijk, Schrijver, evenveel in welk oord, in welken tijd, in wat tale, gebezigd heeft, - al wat maar taalkundig, analogisch en comparative kan verdedigd worden, - daarom juist nog niet in eene leerrede, in eene hedendaagsche Hollandsche leerrede, eene leerrede van borger, past. Op die wijze zou men den jammerlijksten bedellap kunnen verdedigen, en zonder weerspraak moeten toelaten, dat een Christen-prediker door allerlei vreemds de aandacht zijner toehoorderen telkens stoorde, en misschien in het oog der gapende menigte blonk, zonder eenigzins te stichten. - Voor het overige zouden wij ten aanzien van sommige toespelingen op de H.S. en andere beelden en gezegden de fout hebben kunnen aanwijzen, gelijk in het beweerde omtrent Petrus toestand: hier hangt dood of leven van ja of neen af; dat wij ronduit ontkennen,

{==542==} {>>pagina-aanduiding<<}
en dus voor winderig houden. De leerlingen waren in Gethsemane onverlet henengegaan. Joannes was ten huize van Kajaphas bekend, en hem geschiedde geen leed. Petrus zelf verried zich ten duidelijkste, zonder hinder te ondergaan. Maar, in de meeste gevallen, moet hier het beschaafd gevoel beslissen; en onze taak was volbragt, zoodra wij het oordeel onzer Lezeren, en van den Hoogleeraar, op het eene en andere hadden oplettend gemaakt.
Doch wij zeiden, dat hier en daar meer bewijs was mogelijk geweest; wij herhalen dit met nadruk ten aanzien van het zakelijke. Intusschen ware het toch altijd onmogelijk, in een Maandwerk van bepaalde ruimte, al het geprezene of berispte volkomen in het licht te stellen; en, terwijl wij toegeven, dat buitenlandsche beöordeelende geschriften zich meer uitvoerigheid, en daarmede gepaarde bondigheid, en boven het gemeene begrip verheven geleerdheid en afgetrokkenheid, vergunnen, schijnt toch ook de Recensent der Recensenten met ons overtuigd te zijn, dat binnen den bepaalden omtrek der heerschappije van onze landtale het debiet van zulk een werk wel bezwaarlijk de moeite en kosten zou kunnen vergoeden. - Met name beklaagt zich de opsteller daarover, dat wij de schets van de aloude, Christelijke godsdienstoefening meer dichterlijk, dan historisch-bewezen, hebben genoemd. Wij zagen, namelijk, in die schets eene lofrede, vooral op de gemoedsgesteldheid der belijderen, die, als elke lofrede, ja wel de waarheid, maar niet altijd de geheele waarheid, althans alles in het schoonste licht, bevat. En zou de kennis der menschelijke natuur, zouden de brieven van Paulus en andere boeken des N.V., zou de geschiedenis zelve, al ware het slechts hare onvolledigheid, enz. hier niet op onze zijde zijn? Ons dunkt, wij zouden het bewijs daarvan, als een tegenhanger van het verlangde van den Professor, aan ons Mengelwerk kunnen leveren. - Ook het aangemerkte op de IVde Leerrede behoort hier te huis. Alleen hebben wij wederom een aangehaald voorbeeld van de blaam te zuiveren, door den Schrijver, met eenen pennetrek, daarop geworpen. Zie hier den staat der kwestie: Er heerscht op deze wereld geen volkomen verband en juiste evenredigheid tusschen deugd en geluk. In zoo verre het toeval hieraan in den weg staat, wacht borger, volgens zijne Iste Leerrede, de vereffening daarvan in de eeuwigheid. Maar wij beweren, dat toeval, dat menschelijke
schranderheid

{==543==} {>>pagina-aanduiding<<}
of dwaasheid, altijd den grootsten invloed heeft op geluk en ongeluk in dit leven. Sommige ondeugden voeren, reeds uit eigen aard, geene bijzondere, althans in het oog loopende, door geenen voorspoed opgewogene en bedekte, rampen met zich. Het doet er dus weinig toe, of van toevallige, dan wel van zulke ongelukken worde gesproken, die uit de ondeugd voortvloeijen. Het besluit: de onschuldige draagt hier vaak de straf, het kwaad gevolg enz. van het gedrag des schuldigen; derhalve moet het ons niet bevreemden, zoo Christus, voor ons, tot zonde gemaakt is, - deugt in allen gevalle niet. En zoo, te dezen aanzien, een schijn van onregtvaardigheid eenige kerkleere, of het Evangelie zelve, aankleeft, dan is die door borger niet weggenomen. Doch dit schaadt de goede zaak in geenen deele. Grotius, door zoo vele achtbare Hervormden geheel of ten deele gevolgd, nam dien schijn reeds lang weg; indien wij daarbij slechts letten op het vrijwillige van Jezus lijden. Wij allen zijn schuldig, of hebben beproeving en oefening noodig, - voor ons het oogmerk van dit leven; het voorbeeld van den besten onzer is dus op Jezus nog geheel ontoepasselijk. - Voor het overige geworde den Schrijver Deszelfs vergiffenis over elk hatelijk bijvoegsel!
Op de IIde Leerrede terugkomende, betuigen wij het lompe eener verwisseling van Jezus met zijne Apostelen niet in te zien. Catholieke, Fransche Predikers en stichtelijke Schrijvers halen dikwijls aan met de woorden: C'est le St. Esprit, qui -; en wij betuigen, dat ons deze taal weinig minder juist dan krachtig is voorgekomen.
Het overige is nagenoeg herhaling van het reeds bestredene, of van dien aard, dat wij het tamelijk gerust aan het oordeel en den smaak kunnen overlaten, te beslissen, of de aangehaalde plaatsen en redeneringen inderdaad bewijzen, wat zij behooren te bewijzen. Men zie daarbij slechts toe, of de woorden dezelfden, de bedoelingen en omstandigheden dezelfden, de taal dezelfde zijn, dan of misschien een andere zin aan die woorden gehecht worde, de Schrijver een Dichter zij, en de spreekwijze aan eene andere taal eigen is. In dit geval toch kan het overnemen dier woorden op zichzelve zeer wel geöorloofd zijn; maar wij wraken het gezag. Ja, al ware het van heringa, qua Aanteekenaar op een boek voor de jeugd.

{==544==} {>>pagina-aanduiding<<}

Slechts zeggen wij nog ten aanzien van onze zoogenaamd grappige aanmerking, ‘dat, wen van de deciussen gesproken wordt, de groote hoop gevaar loopt, aan de aloude helden van het Gemeenebest te denken,’ dat dezelve door den Schrijver van het Opstel zeer goed verdedigd wordt, wanneer hij zegt, dat, wie slechts stuart's Romeinsche Geschiedenissen eens doorbladerd heeft, die helden kent; terwijl hij intusschen twijfelt, of wij van den Keizer, door borger bedoeld, wel ooit gehoord hebben.
Ten slotte betuigen wij, dat het losse van het gansche opstel, benevens de pralerij met klassieke geleerdheid en de betoonde drift, ons doen vermoeden, dat een ijverig Leerling en Vriend van borger de opsteller zij. En dit doet ons zijne onbescheidenheid op een en ander punt gereedelijk verschoonen. Maar gij, Mijnheer de Recensent, moest ten minste zijne naaktheid, waar die hier of daar onvoorzigtiglijk aan den dag kwam, liever bedekt of weggenomen hebben, dan dezelve, in uwe noten, ook voor den kortzigtigsten ten toon te stellen. Gij moest althans bedaard zijn geweest, en niet gescholden hebben over gebrek aan geleerdheid, die hier zeer kwalijk zou zijn te pas gekomen, aan bondigheid, die bij uzelven misschien meer ontbreekt. Immers, gij schaamt u niet, onzen lof van borger totidem verbis over te nemen, en onze algemeene aanmerkingen, schoon nog veel meer in het algemeene, op het slot uwer beöordeeling te herhalen. Wij betuigen nogmaals, borger's bekwaamheid op zeer hoogen prijs te stellen, gelijk wij ook gaarne in goede verstandhouding met onze Collega's leven. Zoo er dus nog meer inkt in den opgevatten strijd moet vergoten worden, dan bidden wij, dat de twist ridderlijk, sine ira et studio, worde gevoerd; opdat de waarheid winne, en de deugd en rust des harte geene schade lijden.
Wij hebben de eer, enz.

8 September, 1814.





{==545==} {>>pagina-aanduiding<<}

Boekbeschouwing.

Verhandelingen, rakende den Natuurlijken en Geöpenbaarden Godsdienst, uitgegeven door Teyler's Godgeleerd Genootschap. XXVste Deel. Te Haarlem, bij J. van Walré en Comp. 1814. In gr. 4to. 375 Bl. f 3-6-: Behelzende: Onderzoek naar het gewigt en de kracht der bewijzen, aangevoerd wordende ter begunstiging eener Mythische verklaring der Heilige Schriften. Door Joannes Henricus Pareau, Theol. Doct., Hoogleeraar in de Oostersche Talen en Gewijde Oudheden, gewoon Leeraar in de Walsche Gemeente te Utrecht, enz. Voorafgegaan door het Oorspronkelijke, in het Latijn geschreven.

Na lang verwijl, na eene tusschenpoos van ruim drie jaren, verschijnt dit Deel van Teyler's Godgeleerd Genootschap in druk. In 1810 verslag doende van eene mislukte Prijsverhandeling, door den onbekenden Schrijver uitgegeven, duidden wij ons verlangen aan naar den uitslag der toenmaals herhaalde vrage, over de Mythen in den Bibel (*). Met December van dat jaar werd de arbeid van den Hoogleeraar pareau met goud en eere bekroond. Van toen af verkreeg de Godgeleerde, de Bijbelvriend, geheel het Publiek, met name de Man, wiens arbeid zoo hoog gesteld werd, regtmatige aanspraak op bespoediging der uitgave dezer Verhandelinge, die alleen, daar zij oorspronkelijk in het Latijn geschreven was, eenig buitengewoon uitstel gehengen kon, uit hoofde der vereischte vertaling in het Hollandsch. Wij mogen evenwel niet ontveinzen, dat dit verwijl, onzes inziens, te lang is uitge-
{==546==} {>>pagina-aanduiding<<}
loopen, en aan den bekenden wensch van velen thans overmatig veel gevergd werd; hoezeer wij onbeslist laten, of zulks aan de ongunst der tijden alleen te wijten zij, dan of misschien eenige schuld in den boezem des Genootschaps gelegen ware. Alleen het bevreemdt ons, dat hetzelve, tegen zijne doorgaande gewoonte aan, dit Deel zonder eenige Voorafspraak ter wereld inzendt, welke wij te eerder verwacht hadden, en om het gewigt des inhouds, en ter zake van het vertragen der uitgave, dat zeker wel eenige aanmerking verdiende. Nu, het Genootschap zwijgt; en wij, van onbescheidenheid afkeerig, bepalen ons tot de taak, ons eigenlijk aanbevolen.
Daar de meesten onzer Lezeren zich den inhoud der vrage, door den Heer pareau met grooten lof beäntwoord, in het geheel niet, anderen voorzeker gebrekkig zullen herinneren, dunkt het ons te meer noodig, dezelve, zoo als zij luidt, aan den voet dezer bladzijde te plaatsen (*). Het aanbelang der hier verhandelde stoffe valt hierdoor allen in het oog; en na het lezen, herlezen en toetsen van het stuk, dat voor ons ligt, durven wij volmondig verzekeren, dat de waarde van dit Boek, alleen den uitvoerigen arbeid behelzende van pareau, even hoog te schatten is als die van éénig Deel der Teyleriaansche Werken, en zeker te verheffen boven vele derzelven. De taal immers van het oorspronkelijke, zoo wij, als Vaderlandsche Letteroefenaars, ons verstouten mogen daarover te oordeelen, is gekuischt, zuiver, beschaafd en welluidend, den Hoogleeraar, in een ander vak geplaatst dan dat der Latijnsche let-
{==547==} {>>pagina-aanduiding<<}
terkunde, niet onwaardig. Hem leeren wij in dit zijn Werk kennen, ten volle niet slechts berekend voor de aangeslagen taak, maar tevens als een redelijk, schrander en zeer ervaren Godgeleerde, in staat veel helder licht te verspreiden over de Gewijde Boeken, de waarheid der Heilige Geschiedenis en Wonderen, door hem met alle bescheidenheid en warmen ijver tevens gehandhaafd tegen de voorstanders der
Mythische Uitlegkunde. Geschreven door zoo bekwame hand en penne, ontmoeten wij dus in deze Verhandeling de keurigste orde, die, bij den rijkdom en de verscheidenheid der bewerkte stoffe, inzonderheid bijdraagt tot klaarheid en overtuiging. Het onderwerp immers wordt van den beginne behoorlijk ontwikkeld, uit de echte bronnen nagespoord, en de verschillende gevoelens van anderen met de meeste onzijdigheid voorgedragen. Op dien gelegden grond rust vervolgens het gebouw der Verhandelinge; en wordt hetzelve, onder het bewerken en stukswijs nagaan der juist gerangschikte deelen, met een scherp en schiftend oordeel opgetrokken. Alzoo ten laatste krijgt het besluit tegen de Mythische Neologen de meeste kracht, en onze Schrijver volkomen regt, om, boven den strikten eisch der Vrage, schoon volgens haar doel, grondregelen voor te slaan tot betere Bijbelverklaring, dan zich verwachten laat van den gewraakten handel. Dus denkende, billijken wij geheel de voorzigtigheid en het oordeel van Teyler's Godgeleerd Genootschap, door hetwelk de eerst ingezonden Verhandeling, onder den titel, Gesprekken over de Mythen in den Bijbel, is ter zijde gelegd, de belangrijke Vrage herhaald, en vervolgens het Eermetaal aan den Heer pareau toegewezen op 's mans doorwrochten arbeid, tot welks voltooijing en hervatting hem het gezegde uitstel gelegenheid aanbood, en tevens den lust op nieuw verwekte, volgens berigt in zijne Voorrede. - Dan, het wordt tijd, onze Lezers eenigzins althans in staat te stellen, om over onzen reeds toegezwaaiden lof, en de waarde dezer Prijsverhandelinge, voor zichzelven te kunnen oordeelen, door een uitvoerig verslag van dezelve hun voor te leggen. Hier

{==548==} {>>pagina-aanduiding<<}
intusschen, vreezen wij, zal ons het gewigt en de veelheid van stoffe buiten het eng bestek van ons Maandwerk vervoeren: en vinden wij ons daarom verpligt, die verschooning te vragen, waarmede wij ons, daar het den Bijbel geldt en deszelfs gezonde verklaring, bij voorraad vleijen durven.
Terwijl de leer der Mythen, en hare toepassing op de Gewijde Boeken, voornamelijk in Duitschland te huis behoort, uit de School van den beroemden heyne haren oorsprong neemt, en door weinigen slechts, ja dan nog met de meeste gematigdheid, overgebragt werd op onzen bodem, opent pareau te regt zijne Verhandeling met eene Voorrede, bestemd tot een tweeledig onderzoek, over de beteekenis van het woord, en den eigenlijken aard der Mythische Schriftuurverklaring.
I. Onze geleerde Naburen, te hoog gestemd misschien, om, volgens het gewoon gebruik in Europa, bekende Latijnsche eigennamen in hunne moedertaal te bezigen, hadden smaak gevonden, om zich van de Grieksche te bedienen in vele hunner latere schriften. Die modegril, ook misschien de meerdere gepastheid van het woord, laat zich vermoeden, gaf aanleiding, dat Mythe, zoo daar, als elders, in zwang geraakte voor fabel, vertelling, of sprookje; woorden anders van eenerlei afkomst en beteekenis, dan toch van lageren stempel, en hierom te meer verworpen, om niet de leerzame verdichtselen, of zinnebeeldige voorstellen der Oudheid, waarop men doelde, bij het volk in slechten reuk te brengen.
Nergens, evenwel, vindt men dit woord zeer juist omschreven, of hecht er bepaalden zin aan. Voorstanders der Mythologie, daarentegen, zijn hierover, en onderling en met zichzelven, oneens; elk bezigt dat naar zijn doel, nu in ruimere, dan in naauwere beteekenis. Het gevoelen van heyne komt hierop neder: ‘dat de allereerste ontwikkeling van alle menschelijke wetenschap en wijsheid, ook de vroegste geschiedenissen der volken, voor dat zij beschreven werden, door het gerucht en de overleverin-
{==549==} {>>pagina-aanduiding<<}
gen der vroegere voorvaderen, bij wijze van Mythen voorgedragen werden.’ Eenigen zijner volgelingen hielden zich nagenoeg aan dit gevoelen: daar was er echter, die verre buiten de grenzen der vroegste oudheid, lang nadat men begonnen was geschiedverhalen te boek te stellen, het navorschen naar Mythen vermeend heeft te mogen uitbreiden. Van hier dan ook het bezwaarlijke, om dit woord onder eene bepaling (definitie) te brengen, of goed te omschrijven: maar algemeen is de onderscheiding in Historische, Philosophische, gemengde en Poëtische Mythen, waarover dan ook pareau afzonderlijk spreekt. Wat Historische Mythen zijn, is uit het reeds van ons gezegde op te maken. De kinderlijke geest der eeuwe, zoo als men spreekt, zou, bij de meerdere levendigheid der zinnen, onvolkomenheid der tale, en zucht tot vergrooting, gelijk voor het wonderbare, de waarheid opgetooid en in beelden omkleed hebben. - Philosophische, of zoogenaamde Philosophemen, duiden de berigten aan van overoude gevoelens over afgetrokkene zaken, voorgedragen door Mannen, welke boven het gros in wijsheid uitblonken, en die veelal in een historisch bekleedsel voor het licht kwamen. Men onderstelt, namelijk, dat er in de hoogste oudheid
Wijsgeeren zouden geweest zijn, die smaak vonden in zoo diep een onderzoek, en om hunne meeningen, onder eene historische gedaante, aan het zinnelijk en onervaren gemeen als het ware bloot te leggen. Men betrekt hieronder de Cosmogonien en Geogonien, of verhalen aangaande de wording der wereld en der aarde; ook die wegens den oorsprong van het menschelijk geslacht; en soortgelijke, waarvan spoor is bij de Indiërs, Grieken en andere volken. - Gemengde Mythen worden geächt dezulke te zijn, die van elke der gezegde soorten iets aan zich hebben; en betrekt men hieronder ook, die ten deele uit de Etymologie, of dubbelen zin der woorden, zouden ontstaan zijn, ten deele historische waarheid behelzen. - Onder de Poëtische Mythen, eindelijk, betrekt men, behalve de verdichtselen, welke te eenemaal de uitvloed zijn van een weelderig ver-
{==550==} {>>pagina-aanduiding<<}
nuft en dichterlijke vinding, ook dezen, die, in haren oorsprong wel vallende onder eene der drie opgenoemde soorten, nogtans daarbij van dichterlijke verbeelding en wonderlijken tooi eenig doorslaand bewijs dragen. - Na deze opgave weidt onze Schrijver uit over de School van heyne, en derzelver benaarstiging, om, naar het gevoelen bij elk hunner aangenomen, over de denkbeelden der Ouden wegens zaken en begrippen van Godsdienst en Wijsbegeerte licht te verspreiden door Mythologische verklaringen; en doet hij aan het slot van dit Hoofddeel opmerken, dat Allegoriën, en zedelijke fabelen, of dichterlijke tafereelen, hoedanige niemand weigert in den Bijbel te erkennen, in zekeren zin wel overeenkomen met de Poëtische Mythen, daarmede nogtans niet behooren verward te worden, gelijk van sommige voorstanders der Mythologie geschiedt, uit hoofde dat de beteekenis van het woord niet genoeg bestemd is.
II. In het volgend Hoofdstuk zijner Voorrede stelt pareau op den voorgrond, hoe de H. Mannen meermalen door Allegoriën, zedelijke verhalen en tafereelen, poogden doel te treffen en leerden, waarin te meermalen ook eene Oostersche verbeeldingskracht uitschijnt: en meent hij onder deze soort de Boeken van Job en Jona te mogen rangschikken. Daarna, het onderwerp dus nader omschreven zijnde, treedt hij ter zake. Van al de vier soorten, dan, zouden in den Bijbel Mythen voorhanden zijn. Onder de Historische brengt men, bij v., het bevel aan Abraham, om Izaäk te offeren, en de verschijning van den Engel, den ram aanwijzende. De oplossing zou te zoeken zijn in eenen droom des Aartsvaders, dien hij, peinzende aan de gewoonte in zijnen tijd om menschen te offeren, zou gedroomd hebben; en de ontdekking van den ram wordt voor toevallig gehouden: terwijl men, tot vergelijking en bewijs van den Mythischen reuk, het verhaal bij homerus, Il. Θ 245 etc., inroept. De Geschiedenis der Schepping, benevens die van den Val, of oorsprong des Kwaads, zijn te rangschikken onder de Philosophemen: en bij de Grie-
{==551==} {>>pagina-aanduiding<<}
ken heeft men eenerlei Mythe als deze, de beruchte doos namelijk van Pandora. Tot de gemengde wederom acht men het verhaal van den Zondvloed te behooren; en komt deze overeen met dien vloed, welken Deucalion beleefde; kunnende ten deele voor waar beschouwd worden, als geschiedenis eener schrikkelijke overstrooming, waarbij zeer velen omkwamen, dan tevens als Mythe, door overlevering vermeerderd en uitgebreid, en van wijsgeerigen aard, voor zoo verre daarbij reden gegeven wordt, waarom velen vergingen, slechts ééne familie behouden bleef. Sommigen
betrekken ook tot deze soort den torenbouw van Babel; denkende aan het oprigten van eenigerhande piramide, en dat de naam dier stad het verdichtsel wegens de spraakverwarring had ter bane gebragt. Eindelijk ontbreekt het niet aan Poëtische Mythen, die men in de Gewijde Boeken onderstelt, en wil, dat van de H. Dichters met bijsieraden getooid, of wel geheel het werk hunner vinding zijn zouden: terwijl men steeds, om het Mythische aan te toonen, voorbeelden uit ongewijde Dichters van gelijksoortigen stempel in het midden brengt.
Intusschen, schoon deze over het algemeen de weg zij, dien de voorstanders der Mythen inslaan in het verklaren der Schrifture, daar zijn er toch, die in dezen meer bedachtzaam te werk gaan, anderen, die stoutere vlugt nemen. Seiler, onze muntinghe, en de Schrijver der Gesprekken over de Mythen in den Bijbel, vinden geene Mythen dan in de oudste oorkonden; anderen vermeenen die aan te treffen in alle de Boeken van het Oude, zelfs in die van het Nieuwe Verbond. Meijer is van het eerste, bauer ook van het laatste gevoelen: en er is er, die dezen beschuldigde, van vele Evangelische Verhalen niet gerangschikt te hebben onder de Mythen. Nog stouter drijven sommige Duitschers hunne gevoelens en leere. Huns oordeels is in de Gewijde Boeken, met name in de alleroudste, geene wezenlijke historische waarheid. Zoo poogt onder dezen kanne alles in de Gewijde Geschiedenis te schoeijen op de leest der Indische Mythologie, en roept

{==552==} {>>pagina-aanduiding<<}
al zijn vernuft en geleerdheid in, om, door middel der zinnebeeldige beteekenis veler namen, tot Astronomische berekeningen te komen, en het gebeurde tijdrekenkundig op te lossen. De wette beweert, dat de Pentateuchus, augusti en krummacher, dat de Bijbel in zijn geheel, ook de Evangelische schriften, voor een Theocratisch Heldendicht, eene Mosaïde, Historische Heldendichten, of welken naam zij daarvoor opdisschen, te houden zijn. Elk hunner voert op zijne wijze, en naar eigen opvatting, de Ilias en AEneas ter vergelijkinge aan, en beijvert zich, uit dien voorraad van onderstelde Mythen aan de hand te geven, wat hij voor waarheid, van het bijwerk gezuiverd, wil laten doorgaan. Trouwens, nog buitensporiger dan laatstgemelde handelde, naar opgave van pareau, zeker nameloos Schrijver in Duitschland, die beweren durfde, dat geheel de Christelijke Godsdienst omwonden ligt in een louter mythisch of poëtisch, dan tevens heilig(!) verdichtsel. - Maar genoeg hiervan tot ons doel; daar wij des begeerigen, en wie zich aan deze droomerijen der Duitsche Wijsbegeerte meer laat gelegen zijn, tot de uitvoeriger opgave van den Heere pareau, of bij dezen aangehaalde bronnen, zeer gaarne overwijzen. Liever, terwijl onze Lezers uit het bijgebragte kunnen ontwaren, dat wij het wijd bestek dezer Prijsverhandelinge niet in één verslag konden mededeelen, zullen wij thans de pen nederleggen, en wel met de eigen woorden, waarmede onze Hoogleeraar zijne Voorrede sluit.
‘Het komt mij voor, dat men tot IV Hoofdstukken kan brengen, hetgeen wij door de voorstanders van de Mythische verklaring der H. Schrift en hunne volgers zagen aanvoeren tot staving en verbreiding van hetgeen zij drijven. Niets toch is gemeener onder hen, dan te redekavelen op grond van Mythen, bij allerlei soort van oude volken gebruikelijk, en zeer overeenkomende met die der Hebreërs. Verder, om deze wijze van redekavelen des te meer kracht bij te zetten, en om het gebruik van Mythen, door de gewijde schriften van alle eeuwen verspreid, door

{==553==} {>>pagina-aanduiding<<}
anderen te doen aannemen, wordt niet alleen de leeftijd van deze Schrijvers gewoonlijk ver verwijderd van de gebeurtenissen zelve, die zij verhalen; maar men zoekt ook groote hulp bij de bijzondere wijze van spreken, welke de aard der oude tale, en de aanmerkelijke onkunde van de natuur en natuurlijke oorzaken, te wege gebragt zal hebben; en zoekt een fraaijen glimp aan zijne stelling te geven door de bedenking, dat men door de Mythische verklaring oneindig beter dan door de Geschiedkundige te rade gaat met de achtbaarheid en hooge waardij der Heilige schriften.
Wij zullen dus met het voornaamste en algemeene bewijs beginnen, en hetzelve in het eerste gedeelte onzer Verhandelinge overwegen en beöordeelen; de drie andere, als hieraan ondergeschikte bewijzen, in de tweede plaatse willende bespiegelen.
De beschouwing van het laatste zal ons van zelf gelegenheid geven, om, overeenkomstig het oogmerk der Vrage, te onderzoeken naar den invloed, welke(n) de Mythische verklaring der gewijde Schriften moet hebben op derzelver waardigheid en gezag.’

(Het vervolg hierna.)




Viertal Leerredenen, naar aanleiding der heugelijke Omwenteling in ons Vaderland, gehouden door J. Clarisse, A.L.M., Theol. et Phil. Doct., Theol. et Herm. S Professor; thans Predikant te Rotterdam. Te Rotterdam, bij J. van Baalen. 1814. In gr. 8vo. X, 164 Bl. f :-5-:

Ook de hooggeleerde clarisse biedt ons hiermede een bundeltje Gelegenheidsleerredenen aan, opgedragen aan den Souvereinen Vorst, als den Geliefden. Er zijn vier stukken: I. Samuel's hulpsteen, 1 Sam. VII:12. II. Nieuw-
{==554==} {>>pagina-aanduiding<<}
jaarsbede bij den aanvang van het jaar 1814, Ps. XC:15. III. Opwekking tot verbetering in godsdienst en zeden, Hos. VI:1-3. IV. Het hooge Godsbestuur in de geschiedenis der laatstverloopene jaren geëerbiedigd, Ps. LXXVII:12-14. Het laatste, op den Dank- vast- en bededag 13 Jan. gehouden, is hier naar den rang des tijds geplaatst, maar anders datgene, hetwelk tot de uitgave voornamelijk aanleiding schijnt gegeven te hebben. Het is, inderdaad, niet slechts het uitvoerigste, maar ook het volste, diepst in de stoffe des algemeenen onderwerps tredende, en inzonderheid belangrijke. Doch tevens ziet nu ook de Lezer, dat de geleverde waar niet geheel versch meer is; gelijk ook de Uitgever zelf klaagt, dat ze al te lang onder de pers gezucht heeft. Niet de kracht en bruikbaarheid, maar toch het geurige, appetijt-verwekkende, en bij gevolg het gezochte en algemeen-nuttige, lijdt hier ligtelijk bij.
Des mans bekwaamheid ook als prediker, benevens zijne wijze van behandelen en zijn stijl, zijn uit vorige Leerredenen enz. bekend. Men weet, dat die bekwaamheid uitnemend, die manier tot de besten behoort, en die stijl in het oog van den Lezer wel niet volkomen harmonisch en gemakkelijk, doch tevens vol kracht en oorspronkelijk is. Het is, of de Heer clarisse te levendig en te zeer tot zekere onafhankelijkheid geneigd is, om zich op keurige netheid in dezen veel toe te leggen. In dit denkbeeld althans bevestigen ons deze en gene woorden en uitdrukkingen, die wat vreemd, misschien soms plat, luiden. Voorbeelden zijn: verzondigen; opgetild, in den zin van verheffen, tot schoonen bloei, welvaart en mogendheid opvoeren; onkennis en naleving voor onkunde en beleving, nakoming; tobbend gemoed; moordend staal en schroot, (indien staal, waarom dan ook geen lood?) beide figuurlijk; traanwaardig.
Hetgeen men dus nieuws van dezen bundel in het algemeen zou kunnen zeggen, moet op het bijzondere onderwerp, als vaderlandsche gelegenheids- en feest-stoffe, te huis komen. En hiervan betuigen wij, dat zijn Hoogeerw. toont, met

{==555==} {>>pagina-aanduiding<<}
de geschiedenis in het gemeen, en die des vaderlands in het bijzonder, zeer bekend te zijn; een liefhebber te wezen van die bedachtzaam en godsdienstig te beschouwen, en aan eigen en anderer stichting en bemoediging dienstbaar te maken; vooral ook, in opzigt tot het gebeurde bij onzen leeftijd, Christelijken demoed en berusting met de edelste gezindheden, vrij van allen wrok en haat, voor de toekomst te paren en gezamenlijk aan te dringen.
Een paar aanhalingen zijn wel niet onbelangrijk, om van 's mans denk- en schrijfwijze eenigermate te oordeelen Zij geraken ons toevallig onder het oog, en de Lezer moge raden, waarom hetzelve daaraan bleef hangen.
‘Of, verdiende Neêrlands volk niet sedert lang eene gestrenge, tot in het leven dringende, tuchtiging? Dat volk, zoo hoog boven meest alle volkeren, zelfs van het beschaafde Europa, met godsdienstige voorregten vereerd en begunstigd, in de volste vrijheid van eerdienst en geweten, in de ruimste gelegenheid tot onderwijs gesteld, en zonder gebrek, zelfs in de schamelste hutten, aan dat woord des levens, hetwelk in andere landen zelfs onder meer vermogenden, door de milddadigheid van, bij ons (Gode zij dank!) overtollige Bijbelgenootschappen, verspreid moet worden; dat volk, - ons volk, - kenmerkte het zich door beäntwoording aan zulk eene onderscheidende gunst? Ging het niet veeleer, openlijk en onbeschaamd, ondanks tallooze ernstige waarschuwingen, duizend en duizend malen herhaald, en op het krachtigst en hartelijkst aangedrongen, voort in een gedrag, dat Godverzakers eer dan Christenen voegde? Ja, verdiende het in meer opzigten, dan in dat der onverschilligheid omtrent de voortplanting van het Evangelie, dat bekende, bittere zeggen der Japanezen niet: “De Hollanders zijn geen Christenen! Zij weten van Christus niet!” Maar hoe zeer is nu die ondankbaarheid omtrent God en den Verlosser, die onverantwoordelijke Godvergetelheid niet, op eene geduchte wijze, aan ons geheele volk, en bijzonderlijk aan het talrijkst kerkge-
{==556==} {>>pagina-aanduiding<<}
nootschap, gewroken en gestraft! Ach! dat niet te vergeefs zoo veel geleden zij!’

‘Waarom toch bragt God ons in zulk een smeltkroes van lijden, ten zij om ons te louteren? Of, hadden wij dit niet noodig? Heeft het aanvankelijk dit niet gewerkt? En mogen wij niet hopen, dat het zulks verder geheel uitwerken zal? Laat zich van alles, wat in opzigt op den Godsdienst in ons land is voorgevallen, niet hopen, dat de Godsdienstijver onder ons, zoo wel van alle zucht om te overheerschen, als van alle benijding en verkeerden naijver, zal gezuiverd zijn? En mogen wij niet rekenen op eene, meer en meer toenemende, nadering der onderscheidene gezindten tot malkander, - op meerdere verdraagzaamheid, gematigdheid en ongeveinsde broederliefde? Mogen wij, ook daaruit, den vaderlande geene heerlijke toekomst, in de naauwere vereeniging aller burgeren, spellen?’
Hoe gaarne zouden wij het volgende, ten eigenlijken staal van den stijl en de behandeling van halfpolitieke onderwerpen zelfs meer geschikt, hiernevens voegen! Dan, de ruimte verbiedt het ons.




Kort Begrip der Kerkelijke Geschiedenissen, ten gebruike voor de Scholen en van het Algemeen, door G. Benthem Reddingius, Th. D. en Predikant te Assen. Te Groningen, bij W. Zuidema. 1813. In kl. 8vo. 124 Bl. f :-6-:

Een nuttig boekje van eene in de godgeleerde wetenschappen niet onbekende hand. Het is waar, gelijk de Schrijver in zijn Voorberigt zegt, dat de kennis der Kerkelijke Geschiedenissen voor alle Christenen belangrijk, in sommige opzigten noodzakelijk is, en dat echter velen daarvan geheel onkundig zijn. Doch dat nut bestaat voornamelijk in eene pragmatische Geschiedenis der Kerke, in de

{==557==} {>>pagina-aanduiding<<}
aanwijzing (die hier niet alleen te pas komt, maar noodzakelijk is) van de gangen der Voorzienigheid met dezelve, en vooral ook in een meer zorgvuldig nagaan van de inwendige Kerk, van het Christendom te midden der schare van uitwendige Christenbelijders. De gemeene man toch heeft eigenlijk minder aan de opnoeming der vervolgende Romeinsche Keizers, der ondeugende Paussen, der tallooze zoogenaamde ketterijen, der barbaarsche Volken, die allengs per fas et nefas tot het Christendom gebragt zijn, dan met de leiding Gods met de Kerk. Naar het denkbeeld, dat wij er ons van vormen, moet een Kort-begrip der Kerkelijke Geschiedenis voor het Algemeen slechts een Commentarius zijn op deze woorden des Heilands: De poorten der Helle zullen mijne Gemeente niet overweldigen. Wat er ook gebeure, hoe heet de vervolging, hoe dik de nacht van onkunde, hoe diep de poel der zedeloosheid zij, waarin zij gedompeld ligt, van Christus af tot op onze tijden is er altijd een heilig zaad, eene betere kiem overgebleven, die door geenen storm verloren ging, maar zich eindelijk, onder den zonneschijn van uitwendige verlichting, - en misschien als hulpmiddel tegen de gevolgen dier verlichting, - ontwikkelde, en thans tot een' hoogen boom is opgegroeid, onder wiens takken ontelbare menigten verkwikking en verademing vinden. Dit te weten, is van algemeen, is van praktisch belang, en wij hadden wel gewenscht, dat de bekwame Schrijver van dit boekje hierop wat meer de aandacht zijner Lezeren gevestigd had. Nu toch - dit kunnen wij niet ontveinzen - heeft dit Kort-begrip meer het aanzien eener dorre Kronijk, waar, bij elke Eeuw, al het wetenswaardige, wel zeer beknoptelijk, en, zoo veel het bestek toeliet, volledig, is bijeengebragt, maar juist daardoor eene zekere droogheid aan het verhaal is bijgezet, die men, volgens de gekozene manier, om den Lezer zoo vele
bijzonderheden als mogelijk mede te deelen, niet vermijden kon. - Daarentegen spreekt men slechts met een enkel woord van die weinige Edelen, die in donkere Eeuwen pal stonden tegen priesterdwang, en uiterlijke

{==558==} {>>pagina-aanduiding<<}
vertooning zonder ziel. De Waldensen worden (bl. 68) met lof, doch als in 't voorbijgaan vermeld; de godvruchtige, zoo snoodelijk gelasterde en vervolgde Albigensen, daarentegen, niet eens genoemd. Elk, die den Paus verwierp, was daarom ook nog geen Heilig; en het verwondert ons, op bl. 85, den geleerden, zachtzinnigen wesselus (gansfort), den voorlooper van erasmus, met den woesten dweeper savonarola, die het licht van kunde, door de medicissen ontstoken, te Florence weder trachtte uit te dooven, in ééne klasse geplaatst te zien.
Doch schoon het ons jammert, dat de geleerde Schrijver niet meer eenheid van doel, en een min afgebroken verhaal gebezigd hebbe, zoo blijft toch daarom de nuttigheid van dit boekje buiten alle bedenking. Het kan eene eerste handleiding worden voor jonge lieden die zich meer bijzonder op dit vak wenschen toe te leggen, of die in 't algemeen lust voor de Geschiedenis hebben, en om zich daarvan, te midden van den doolhof der ketterijen, ongerijmdheden, misselijke gebruiken, en gruwelen, waaruit vooral in de Middeleeuwen bijna de geheele Geschiedenis der uitwendige Kerk bestaat, als van een' leiddraad te bedienen. Het is inderdaad een zeer goed Compendium. Echter nemen wij de vrijheid, den Schrijver eenige bedenkingen te opperen. Zou het wel waar zijn, 't geen de bijgeloovige en partijdige Christen-Schrijvers der zesde Eeuw vermelden, dat de Christenen onder de Saxen, (Saksers) Hunnen, Lombarden en Perzianen, vele kwellingen en wreedheden moesten lijden, vooral in Perzië... door chosroes. Onder die barbaarsche Volken was het stelsel van vervolging geheel vreemd, en de groote chosroes of noushirvan was daartoe te wijs en te staatkundig. Enkele monniken, die ten ontijde bekeeren wilden, en als slagtoffers van hunnen ijver vielen, waren misschien de eenigen; en men weet, hoe verre de zucht toen ging, om de legende met martelaars te verrijken. - Zoo zegt de Schrijver ook: De Sarracenen deden

{==559==} {>>pagina-aanduiding<<}
den Christenen veel afbreuk; in Spanje stelden de Sarracenen alle middelen te werk, om de Christenen tot omhelzing van den Mahomedaanschen Godsdienst te bewegen. Het is bekend, dat de Spaansche Christenen volkomene vrijheid van Godsdienst en kerkbestuur hadden, zoolang zij het geloof der Muzelmannen niet met daden aantastten; en die dit deed, was gewis geen echt martelaar. - Volgens bl. 82 zou de Lezer bijna moeten opmaken, dat de Spanjaarden, overwinnaars geworden, niet veel hardere wapenen dan hunne vijanden bezigden; en toch voerden zij de brandstapels der Inquisitie in! - Op bladz. 107 (17de Eeuw) wordt gemeld, dat de Koning van Zweden, de Paltsgraaf aan den Rijn, de Markgraaf van Brandenburg, de Prins van Hessen, de Hertog van Brunswijk, de Koning van Polen, enz. tot den Roomschen Godsdienst terugkeerden. Wij twijfelen aan zulk eene menigte Vorsten. Althans geen Koning van Zweden verliet het Protestantendom in de 17de Eeuw; maar wel de Koningin christina, na den troon te hebben afgestaan; en in Polen zijn de Koningen altijd Roomsch geweest. - Op bl. 121 staat, dat de Hervormde kerk in Duitschland door het euvel der zoogenaamde verlichters ook zeer besmet werd; en eenige regels lager, dat de Hervormde kerk hare leer handhaafde en bewaarde. Behooren dan de Duitsche Hervormden niet tot die kerk? Dat de Remonstranten eene vereeniging met de Hervormden zochten, doch niet aangenomen werden, (bl. 123) luidt, schoon het waar mag wezen, wat hard. Wij wenschten echter wel, dat het geheele boekje wat meer in dien smaak behandeld ware, als de achttiende Eeuw.






{==560==} {>>pagina-aanduiding<<}

Ηιπποκρατης. Magazijn, toegewijd aan den geheelen omvang der Geneeskunde, beschouwd als wetenschap en kunst; uitgegeven door C.A.L. Sander, J.J. Walop en G.H. Wachter, Pz. Isten Deels 2de Stuk. Te Rotterdam, bij J. Hendriksen. In gr. 8vo. 110 Bl. f :-18-:

Dit Stukje is geheel aan de praktische Geneeskunde toegewijd, en bevat, in de eerste plaats, eenige Geneeskundige waarnemingen, vergeleken met weêrkundige aanteekeningen, door Dr. c.j. nieuwenhuys, te Amsterdam. In de voorrede van dezelve wordt het gewigt eener dergelijke vergelijking, en tevens de moeijelijkheid om daarin wel te slagen, kortbondig aangetoond. Wij meenden dan ook hier nieuwe bouwstoffen tot dat belangrijk gedeelte der geneeskundige wetenschap te zullen aantreffen, doch vonden ons hierin zeer te leur gesteld; want hoewel, aan het hoofd dezer maandelijksche opgave van de door Dr. nieuwenhuys in 1812 behandelde zieken, de stand van den baro- of thermometer wordt opgegeven, maakt de Schrijver daar verder geen gebruik van, en zegt niets van den invloed, welken, naar zijn inzien, de weêrsgesteldheid op zijne zieken gehad heeft. Van die zijde hebben dus deze waarnemingen weinig of geene waarde; maar anders hebben wij hier veel gevonden, dat de aandacht van deskundigen boeijen zal, en hunne overweging verdient. Bijzonder belangrijk vonden wij het verhaal der tusschenpoozende zenuwkoortsen, welke de Schrijver in Maart zoo veelvuldig heeft waargenomen; voorts dat eener tusschenpoozende koorts, gepaard met zijdewee, waar de behandeling waarlijk niet gemakkelijk was, en nieuwenhuys onzes inziens met veel regt, vooral op het zenuwgestel werkte; schoon wij, van den anderen kant, niet inzien, dat eene lating, in het begin, toen de pols nog vol was, en er duidelijke teekenen van plaatselijke ophoo-
{==561==} {>>pagina-aanduiding<<}
ping van bloed waren, zoo nadeelig zoude geweest zijn. Uit bl. 191 en eenige andere plaatsen zouden wij bijna opmaken, dat de Schrijver de aderlatingen als volstrekt nadeelig in zenuwziekten aanmerkt, waarvoor wij hoegenaamd geene reden zien. In zulke ziekten kan er zoo wel algemeene volbloedigheid, plaatselijke ophooping van bloed
plaats hebben, de levenswerking van het geheele gestel kan zoo wel te sterk zijn, als in andere kwalen; zoodat eene ruime bloedsontlasting weldadig wezen kan, hetzij als iets overtolligs wegnemende, of als vermindering van prikkel, en dus van levenswerking.
Het gebruik van ac. phosphor. met op. in buikloopen uit verzwakking der ingewanden verdient allezins nader beproefd te worden.
Nieuwenhuys houdt zich in het algemeen zeer aan de opwekkende geneeswijze, in den echt Browniaanschen stijl. Wij wraken dit niet; variis modis bene fit. Het zij ook verre van ons, de handelwijze van een' Kunstgenoot te beöordeelen; daartoe dient men met alle omstandigheden juist bekend te zijn. Ons is echter die geneeswijze, vooral in doorgaande koortsen, op den duur niet bevallen. Ook vinden wij ons altijd genoodzaakt, meer op den onderbuik te letten. Mogelijk geeft de ligging onzer standplaatse en de levenswijze der inwoneren daartoe aanleiding. Ook gelooven wij, dat de buikloopen, welke niet zelden bij typhus, door de opwekkende methode behandeld, ontstaan, en dan altijd zeer gevaarlijk zijn, veelal aan de verzuimde zuivering der eerste wegen moeten worden toegeschreven.
Wij bebben ook uit deze Verhandeling kunnen zien, dat Dr. nieuwenhuys meer in de Duitsche dan in onze Letterkunde t'huis is: zijne taal is ten minste veelal Hoogduitsch: bemerkingen voor aanmerkingen, stillen voor zogen, ontwennen voor spenen, enz. geven daar blijken van.
Op deze waarnemingen volgen eenige Mengelingen, welke wij aan den Heere wachter toeschrijven. De

{==562==} {>>pagina-aanduiding<<}
methode van den beroemden mursinna, om den blaassteek boven de schaambeenderen te doen, was ons reeds bekend (*). - De manier van hufeland, om bij hardnekkige wormziekten braakmiddelen voor te schrijven, vinden wij zeer eigenaardig, en hebben er ook reeds met goed gevolg gebruik van gemaakt. - De grootere kwaadaardigheid der venerische kwalen bij Berlijnsche vrouwen, door Franschen aangestoken, is eene nieuwe bijdrage tot de waarneming, dat de besmetting erger is, bij grooter verschil der individuéle organisatie. Veelligt liet zich deze opmerking desgelijks toepassen op zedelijke besmettingen: en hoe gezegend is dan, ook van dien kant, de aftogt der Franschjes niet voor ons! - In het nut der stortbaden stemmen wij mede in; doch wij gelooven, dat dezelve met groote voorzorge moeten gebruikt worden. Het zijn van die middelen, waar ligt de hand mede geligt wordt. Wij weten een voorbeeld, dat men eenen lijder met emmers koud water op zijn bed begoot, zoodat hij in 't nat dreef! Zulk een geval beneemt, in de plaats, waar het gebeurt, het middel, voor jaren lang, alle krediet. Zelven hebben wij weinig gelegenheid gehad het aan te wenden, en konden meestal door koude omslagen ons doel bereiken.
Wij wenschen, dat de verdienstelijke Uitgevers van dit Magazijn hunne taak met voorspoed zullen vervolgen.





{==563==} {>>pagina-aanduiding<<}

Verhandeling over den invloed der Kruisvaarten op den toestand van de Burgermaatschappij in ons Vaderland. Ter beäntwoording eener Prijsvrage, door het Utrechtsch Genootschap van Kunsten en Wetenschappen voorgesteld, door R.W.J. van Pabst tot Bingerden, aan wien de Gouden Medaille is toegewezen. Te Utrecht, bij J. Altheer. 1814. In gr. 8vo. 105 Bl., buiten de Voor- en Narede. f :-18-:

Er is, sedert eenige jaren, zeer veel over de Kruistogten geschreven. Zou het welligt ook geweest zijn, om de lijdende menschheid, onder haren druk, op eene behendige wijze te troosten en op te beuren, door de versterkte overtuiging, dat geene dolzinnige woede der Vorsten of volken, geen oorlog, verwoesting, barbaarschheid en ellende de Goddelijke Voorzienigheid beletten, het heerlijkst licht uit al dit duister te doen ontspringen? Dank hebbe dan de verlichte en menschlievende ziel, die dit onderzoek eerst aan den gang hielp! De prijsvraag bij het Parijsche Instituut is bekend; als ook de verongelukte poging van onzen verdienstelijken Landgenoot, wijlen den Hoogleeraar regenbogen, om naar dien prijs te dingen, en het schatbare stuk, dat hij ons daarom niet onthield; en waarvan het jammer is, dat het den Schrijver dezer Verhandelinge niet bekend schijnt geweest te zijn, schoon hij van het bekroonde stuk des Professors heeren heeft gebruik gemaakt. Bovendien zijn ons eene Fransche en twee Hoogduitsche geschiedenissen van het bedoelde tijdvak onder de oogen gekomen; zijnde eene der laatsten tafereelswijze, de andere in een' zeer eenvoudigen stijl geschreven, en voorzien met een aanhangsel der staatsregeling en wetten in het nieuwe Jeruzalemsche rijk onder boudewijn en zijne opvolgers.

{==564==} {>>pagina-aanduiding<<}

Wat wonder, dat het verdienstelijke Utrechtsche Genootschap het gezegde onderwerp al spoedig op ons Vaderland in het bijzonder wenschte te zien toegepast; en daarom die prijsstoffe reeds in 1808 of 9 uitschreef, welke wij in dit stuk behandeld vinden. Hetzelve werd reeds in 1810 bekroond; doch de Parijsche Censuur enz. enz. moetende passeren, zal het welligt daardoor veroorzaakt zijn, dat het pas in dit jaar in het licht is verschenen.
Eene korte voorrede; - eene inleiding, behelzende een beknopt overzigt der Kruisvaarten, met betrekking vooral op de inwoners dezer landen, die in dezelve deel genomen hebben, naar het voorbeeld van heeren verdeeld in vier tijdvakken, van 1096 tot 1146, tot 1187, tot 1246, tot 1291; - een Iste Hoofdstuk, bevattende den toestand van ons Vaderland vóór de Kruistogten, verdeeld in staatkundigen toestand, koophandel en Industrie, zeden, kunsten en wetenschappen; - een IIde Hoofdstuk, over den invloed der Kruisvaarten op den toestand van de Burgermaatschappij in ons Vaderland, betrekkelijk wederom tot de genoemde voorwerpen; - een Besluit, waarin de som van voor- en nadeel wordt opgemaakt, en eenige belangrijke Aanteekeningen; ziedaar den inhoud en de verdeeling der Prijsverhandelinge!
Dezelve doet zich, op het eerste aanzien, als zeer geleidelijk voor; en zoo is zij metderdaad geschreven. Met dit al is het bestek wat kort, en de behandeling daarom tot het eigenlijk tijdperk te zeer bepaald, om een volkomen helder overzigt van dit geheele tijdperk, naar alle zijden en betrekkingen, aan dezelve te hebben. De Schrijver behoort daarenboven meer tot de zorgvuldige en voorzigtige onderzoekers, dan wel tot de stoute gissers. En hoe veel duisters is er nog altijd in de geschiedenis van het behandelde tijdvak; duisters vooral ten aanzien van het bijzondere, elk land en volk aangaande. Wij leeren hier, ja, overtuigend, dat onze Landgenooten, vooral de Vriezen, veel deels hadden aan deze Kruistogten, en zien bij hen dezelfde veranderingen in allerlei opzigt plaats grijpen als elders, ja

{==565==} {>>pagina-aanduiding<<}
worden in het bijzonder ook op handel en zeevaart oplettend gemaakt, hier al vroeg gevestigd; doch men moet bekennen, dat, ten opzigte van het eigenlijk onderwerp, den invloed der Kruistogten op den toestand van dit Land, de oogst niet zeer rijk is uitgevallen. Mogelijk had regenbogen, als Landgenoot, nog wel iets kunnen bijdragen. Van s. stijl, in zijne Opkomst en Bloei, herinneren wij ons het onderzoek, waarom elders de eenhoofdigheid, en hier het tegendeel, in de landsregering door dezelfde oorzaak der Kruistogten bevorderd werd.
Dit echter strekke geenszins tot verkleining der verdienste van den kundigen en bekwamen Schrijver. Wij huldigen ook te dezen opzigte het loffelijke en welwikkende Utrechtsche Genootschap, betuigende onze erkentelijkheid voor het bekroonde stuk.




De waarde van den Mensch, in drie Zangen, door Adam Simons. Te Amsterdam, bij J. ten Brink, Gz. 1814. In gr. 8vo. XII en 52 Bl. f 2-:-:

Wij ontvangen hier een Leerdicht van geringe uitgebreidheid, doch van eenen allergewigtigsten inhoud. Het is de Mensch, die zijne eigene voortreffelijkheid en verhevenheid beschouwt. In zoo verre is het dus, wat het onderwerp aangaat, onderscheiden van het Dichtstuk van pope, die den Mensch slechts naar zijn wezen, en naar het doel zijner schepping, bezong. De behandeling van 's menschen waarde vereischte dan ook minder eigenlijk gezegde wijsgeerige navorschingen en bespiegelingen, maar behelsde de rijkste stof voor dichterlijke beelden en tafereelen.
Dan, aan den anderen kant, heeft dit onderwerp het mingevallige, dat het bijna geheel de verdienste der nieuwheid mist. Hoe menigmaal heeft men niet in proza of poëzij van 's menschen waarde, voortreffelijkheid en hoogen adel gesp oken! De stof is wel, zoo men wil, onuitputtelijk; doch onze bevatting, en vooral onze dichterlijke taal, hebben hare bepaalde grenzen. Non nova, sed nove, is dus het eenige, 't welk hier den Dichter overschiet; en wij moeten zien, of hij door de

{==566==} {>>pagina-aanduiding<<}
wijze van behandeling de stof, die hij voor zich had, in nieuwe en treffende oogpunten hebbe weten te plaatsen.
De eerste Zang der drie, waarin het Gedicht verdeeld is, loopt over 's menschen aanleg. Deze komt ons het magerst voor, niettegenstaande de Dichter er uitmuntende schoonheden de détail in heeft weten te brengen. Schoon wij niet gaarne gewrochten van het dichtvermogen naar de el afmeten, zal echter waarschijnlijk de Lezer met ons vinden, dat in een Leerdicht (in eene Ode is het geheel iet anders) in twaalf bladzijden over 's menschen hoogen aanleg niet veel nieuws kan gezegd worden. Men vindt daarin - als aanhef - het nietige van onverdiende erfelijke voorregten, het hatelijke der dwingelandij en van het bijgeloof, waarvan wij den onmiddellijken zamenhang niet begrijpen. Hierop volgt een kort tafereel van de Schepping, en van den Mensch, toen hij pas uit de handen van zijn' Formeerder kwam. De sluimering der driften in zijnen jeugdigen boezem wordt zeer schoon bij eenen stillen Nacht, door de Maan beschenen, vergeleken. De plaats dier dristen verving eene kalme, hemelsche liefde van den eersten Mensch tot zijne verloofde bruid,

In wier bekoorlijk oog hij zijne beeldt'nis zag. 
Hoe lachte hij haar toe, als zij hem bloemen plukte, 
Hoe beefde zijne hand, die hare handen drukte! 
Natuur stond al haar schoon van roos en lelie af, 
Dat zij aan haar gelaat met milde goedheid gaf. 
Geen blijde dageraad, versierd met purp'ren stralen, 
Geen glansrijk avondrood kon bij haar' luister pralen! 
De schepping had haar 't laatst, met ingespannen kracht, 
Als 't edelste gewrocht, zoo heerlijk voortgebragt, 
En scheen, na zulk een proef van eindeloos vermogen, 
Geen edeler gedaante, op aarde, te gedoogen; 
Zij was haar lieveling, vóór allen rijk bedeeld, 
De bronâar der Natuur, haar treffend evenbeeld! 

Men herkent hier milton's kleuren, doch met oordeel en eigen dichterlijk vermogen opgelegd.
De Mensch kende in den aanvang nog zijne onmetelijke krachten niet. Deze krachten nogtans, de zucht tot gedurigen aanwas, kenschetsen den Mensch, en hij is dus niet van het

{==567==} {>>pagina-aanduiding<<}
geslacht der Orang-Outangs, gelijk sommigen beweren. (Wij hadden hier wel een weinig meer verhessing van toon, en eene meerdere verontwaardiging des Dichters over deze misdaad van gekwetste menschheid, verlangd.)
Hiermede loopt deze Zang af. De volgende handelt over 's menschen ontwikkeling. Een treurgalm wegens de moeijelijkheden dezes levens, straks afgewisseld door een' jubeltoon over de rijke voordeelen, die hem de overwinning dier moeijelijkheden door arbeid, vooral door veldärbeid, verschafte, maken de zeer gepaste inleiding uit. Hierop worden de Mijnwerken, de Scheepvaart, de Geneeskunde (door uitheemsche reizen uitgebreid en bevorderd) achtervolgens vermeld. Treffend is de volgende vergelijking, waarmede de fraaije schildering der Koorts begint:

Gelijk de strenge koude, in IJslands barre dreven, 
Den dorren grond verstijst, en mensch en dier doet beven, 
Terwijl de Hekla rookt, bij puim en sulfer loeit, 
En, in zijn diepe kolk, de heete lava gloeit; 
Zoo beeft de mensch van koude; een vuur brandt straks in de ad'ren, 
Zijn angstig harte jaagt en schijnt den dood te nad'ren; 
De ontstelde geest doolt om; hij woelt, en schreit en lacht; 
En monsters ziet zijn oog, in slapeloozen nacht. 
Hij ijlt van zijn bedrijf en van zijn werkzaam leven, 
Van zijn onnoozel kroost en droeve gade omgeven; 
Gefolterd, afgemat, en van zich onbewust, 
Verdooft zijn levenskracht in zorgelijke rust. 

Van de Geneeskunde is de overgang tot de Natuurkunde zeer ongedwongen. De Dichter neemt deze gelegenheid waar, om aan de Heeren rauwenhoff en reinwardt, aan eerstgemelden van welke dit Dichtstuk is toegewijd, eene welverdiende hulde te bewijzen. Dan, de Mensch onderzoekt niet slechts dezen Aardbol, maar klimt op tot hoogere kringen, tot het meten van de loopbanen der gestarnten. Niet slechts in de Wetenschappen is de Mensch groot; ook de Kunsten heest hij geschapen. De Schilder-, Beeldhouw- en Bouwkunst worden achtervolgens beschouwd. De overgang van de laatste tot de Welsprekendheid, door den vereenigden eerbied, dien ons een statig Kerkgebouw en de achtbare taal van een'

{==568==} {>>pagina-aanduiding<<}
waardigen Geestelijken afdwingen, is zeer eigenaardig en fraai. Bij gelegenheid van het vermogen der tale wordt, in plaats van oude voorbeelden, dat van onzen Vaderlandschen kemper, bij de moedige stappen, die de jongste Omwenteling noodzakelijk maakte, voortreffelijk te pas gebragt, en bij die heugelijke verandering dan ook nieuwe roem voor de Dichtkunst voorspeld, de lof van wier Zuster, de Muzijk, dezen Zang besluit.
Men ziet, dat het verhevene onderwerp hier de keurigste tafereelen bood, waarvan echter de Dichter naauwelijks den buitensten omtrek kon schetsen. Wij mogen natuurlijk niet met hem twisten over de palen, welke hij aan zijn stuk heeft gelieven te geven; dan wij moeten bekennen, dat net ons jammert, dit bestek niet op eene wat ruimere schaal ontworpen te zien. Het is waar, voor eene Voorlezing, waartoe de Heer simons zijn Gedicht oorspronkelijk schijnt bestemd te hebben, waren die grenzen juist geschikt: maar waarom bijde uitgave dezelve niet wat uitgezet? Wij kunnen niet zeggen, dat de redenen des Dichters daarvoor (in de Voorrede) ons voldoende zijn voorgekomen.
Deze aanmerking geldt minder ten opzigte van den derden Zang, die over 's menschen bestemming handelt. De inhoud van denzelven is meer beschouwelijk, meer ideäal, en vereischte dus niet stellig die uitgebreidheid, welke ons bijde andere noodzakelijk voorkomt. Deze Zang wordt geöpend met de schildering der vlugtigheid des levens, en de tegenoverstelling eens deugdzamen en gelukkigen, en eens vroegtijdigen, door ondeugd berokkenden ouderdoms. Dit leidt den Dichter tot het besluit, dat de Deugd wezenlijk beloond, de Ondeugd gestraft moet worden, en dat deze belooning en straf zich niet tot de Aarde alleen bepalen. Eene beschouwing der Onsterfelijkheid is het natuurlijke gevolg. De Dichter heeft, om haar te schilderen, het bekende beeld van een' vlinder gekozen, doch in zeer schoone verzen uitgedrukt. Eene verrukking bevangt hem; in hope, zijne Ouders, zijne vroeggestorvene Zuster te zien, zweeft hij naar de gewesten der eeuwigheid.

Ik zie reeds op den top der hoogste bergen neder; 
't Is alles één vallei; ik zweef gelijk een veder. 
Waar is die oceaan? een druppel, in 't verschiet; 
Ver boven zon en maan, hoor ik zijn woede niet. 

{==569==} {>>pagina-aanduiding<<}

Wie meet de werelden, die voor mij henen snellen? 
Wie zou die duizenden en haar bewoners tellen? 
Zij volgen (*) in een heir, door magt noch plaats gestuit, 
Op de eindelooze baan, een treffend maatgeluid, 
En gonzen, in haar vaart, dat zelfs der eng'len koren 
Den statelijken togt hoog in den hemel hooren! 
Haar glans verblindt mijn oog, gevormd voor lager' kring; 
De dag, die bij ons licht, is hierbij schemering! 

Doch wij zouden deze geheele schildering der hemelsche gewesten moeten uitschrijven, wilden wij al het schoone en verhevene daarin doen opmerken. De Dichter heeft, bij al het zinnelijke en aardsche, ('t welk hij er natuurlijk in moest overlaten, en zonder 't welk het voor zinnelijke menschen onmogelijk zou zijn, er iets van te zeggen) toch zulk een ideäal van zedelijke regtheid, zedelijke en godsdienstige bezigheden, - reizen naar andere werelden, om daarin Gods aanbiddelijke volmaaktheden op te merken, hereeniging van deugdzame lievelingen, aanbidding der wegen des Allerhoogsten, en plegtigen eerdienst en lofgezang daarin geschetst, dat men duidelijk den Hemel der Christenen, den Hemel der Openbaring, herkent; hoewel de Heer simons in het Voorberigt zegt, dat hij de grenzen der Openbaring naderen, maar niet binnentreden wilde. Dan, het is bijna onmogelijk voor een' Christen, wanneer hij van het toekomende leven spreekt, alleen de gebrekkige beloften der Rede te baat te nemen. Het is waar, dit alles is ook niet nieuw, maar toch in zulk eene dichterlijke taal, met zulke rollende verzen voorgesteld, dat deze Zang ons de kroon schijnt te spannen.
Wij kunnen ons niet onthouden, ten slotte nog de volgende plaats uit deze schoone vinding hier neder te zetten:

Zij zien, voorheen bedekt voor 't oog der stervelingen, 
De werking der Natuur, de wording aller dingen; 
Maar, boven ramp en nood, deert hun de lava niet; 
Geen vuur verschroeit hun oog, dat Etna's kolk bespiedt; 

{==570==} {>>pagina-aanduiding<<}

Zij schromen geen gevaar, als zij, bij sulferstralen, 
Tot aan de wei der zee, door diepe holen dwalen; 
Dáár loeit hun de afgrond toe, dáár staren ze onversaagd 
De vaste grondzuil aan, die heel de wereld schraagt. 
Zij, veilig overal, alsof zij Goden waren, 
Staan op den oceaan en wand'len op de baren, 
En gaan van pool tot pool, en zien, in 't peilloos diep, 
Gedrogten, die ook dáár eene eeuwige Almagt schiep: 
In alles zien zij God, die alle wereldbollen 
Naar ééne wet bestuurt, geregeld voort doet rollen, 
En houdt in evenwigt; een' vader wijs en goed, 
Die 't groot gezin verzorgt en zijne kind'ren hoedt. 





Hector, Treurspel; vrij gevolgd naar het Fransche van den Heer Luce de Lancival, door Ambrosius Justus Zubli. Te Dordrecht, bij P. van Braam en A. Blussé en Zoon. 1814. In kl. 8vo. Behalve het Voorberigt, 103 Bl. f :-14-:

Geene geringe aanbeveling voor de waardij dezes Treurspels is de zorg, aan deszelfs overgieting in onze taal door een roemrijk Dichteren-paar besteed. De Heer wiselius gaf daarvan, reeds in 1810, eene vertaling, en de Heer zubli, van dezen vroegeren arbeid onbewust, levert ons hier eene vrije overzetting. Beide Dichters hebben inderdaad hunne bevoegdheid voor deze moeijelijke taak uitdrukkelijk aan den dag gelegd. Beiden drongen zij door tot den geest der gebeurtenis, welke het onderwerp uitmaakt, en tevens tot den geest van het oorspronkelijke, dat zij wilden vertolken. Beiden vonden zij in de behandeling des oorspronkelijken Dichters eenige leemten, welke zij en Lezer en Tooneelspeler doen opmerken; en de laatstgenoemde Overzetter waagt zelfs, in het 5de Bedrijf, eene wezenlijke verandering en een bijvoegsel van vier tooneelen, waarbij hij Priamus en Hekuba, en te gelijk den jongen Astyanax, al sprekende en werkende invoert; ofschoon de zamensteller van dit dichtstuk zoodanige invoering, naar het schijnt, niet heeft durven beproeven. Zoo eigenaardig, intusschen, deze inlassching moet geächt worden van per-
{==571==} {>>pagina-aanduiding<<}
sonen, die zoo dikwerf genoemd worden zonder te verschijnen, en van die moederlijke teederheid, welke overal met opzet aan Andromache wordt toegekend, zoo zeer mogen wij ook den Heer zubli geluk wenschen, dat hij in deze tusschenvoeging zoo wel geslaagd is, daar zij bij uitnemendheid dient om de poging eener echtgenoote kenbaar te maken en te versterken, welke niets verzuimt om haren gemaal van eenen, in haar oog gevaarlijken, strijd terug te houden.
Bij de liefhebbers des tooneels is de inhoud dezes Treurspels reeds van eene al te gunstige zijde erkend geworden, als eene der uitgezochtste voorstellingen in de Iliade des onsterfelijken homerus, dan dat het noodig zoude zijn, daarbij alhier langer stil te staan. Liever verwijlen wij bij het verschil, hetgeen beide vertalingen kenmerkt. Die van den Heer wiselius bedoelde blijkbaar, zoo na mogelijk getrouw te blijven aan het oorspronkelijke: de Heer zubli, daarentegen, wilde het Fransche opstel meer gebruiken, als modèl, niet van slaafsche, maar van vrije navolging. Vervuld van al dat eenvoudig grootsche, welk den Griekschen zanger der hooge oudheid in de schets zijner karakters bijzonderlijk verheft, oordeelde hij, liever het ineengedrongene der Fransche zamenstelling en het uitvoerige der Fransche versmaat aan het belang des onderwerps en aan den adel der Hollandsche taal te moeten opofferen, dan een Fransch stuk in verfranscht Hollandsch te leveren. Hij wilde liever in zekeren zin de proeve van eigen oorspronkelijkheid wagen, dan zich geheel te boeijen aan hetgeen hij voor zich had. Beide stukken loopen dus zeer uit elkander. De eerste vertaling is vrij getrouw; doch juist daardoor aan vele stijfheden, en, mogen wij het zeggen, aan vele platheden onderhevig, welke, zonder eene geheele omzetting van woorden, en zelfs van zin, niet wel te vermijden waren. Ook het rijm is om die zelfde reden veelal gezocht, nu en dan hard en wanklankig. Bij den vrijen Overzetter en Volger is elk deel bijkans een gewrocht van eigen kunst. De redenering der sprekers is eenvoudig en tevens waardig, zonder dat zij verbonden is aan eenen bepaalden gang van denkbeelden, nu eens al te kort, dan weder te uitvoerig, zonder behoorlijk af te breken. De keuze van woorden is allezins gepast; de verstoon is zoetvloeijende, en het rijmwoord ongezocht en gemakkelijk; en, hetgeen bovenal, in de uitvoering op den
Schouwburg, zoo verbazend veel afdoet

{==572==} {>>pagina-aanduiding<<}
voor de uitdrukking der gewaarwordingen, er is zulk eene natuurlijke zoetvloeijendheid, zoo wel in den loop der gedachten, als in de plaatsing der woorden, dat deze harmonie niet kan nalaten, den Tooneelspeler, wanneer hij zulks slechts begeert, blijkbaar te doen uitmunten, en den Aanschouwer en Hoorder tot oplettendheid, goed verstand en hartelijke deelneming te dringen. In één woord, de Heer wiselius wilde vertalen, en deze zijn arbeid is, over het geheel genomen, lofwaardig; de Heer zubli, daarentegen, wilde te midden zijner overgieting oorspronkelijk blijven, en deze proeve is hem meesterlijk gelukt. De Recensent nam zeer gaarne de moeite, om beide stukken met elkander en tevens met het oorspronkelijk Fransche te vergelijken, en hij betuigt rondborstig, dat hij, na de naauwkeurigste tegenoverstellingen, geene reden vindt om zijne voorgaande beöordeeling terug te nemen. Eene enkele proeve zal hier tot bewijs dienen. Wij kiezen daartoe de beschrijving, welke eene der schoonste plaatsen dezes Treurspels uitmaakt, uit het 4de Tooneel des IIIden Bedrijfs, alwaar Paris aan Hector den vernieuwden aanvang van den twijfelachtigen slag verhaalt:

paris. 
Sans presser le carnage, 
Jusqu'au jour, vous vouliez qu'on bornât son courage 
A contenir les Grecs renfermés dans leurs murs, 
Pour leur porter des coups plus nobles et plus sûrs; 
Mais le grand Sarpédon, haranguant notre armée, 
A fondre sur leur camp l'a sans peine animée. 
Jaloux de leur prouver qu'en l'absence d'Hector, 
Pleins de son souvenir, nous pouvions vaincre encor; 
Nous poursuivions les Grecs, qui, dans leur course agile, 
Imploroient leurs vaisseaux pour leur dernier asyle: 
Tout cede, meurt ou fuit: par sa lugubre horreur, 
La nuit vient du désordre augmenter la terreur: 
Tout se confond alors; la valeur devient rage; 
Sur de sanglans débris le fer s' ouvre un passage: 
Plus d'ordre, plus de rang: nous frappons au hasard; 
D'une torche enflammée on fait un étendard, 
Et, chassant devant nous la Grece fugitive, 
Déja de l'Hellespont nous franchissions la rive, 

{==573==} {>>pagina-aanduiding<<}

Déja Mars, avec nous, s'élancant dans les eaux, 
Portoit le feu vengeur sur les premiers vaisseaux..... 
Lorsque, ............. 
Couronné des rayons d'un cercle lumineux, 
Qui, dans l'ombre, brilloit, encor plus radieux, 
Comme un colosse immense, à l'armée immobile 
Apparait un guerrier..... 
andromache, epouvantée. 
C'étoit Achille! 
paris. 
Point d'armes dans sa main; 
Mais l'immortelle égide éclate sur son sein, 
Et de son front s'élève une céleste flamme, 
Dans la lueur sinistre éclaire au loin Pergame. 
Il fait un pas vers nous, un seul!.... et de sa voix 
L'éclat épouvantable a retenti trois fois! 
Ce cri, pour les Troyens signal de la retraite, 
A rallié les Grecs. 

Vertaald door den Heer wiselius!

paris. 
Toen wij het bloedvergieten staakten, 
En, volgens uw bevel, de toebereidzels maakten, 
Om Hellas moedloos heir te sluiten in zijn' wal, 
Opdat gij grooten roem mogt oogsten uit hunn' val, 
Begon Sarpedon ons van nieuwen strijd te spreken 
En wist in 's krijgsmans hart een' fellen gloed te ontsteken, 
Om elk te toonen, dat, daar men met u verwon, 
Men ook wel zonder u den Griek verwinnen kon. 
Nu stuiven we ijlings voort en, in zijn' wal benepen, 
Zoekt van rondom de Griek zijn schuilplaats in de schepen. 
't Zwicht alles, sneeft, of vlucht; de wal wordt overheerd, 
Terwijl de duisternis nog de ijslijkheid vermeêrt. 
't Woelt alles ondereen; men kan zich niet verzaden 
Aan moord en schijnt door 't bloed, als door een' stroom, te waden. 
Geene orde meer; men slaat bij gis aan allen kant. 
Straks wordt een fakkel ons ter veldbanier geplant. 
Daar nu de Griek slechts zoekt ons wrekend staal te ontkomen, 
Bereiken wij alreeds den boord van Helle's stromen; 

{==574==} {>>pagina-aanduiding<<}

In onzen drom vermengd, staat Mavors ons reeds bij, 
Om onze toorts te slaan in de eerste schepenrij, 
Als ............... 
Een held, den schedel met een krans van licht omsloten, 
Dat door den donkren nacht met heller' luister straalt, 
Van 't steile voorgebergte als een Colossus daalt.... 
't Staat alles roerloos, stom, vervuld met angstig vrezen. 
andromache. 
Achilles! zou hij 't wezen? 
paris. 
Hij droeg geen' wapens; neen: 
Doch voor zijn' breede borst blonk 't Godlijk schild, en 't scheen 
Dat zijne lokken met een kroon van vlammen praalden, 
Die, met een' naren gloed, van verre op Troje straalden. 
Hij nadert één' tred slechts; geen Griek verzelde hem.... 
Hij spreekt, en driewerf dreunt de weêrgalm van zijn stem... 
Die stem, het teeken tot de vlucht voor uw' Trojanen, 
Vereent de Grieken weêr bij hunne legervanen.... 

Gevolgd door den Heer zubli:

paris. 
Op uw bevel, mijn Heer, 
Beteugelde ik den moed van onze legerscharen, 
Totdat de morgenstond de neevlen op zou klaren, 
Om dan, met meerder vrucht, en sterker in getal, 
Te stormen op den Griek, verschanst in zijnen wal: 
Maar Vorst Sarpedon, fier, door eerzucht aangedreven 
Om Trojes grootsten held in moed voorbij te streven, 
Vol hope om, zonder hem, het Grieksche heir te slaan, 
Spoorde onze legermagt tot daadlijk strijden aan. 
Straks hoort men van rondom de taaije lansen trillen: 
Elk roept vol geestdrift uit: ‘Laat ons geen tijd verspillen!’ 
Fluks grijpt men schild en speer, en trekt het slagzwaard uit, 
En spoedt zich tot den strijd, belust op oorlogsbuit. 
De Grieken worden straks verdreven uit hun' wallen; 
Men zag van allen kant hun' stoutste helden vallen; 
't Zwicht alles, sterft of vlucht, en zoekt in zijnen nood, 
Ten laatsten toeverlaat, een' schuilplaats op de vloot; 
Het staal baant zich een' weg langs stervenden en dooden; 
't Raakt alles overhoop; men hoort naar geen' geboden; 

{==575==} {>>pagina-aanduiding<<}

Der helden dapperheid verkeert in dollen moed; 
Men treedt, tot de enkels toe, in 's vijands rookend bloed; 
Met toortsen in de hand, op standaards opgeheven, 
Wordt de overwonnen Griek, als slachtvee, voortgedreven; 
De donkerheid des nachts zette aan de razernij, 
Verwarring, angst en schrik, nog meer verschrikking bij. 
De Hellespont was reeds bezet door onze drommen; 
Reeds had een deel des heirs des vijands vloot beklommen, 
Zijn scheepsvolk of ontzield, of in den vloed versmoord, 
En 't wreekend vuur gezwaaid van 't een op 't ander boord, 
Toen eensslags, .......... 
In schitterenden gloed, gelijk een vuurkolom 
Zich opheft uit de kim met onvoorzienen luister 
En nieuwen glans ontleent van 't akelige duister, 
Met stralen, in een' kring om zijnen schedel heên, 
Aan 't doodschverstomde heir een oorlogsman verscheen. 
andromache, verschrikt. 
Het is Achilles!.... groote Goden! 
paris. 
De stoutste krijgsliên vloden 
Als voor een schrikgedrocht langs 't afgelegen strand; 
Hij had noch spies, noch zwaard, noch boog in zijne hand; 
Maar 't godlijk borstpansier, door Mulciber geklonken, 
Schoot stralen tot aan Troje als bliksemende vonken. 
Hij treedt een voetstap voort, één enkle!... en 't fors geknal 
Van zijne stem weêrgalmt, tot driewerf toe, in 't dal. 
Die kreet ontvonkt den moed in 't hart der Grieksche benden, 
Verschrikt ons heir, gereed zich straks ter vlucht te wenden. 

Uit het aangehaalde voorbeeld blijkt zeer duidelijk de vrijheid, welke de Heer zubli in zijne navolging genomen heeft. Zijn bijvoegsel van bijkans tien regels kan geenszins als overtollig geschat worden. Het is juist geschikt, om, bij het verhaal van zegepraal en bezwijken, alle die aandacht gaande te houden en alle die aandoeningen te verwekken, welke de spreker voor zijn bijzonder oogmerk behoeft. Het overtuigt ons van de gegrondheid eener aanmerkinge, welke wij reeds meermalen bij andere gelegenheden gemaakt hebben en thans herhalen, dat eene vertaling van dichtstukken uit levende talen altijd eene gewaagde onderneming is, welke slechts zeer zelden naar eisch gelukt, en dat

{==576==} {>>pagina-aanduiding<<}
daarentegen de vrije navolging den overzetter eene vrije speling verschaft voor zijn genie, om te verkorten of uit te breiden, te verlevendigen of te versieren, of wel bij eene gansche weglating aan te vullen, hetgeen hij meent noodig te wezen. De Recensent althans komt er openlijk voor uit, dat hij, hoe gaarne den arbeid huldigende onzer Naburen, die zich verdienstelijk maken omtrent het hooge Treurspel, denzelven echter nooit zoo volkomen heeft gevonden, of het dichterlijke genie onzer Nederlandsche Dichters bevindt zich allerwegen in staat om denzelven te evenaren. Het schijnt hem toe, dat gebrek aan bemoediging eene der voornaamste oorzaken is, welke tot ons achterwezen in dit vak der kunst hebben gewerkt; en het is er zoo ver af, dat hij eene vertaling, zelfs der beste stukken van andere Natiën, als een middel aanmerkt tot kunstvermeerdering, dat hij daarin veeleer het graf onzer Hollandsche kunst meent te vinden. Hij acht het alzoo pligtmatig, den Heere zubli zijnen dank voor dezen arbeid te betuigen, en neemt gaarne deze gelegenheid waar, om het volgen van zijn voorbeeld, en de vrije overneming van vreemde dichtwerken, zonder zich bepaaldelijk aan gedachten en woorden-zin te verbinden, aan de beöefenaars dezer hooge kunst met den meesten ernst aan te bevelen; daar het, zijns oordeels, juist zoodanige proeven zijn, waardoor de Dichter zich opgewekt gevoelt om zijne eigen krachten te scherpen, en zich welligt, na slechts weinige pogingen, in staat zal bevinden, om zelf een geheel oorspronkelijk stuk te leveren, waarbij zijn eigen genie hem de eigenaardige tooneelwetten zal voorschrijven, welke onderwerp en kunst aan de hand geven. Ook de Heer zubli heeft alreeds in deze gegevene proeve eenen zoo goeden dichterlijken aanleg geöpenbaard, dat de onderneming van een oorspronkelijk heldenstuk voor hem niet meer eene gewaagde taak zal kunnen zijn, en wij hem daartoe met alle vaderlandsche
geestdrift uitnoodigen. Bij enkele min voegzame uitdrukkingen (zoo als Ulissessen op bl. 51, wanhoopstaal en aêmhalen op bl. 89 en soortgelijke meer) mag de Recensent niet stilstaan; zoodanige kleinigheden mogen, bij eenen anders zoo volkomenen arbeid, niet gelden, en de ongelijkheden van spelling en enkele taalfouten, door de afwezigheid van de pers veroorzaakt, zullen dan ook, op des Dichters verzoek, eene gereede verschooning vinden.


{==577==} {>>pagina-aanduiding<<}

Marie, ou les Hollandoises. Deuxième Edition, revue et augmentée. III Tomes. à Paris, chez Arthus-Bertrand. 1814. 8vo.

Wij kunnen niet twijfelen, of het publiek is nieuwsgierig naar den inhoud, de strekking, de waarde van dezen Roman, blijkens eene korte, geteekende advertentie, door den Heer de st. leu, dat is, onzen voormaligen Koning, geschreven. Velen zullen van oordeel zijn, uit dit geschrift meer te kunnen opmaken, ten aanzien van 's mans verstandelijke en zedelijke hoedanigheden, dan uit zijn geheele openbare leven. Velen zullen meenen, nu eerst in staat te zijn, tusschen hen te beslissen, wier gevoelens op dit stuk dikwijls zoo verre uit elkander loopen. Buitendien heeft het geschrijf van eene zoo hooge personaadje voor ons altijd iet bijzonder aantrekkelijks; en des te meer, naar gelange dat geschrift tot het gewone menschelijke leven en bedrijf afdaalt. Hoedanig ziet men de dingen, uit zulk een standpunt? Hoedanig aanschouwt en gevoelt men zichzelven? Hoe ver blijft men gewoon mensch? Is men op de gewone wijze gelukkig en ongelukkig, of niet? Ziedaar zeer natuurlijke vragen! En, daar een Roman, vooral een eerste Roman, veelal een spiegel van het eigen hart, de ondervinding, geschiedenis, begrippen en geliefkoosde bespiegelingen des Schrijvers is, zoo beäntwoordt dit slag van geschriften, buiten, ja in sommige opzigten boven, eigen gedenkschriften of dergelijke, het allerbest aan dit oogmerk. Inderdaad, de Roman, door eenen Koning, vooral door iemand geschreven, wien de fortuin behagen gevonden heeft eenen zeldzamen kring van lotwisseling te doen doorloopen, mag (indien hij anders een man is van gevoel en bekwaamheid) gereedelijk verwacht worden op zichzelven reeds niet onbelangrijk te kunnen zijn. Hoe veel, hoe veel buitengewoons, en op welk eene buitengewone wijze, in eene buitengewone betrekking, moet zoo iemand gezien en ondervonden hebben! Hoe vele gemaskerde waarheid, hoe vele verbloemde anecdotes, hoe vele zaken, doorgaans met den sluijer van uitwendigen glans bedekt, zal hij al ligt aanbieden en voor den dag brengen! Hoe zeer mogen wij
hopen, eenen dieperen blik.... Dan, onze bespiegelingen, door den titel opgewekt, zouden ligt de aandacht te

{==578==} {>>pagina-aanduiding<<}
zeer spannen, en de verwachting te hoog doen rijzen. Wij willen met dezelven niet verder gaan, maar ons best doen, eenig verslag van het beloop en den inhoud des werks te geven, ten einde daarop vervolgens eenig bepaald oordeel te gronden.
Het geheele verhaal bestaat uit brieven, door de voornaamste handelende personen onderling gewisseld. Deze personen zijn een Hollander, met twee à drie vrouwen van dezelfde natie, en eenen Franschman, die de minnaar, naderhand de man van eene der genoemden is, zoo als de Hollander de twee anderen zuster, nicht en geliefde, noemt. Hierbij komen nog een geestelijke van Arnhem, een Franschman, een Hertog van dezelfde natie, eene Italiaansche en een paar Poolsche dames, als in den tweeden rang, en eindelijk verscheiden mindere en slomme personen. Het tooneel is in den beginne in Holland, op eene buitenplaats en uitgebreid landgoed tusschen Utrecht en Arnhem. Hier leven de voortreffelijke Hermacinthe, oudere, ongetrouwde zuster, met haren broeder Julius en nichtje Maria in ongestoorde kalmte en vreugde. De twee laatsten, door de eerste gekweekt en gevormd, staan welhaast hunne handen, gelijk reeds lang hunne harten, te vereenigen. Hermacinthe houdt hen echter tamelijk verwijderd, deelt hun vele belangrijke lessen mede, verhaalt ook hare eigen geschiedenis, is, in één woord, de hemelsche wijsheid, die door het zuiver hart van Maria glansrijk wordt weerkaatst. Dit alles schrijft Julius aan zijnen vriend Adolf, Franschman, in dienst, doch in Holland niet onbekend, en zelfs door zijne ouders voor eene Noordhollandsche jonge dame bestemd. Deze antwoordt hem; en daarmede verandert het tooneel. Wij zijn in Parijs. Luidruchtige en schitterende vreugde vervangt het stille huisselijk geluk op een Hollandsch buitengoed. De coquetterie, de buitensporigheid en zedeloosheid zijn aan de orde; schoon de voorname speelster in dit bedrijf geene Fransche, maar eene Poolsche is. Nu zien wij alle deze voorname personen, voor eenen tijd, naar Holland overgebragt. De Franschjes vertellen elkander, ook wel eens aan eenen inboorling, vele zaken,
Holland, Noordholland, en inzonderheid ook de inrigtingen op het landgoed van Hermacinthe betreffende. Het eerste is doorgaans zeer lofselijk, ook onder andere met een aardig bonmot van eene Amsterdamsche dame gespekt, dat wel uit de geschiedenis mag geput zijn. Het landgoed is een ideäal, eene geheel

{==579==} {>>pagina-aanduiding<<}
nieuwe schepping, eene kleine teekening van al zulke welgemeende plans in het groote, als het hoofd des Schrijvers steeds mogen vervuld hebben. Vervolgens vinden wij alle de vrienden in Frankrijk, en nu krijgt de vertooning eene veelal treurige gedaante. De trouwe gelieven worden vaneengescheurd. Julius wordt aan gevaar, aan vreemdelingschap, aan verzoeking en diepen val ter prooije, en is in het oog zijner naastbestaanden zeker dood. De laatsten worstelen, behalve met angst en droefheid, met de onregtvaardigheden en ijsselijkheden der Revolutie, in het hart zelf van Parijs. Dit alles werpt ook Maria in de armen van een ander, dan haren Julius. En men zou waarlijk den moed, onder zoo vele ellende, verliezen, indien niet onze reeds vermelde Franschman, nu bekeerd van zijne jeugdige losheid, en aan zijne Noordhollandsche vrouw op het teêrst verknocht, een nieuw tooneel van huisselijk en huwelijks-geluk opende, dat waarlijk verrukkende is. Eindelijk vindt men elkander wel weer, maar - hoe veranderd! hoe gescheiden door eene nieuwe betrekking! die vooral den even vurig minnenden Julius bijna ondragelijk valt. Maria, daarentegen, mag het van binnen wel niet veel minder kwaad hebben. Haar zedelooze man, die haar daarenboven geheel verwaarloost, geeft er haar vele reden toe. Maar zij zorgt, dat geen vinger op hare eer te zetten, geen strik voor hare deugd te spannen is, en neemt ten laatste zelfs het besluit, om, volgens den raad van yorick, komischer gedachtenis, liever den Boozen te ontvlugten, dan gevaar te loopen van toch eindelijk een lap bij den strijd te verliezen. Zoodat wij waarlijk geen einde aan den jammer, en aan den Roman zouden zien, zoo niet de echtgenoot van Maria ten minste eenen goeden inval, ter bate van onzen landsman, had gehad, om namelijk, schoon inderdaad nog kort van dagen, maar niettemin zat van onrust,
door eenen stouten sprong, het geheele tooneel te ruimen.
Ziedaar den algemeenen omtrek, dien wij wel gaarne wat uitvoeriger en duidelijker hadden gemaakt, zoo ons niet gezegd was, dat spoedig eene goede vertaling van het stuk het licht zal zien. Nu toch willen wij het nieuwe en verrassende, dat altijd zoo veel bijdraagt om een' Roman met genoegen te doen lezen, daaraan niet geheel ontnemen. Liever zullen wij nog enkele partijen van de groote schilderij wat meer in het licht

{==580==} {>>pagina-aanduiding<<}
stellen, eenige onderscheidende trekken doen kennen, en eene en andere deugden en gebreken als met den vinger aanwijzen.
Opmerkelijk is een brief van Julius aan zijne zuster, benevens deszelfs antwoord. De eerste, een poosje in Frankrijk geweest zijnde, beklaagt zich, dat de andere hem dat land, deszelfs zeden, verlichting, en vordering in wetenschap en kunst, veel te gunstig heeft afgemaald. Hij hangt van de uithuizigheid, de razende zucht naar vermaak, en de losbandigheid van genoemde natie, een zeer zwart tafereel op, dat wel veelal naar de natuur mag geschilderd zijn. Dan tast hij ook hare letterkunde en dergelijke aan; die zeer laag, en zeer bepaaldelijk beneden de Engelsche, ja Duitsche en Hollandsche, stellende. Hier, echter, is de Schrijver blijkbaar min berekend voor zijne taak. Het zijn grootendeels ongegronde aanmerkingen, overdrijvingen en dergelijke, welke hij voortbrengt. Met het antwoord op het eene en andere staat het omgekeerd. De begaafdheden worden er veel beter dan de zeden verdedigd. Duidelijk, evenwel, straalt door, dat de Schrijver slechts op eene andere wijze, maar misschien niet minder, met Frankrijk dan met Holland is ingenomen. Van den kant der beschaving en roem is, volgens hem, dat rijk geheel eenig. En ook ten aanzien der zeden, plagt de bloem der natie, uit oude, gezetene en beschaafde geslachten bestaande, zoo veel zuiverheid en vrolijkheid en aanvalligheid en rondheid te vereenigen, als nergens anders plaats greep. De Omwenteling, nogtans, komt in het vervolg van dit geschrift, gelijk elders, voor, niet zeer veel van dit goede in leefwijze en zeden te hebben achtergelaten.
De lotgevallen van Julius, gedurende zijne omzwerving, bevatten voornamelijk de bevestiging der uitspraak, dat een wel en deugdzaam opgevoed, maar niet beproefd of behoorlijk gewapend jongeling, veel eer gevaar loopt voor grove zinnelijkheid, dan dat zijn hart het brave meisje zijner vroegste keuze ooit zou ongetrouw worden. De proef van het hart, waartoe eene Italiaansche jonge dame aanleiding gaf, is eene fraaije episode. De eerste aanleiding, het groote uur der verzoeking, het verder beloop, het gedrag en lot van het meisje zijn zoo natuurlijk, zoo lief en treffend, zoo wel strookende met de zeden des lands, dat het eenen ieder moet bevallen. De proef op de zinnen wordt door eene Poolsche te werk gesteld; en het is opmerkelijk, dat ook de andere schandelijke

{==581==} {>>pagina-aanduiding<<}
Coquette, in het werk voorkomende, van dezen zelfden landaard is. Ook dit loopt vrij natuurlijk - zelfs wat heel natuurlijk - af. De goede jongeling struikelt jammerlijk; en wij hopen maar, dat de teekening van zijne ontmoetingen, zoo wel als andere wellustige schilderijtjes, die waarlijk zeer gelukt zijn, niet zullen medewerken, om hier of daar nog meer zwakken te helpen tuimelen. In hetzelfde tijdvak hooren anecdotes t'huis, het leven en bedrijf bij de Baden betreffende, die mede wel niet uit de lucht mogen zijn gegrepen.
Zeer uitvoerig, levendig en warm is ook de beschrijving van eene overstrooming, dijkbreuk en ijsgang in Gelderland. Men weet, dat de Schrijver van eene zoodanige ooggetuige was, en behoeft dus niet te twijfelen, of zij vrij naauwkeurig zij. De wijze, waarop zij hier is ingevlochten, de rol, door de helden des Romans hierbij gespeeld, bevat wel iet min waarschijnlijks en stout vooronderstelds; doch niet zoo veel, dat het verhaal hierdoor lijden, en niet veeleer winnen zou. En de houding van het geheel, het gedrag en de taal, den boeren hierbij toegekend, alles in één woord, waarover wij, bij eigen gebrek aan ondervinding en kennis der zake, kunnen oordeelen, doen zich zeer wel, zeer naar waarheid, en belangrijk en treffend voor.
In het algemeen straalt des doorluchtigen Auteurs eigen geschiedenis ook daarin door, dat hij Holland en Frankrijk in een zeer naauw verband beschouwt, en ook in Italië, Oostenrijk en Polen, als in zijn eigen vaderland, als t'huis is. De verbindtenissen en huwelijken russchen Hollanders en Franschen van hoogen rang mogen, inzonderheid vóór de Revolutie, wel nooit zoo gemeen zijn geweest, als dit boekje aanduidt. Ook schijnt de Fransche taal maar alleen in aanmerking te komen, en naauwelijks wordt een Schrijver aangehaald of geroemd, zelfs door de Hollanders, ten zij het een Franschman, of anders Italiaan, is. Het is waar, men kan niet tappen, wat men niet in het vat heeft; en de onderstelling, dat Hermacinthe en Maria katholick waren, neemt iets van het onwaarschijnlijke weg.
Van den anderen kant, echter, zou niet ligt iemand een geschrift van eenen gewezen Koning verwachten, waarin de liefde in eenen reinen en onreinen zin, het huisselijk geluk en de buitensporigheid van bijzondere personen zoo groot een aan-
{==582==} {>>pagina-aanduiding<<}
deel hebben. Over het geheel ziet men, ja, wel, dat de man maar al te veel ondervinding van het kwade heeft; doch ook even duidelijk, dat hij het goede op zijnen prijs weet te waarderen, en, ten minste bij verbeelding, hoogst-zuiver en verheven te genieten. Ook in het godsdienstige, vooral in eene soort van algemeene biecht van Maria, komt wel veel wonderlijks voor, inzonderheid door het kenmerkende Roomsche; doch over het geheel zijn de begrippen juist en zuiver, stichtelijk en goed.
In de latere betrekking tusschen Julius en Maria is veel overeenkomst met die tusschen St. Preux en Julia in de Nouvelle Heloïse, die ons toeschijnt ook in enkele andere opzigten tot model gediend te hebben. Een andere afzonderlijke trek is, meent men, uit schiller ontleend. Doch, wie kan het grondgebied van een ander altijd geheel ontgaan? Of waartoe is dit ook noodig, zoo men slechts zijn eigen pad blijft bewandelen, en zich het vreemde regt eigen weet te maken?
De stijl wisselt niet zoodanig af, als een Roman in brieven wel eigenlijk vordert. Anders is hij gansch niet slecht, schoon hier en daar wat los, wat onbepaald, zoodat men naar den juisten zin eenigzins moet gissen. Vele beschrijvingen zijn waarlijk fraai. Eenigzins jammer is het, dat de minst stichtelijken in dit opzigt niet den minsten lof verdienen.
Voorts hebben wij met de waarschijnlijkheid, en zoo wel den onderlingen zamenhang der gebeurtenissen, als de aanknooping aan de geschiedenis, benevens de tijdrekening, niet altijd kunnen klaar geraken: onder andere begrijpen wij niet, hoe Julius aan het noodige geld kwam, om in Polen als fatsoenlijk man te leven. Dit laatste ware toch op eene of andere wijze ligt te verhelpen geweest; het andere, daarentegen, neme men in een Roman niet al te naauw. Nog is het eene onwaarschijnlijkheid, dat vrouwen over de lectuur van homerus spreken, alsof de heele wereld hem las.
Ten slotte nemen wij het volgende over, als een deel der ondervindingen van Julius: ‘Ik zag de menschen beschouwen als verachtelijke werktuigen, als broze voorwerpen, welke andere menschen zonder eenige knaging verspilden en aan stukken braken. Ik hoorde eenen Minister zeggen, dat hij zoo vele mannen in éénen veldtogt gespild had!
Ik zag de wetten door de sterken voor de zwakken ma-
{==583==} {>>pagina-aanduiding<<}
ken, door dezen met gevaar van hun leven gevolgd, terwijl genen, die ze gemaakt hadden, dezelven onbeschaamd overtraden, waar het hunne luim medebragt!
Ik zag een misdrijf door eene geldboete bestraft, en aan de naburige grenzen dat zelfde misdrijf gestraft met den dood!
Ik zag de menschen als schapen in eenen zekeren dood gaan, geleid door de twee hersenschimmen der eere en des roems! Ik zag vreedzame inwoners door hunne gelijken vermoorden; dezen daarop roemen, en belooning vinden!
Ik zag het geweld alleen als regt erkend, de onderwerping als pligt; het overspel door de wetten gestraft, onder de menschen geëerd!’






Iets over de nooit plaats gehad hebbende Zamenzwering te Amsterdam, in Februarij, 1813. Door H. de H. Lemon, Med. Doctor. Te Amsterdam, bij J. ten Brink, Gz. 1814. In gr. 8vo. 61 Bl. f :-12-:

Wij hebben dit Iets met al het genoegen gelezen, dat zulk een stukje kan doen verwachten. Het is, buiten twijfel, van belang, de handelwijze onzer nu verloopen Onderdrukkers in haren waren aard en hare geheele afschuwelijkheid te leeren kennen. En in het bijzonder had de gewaande Zamenzwering, hier verhandeld, zoo veel bevreemdends, ongeloofelijks en onzamenhangends, dat wij althans nooit regt wisten, wat wij er van te maken of te denken hadden. Te meer verpligting hebben wij dan aan den Heer lemon, dat hij sommige der eerste oogenblikken van zijne, en onze, gelukkig herkregen vrijheid heeft besteed, om ons dit treurig en niet min zeldzaam staatkundig verschijnsel in deszelfs waar en eenvoudig daglicht te helpen plaatsen.
De zaak in het algemeen komt hierop neêr. Het was in dien tijd, toen de Franschen in Rusland zoo deerlijk gehavend werden. Men weet, welk eene beweging in de gemoederen dit veroorzaakte. Onze Dwingelanden moesten thans natuurlijk achterdochtiger zijn dan ooit; daar inderdaad, bij velen onzer Landgenooten, gedachten, losse ontwerpen en vertrouwe-
{==584==} {>>pagina-aanduiding<<}
lijke gesprekken, rakende eene gewenschte afschudding van het zoo deerlijk geknakte juk, mogen zijn opgerezen. Maas, een woelziek, winderig en zedeloos mensch, geeft zich aan het smeden en uitventen van dergelijke ontwerpen onder zijne vrienden en medgezellen mede over. Men praat, men overlegt, men ontvangt en volvoert zelfs eene en andere orders van den planmaker tot een voorbereidend onderzoek. En dit laatste, met domme onvoorzigtigheid volvoerd, brengt straks de zaak ter kennis der Politie, die, wie weet welke, verschrikkelijke dingen in haren angst vermoedt! De nietigheid van de gansche zaak moest zeker even spoedig blijken. Doch, zoo het wantrouwen hieraan al niet dadelijk in den weg stond, dan wenschte men, gelijk blijkt, ten minste de omstandigheid te bezigen, ten einde, door een zoogenaamd voorbeeld van gestrengheid, de dadelijk bestaande gisting te gemakkelijker in toom te houden. En, het zij men wezenlijk iets meer vermoedde, dan de verhooren deden kennen; het zij om de zaak waarschijnlijk en gevaarlijk genoeg te doen voorkomen tot de opoffering van verscheiden menschenlevens; dat men den afschrik en de vreeze slechts wilde vermeerderen, of verder ten oogmerk had, Holland nog beter uit te plunderen; men deed wat men kon, ten einde de gevangenen meer en aanzienlijker deelgenooten in de zamenzwering te doen noemen. Met maas gelukte dit in zoo verre, dat hij eenige woorden, welke hij bij gelegenheid tegen Dr. lemon losselijk had uitgestooten, betrekkelijk eene te bewerken omwenteling, nu deed voorkomen als een plan van zamenzwering, door
lemon aan hem voorgedragen. En hetgeen deze naderhand zelf ondervond bij de verhooren, en bijzondere toespraken enz. van beämbten en handlangers der Politie; de gedurige aansporing namelijk, door beloften en bedreigingen geschraagd, om te klappen, of liever te liegen en te lasteren, sommige aanzienlijke personen slechts als bekenden te noemen, om hen alzoo van ter zijde in de zaak te betrekken; dit alles verklaart inderdaad zulk een gedrag van zulken man te ligter, daar maas slechts ten allerlaatste, door uitdrukkelijke hope op eigen behoud, tot dit uiterste werd gebragt, en lemon vreest, al vroeger in een kwaad blaadje bij de Politie te hebben gestaan.
Men kan dus met grond zeggen, dat er geene zamenzwering heeft bestaan. Een los ontwerp, losse praatjes, en een

{==585==} {>>pagina-aanduiding<<}
even los onderzoek, wat men, in allen geval, van de militaire magt te hopen of te vreezen had; ziedaar het verschrikkelijk ding, waaraan niemand, door bekwaamheid, aanzien of vermogen hiervoor eenigzins berekend, had deel genomen, en dat echter niet slechts den onrustigen maas, maar ook den onnoozelen de jong, op het leven, en den herbergier, te wiens huize de zaken besproken waren, met nog een paar menschen, in toevallige betrekking met maas staande, op gevangenis en geldboete kwam te staan; terwijl onze lemon, eerst hier en naderhand in Frankrijk, bovendien vele onaangenaamheden en, als het ware, martelingen moest ondergaan, zonder - buiten de gelukkig plaats grijpende verandering in geheel Europa - bijna eenig uitzigt te hebben gehad, dat hij ooit aan den klaauw der mistrouwende dwingelandij ontwijken en tot de zijnen zou mogen terugge keeren.
Ziehier den voornamen inhoud, uitvoerig behandeld, voldoend gestaafd, en door gepaste aanmerkingen en wendingen versierd. Wij bevelen het boekje eenen ieder ter lezing aan.












De Vernedering en Verlossing des Vaderlands, door Mr. G. de Wal, Regter in de Regtbank van eersten aanleg te Leeuwarden. Aldaar, bij J.W. Brouwer. 52 Bl. f :-15-:

Vreugdelied bij het wederkeeren der Vriesche Jongelingen, aan den Keizerlijken dwang tot den Franschen Krijgsdienst ontvlugt; door Jan Brouwer. Benevens een Bijschrift op de Afbeelding van deszelfs oudsten Zoon. Uitgegeven te Leeuwarden, 16 Dec. 1813. 4 Bl.

Blijde Welkomstgroet aan de gewapende Groningers bij hunne zegepralende wederkomst van Appingedam en Delfzijl; door W. Wouters. Te Groningen, bij denzelfden. 8 Bl.

Een nieuw Gedicht op de Nationale Garde van Groningen; door Klaas Harms Bouman, Boerenknecht, en Grenadier bij opgemelde Nat. Garde. Aldaar. 8 Bl.

Bij het vertrek van het Fransch Guarnizoen uit de Vesting Delfzijl. Door en bij dezelfden. 8 Bl.

{==586==} {>>pagina-aanduiding<<}


Lierzang aan de Amsterdamsche Schutterij, bij derzelver terugkomst van de Belegering van Naarden; door M. Westerman. Te Amsterdam, bij J.G. Rohloff. 8 Bl. f :-5-8

Bonaparte; Dichtstuk door J. Decker Zimmerman. Te Utrecht, bij F.D. Zimmerman. 16 Bl. f :-6-

Bijdrage ter opwekking bij de gewigtige en heerlijke Gebeurtenissen onzer dagen; door C. Schutters. Te Middelburg, bij S. van Benthem. 16 Bl.

Walcheren's Dank- en Juichtoon, bij Verlossing en Algemeenen Vrede. Als boven. 12 Bl. f :-3-:

Napoleon Buonaparte, na het door de hooge Bondgenooten hem toegezonden voorstel, om zich te verwijderen, sprekende ingevoerd. Te Hoorn, bij J. Vermande. 8 Bl. f :-3-:

Buonaparte's Aanspraak in zijnen geheimen Raad, op het einde van 1813; door D.J. van Monsjou. Te Utrecht, bij O.J. van Paddenburg. 14 Bl. f :-4-:

Terwijl de voornaamste Hollandsche Dichters, door ééne geestdrift bezield, de verlossing van het Vaderland bezongen, den toon van godsdienstige dankbaarheid aanhieven, of wel het Nederlandsche Volk onder den nieuw geplanten standaard van Oranje en het Vaderland te wapen riepen; terwijl de Amsterdamsche Schouwburg den geliefden Vorst willem I met handgeklap en hartelijke vreugdezangen verwelkomde, ontving Vriesland, door ingevallen vorst en belemmerde zeevaart, met schaarsche hand die eerstelingen der ontboeide drukpers. Den Vriezen evenwel, boven andere Vaderlandsche Provinciën van de overmagt des vijands bevrijd geworden zonder eenige bloedtooneelen te zien aanregten, en bij uitstek gezegend door de wederkomst van nagenoeg alle de uitgetogen Gardes d'honneur, en zeer vele anderen hunner Braven, in Franschen krijgsdienst gewikkeld, ontbrak het niet aan eene warme dankbaarheid, of hartelijke deelneming in het herstelde Volksgeluk en de algemeene zaak des Vaderlands. De onzijdigheid, die wij verschuldigd zijn aan den ijver onzer Landgenooten, om, in dit

{==587==} {>>pagina-aanduiding<<}
aangelegen tijdstip, de lier te spannen, verbiedt ons, geheel stil te zwijgen wegens de dichterlijke voortbrengselen van den Vrieschen grond, die te onzer kennisse gekomen zijn, en waaronder gewis gevonden worden, die waardig zijn der vergetelnisse te blijven onttogen. Alleen, de kortheid behartigende, hebben wij de beide losse stukjes, aan het hoofd dezer Recensie vermeld, te zamengevoegd; en vergenoegen wij ons, daarover een enkel woord te zeggen, hoezeer die van de Heeren van boelens, van leeuwen en anderen desgelijks melding, en wel vereerende melding, zouden verdienen.
No. 1, dan, is eene Voorlezing, in twee Zangen, reeds den 2den Februarij in het Leeuwarder Departement der Maatschappij tot Nut van 't Algemeen gehouden. Zij getuigt van eenen goeden en geöefenden smaak; doch weerspreekt nogtans des Schrijvers betuiging niet, dat zij zijne eersteling is voor het publiek. De houding van het geheel beviel ons minder, dan vele afzonderlijke schoonheden, vooral van beschrijvenden aard. De Nederlandsche Maagd is de eigenlijke, eenige hoofdpersonaadje, het middelpuntige beeld, van het gansche stuk. Maar, wat is dan toch deze Nederlandsche Maagd? Is zij Nederland zelf, diens beeld en vertegenwoordigster? Dit is, bij het licht der zangen van den Heere de wal, niet wel te vooronderstellen. Want, zij heeft Nederland verlaten, omdat het niet meer vrij, het volk niet meer gelukkig was. Een inboorling, om dezelfde reden uitgeweken, hoort dit, ten overvloede, zeer uitvoerig door haar ontvouwen. Best, zeker, beschouwt men haar dan als de Schutsgodin, de Genius van Nederland. Doch, in allen geval, schijnt het ons min doelmatig, een hersenbeeld, een afgetrokken begrip, of gewaande Godin, voor het wezenlijke alzoo in de plaats te stellen, dat het laatste - het Volk, het Vaderland, de Vorst - slechts eene ondergeschikte rol te spelen overig vindt. In korte stukjes gaat dit beter; het volhouden van een enkel beeld, hoedanig dan ook, kan daar, indien het gemakkelijk en met waren smaak geschiede, uitstekende aanlokkelijkheid en fraaiheid bijzetten. Doch, verder gedreven, op uitvoeriger schetsen overgebragt, wordt het ligt stijf en onnatuurlijk, en doet aan ontaarding van den smaak, of wel aan bekrompenheid van poëtisch genie, aan kwalijk uitgevallen poging tot eene verheven vlugt, denken. Wij zijn te genegener, en tevens te onbeschroomder, dit ter waarschu-
{==588==} {>>pagina-aanduiding<<}
wing te zeggen; daar wij ons herinneren, wel eens mannen van naam in het aangewezen gebrek te hebben zien vervallen, dat meest altijd
vele anderen met zich voert.
Zie hier, tot eene kleine proeve, het couplet, waarin, naar 's Dichters eigene aanduiding, eene navolging van het bekende Latijnsche puntdicht op Corsica:

Ver van de grafplaats onzer helden, 
Ver van den ouderlijken grond, 
Bruist 't middellandsche nat de velden 
Van eenen kleinen volkshoop rond, 
Veracht reeds bij het vrije Romen, 
Dat schaars zijn' slaven heeft genomen 
Uit dit bedriegelijk geslacht. 
Nu heeft de Gauler uit deez' dreven 
Een' trotschen heerscher zich gegeven, 
Omkleed met keizerlijke pracht. 

Ten aanzien der versificatie zouden wij meenen, dat de Heer de wal regt goed weet, wat waarlijk schoon is; dat hij, mogen wij ons zoo uitdrukken, een zuiver ideäal voor den geest heeft, en, het zij door gelukkigen aanleg, het zij meer nog door oefening, tot de uitvoering aanmerkelijk is genaderd.
Met dat al loopt hier en daar de onvolmaaktheid in het oog, in sommige regels, die te duidelijk den dwang verraden, waarmede de Dichter, tot het vinden van maat en rijm, heeft te worstelen gehad. Zoo lezen wij vreemde zoomen, voor kusten of oorden, opdat het op de vleugelen der droomen zou rijmen; en zelfs den ouden hoofdstad, ten einde het ineensmelten, en alzoo dooreensmijten van de maat te voorkomen; ook vreugde-schreeuwen, om eeuwen, enz.
Doch, wij herhalen het, vele schoonheden wegen deze vlekken op. Vooral bij den intogt der heilige - ei! Nederlandsche Maagd, brengt de Dichter zijn vernuft en smaak, ter optooijing en feestelijk onthaal, met mildheid te pas.
No. 2. De Weleerw. Heer brouwer, die, voor acht dagen, bij de Grootvaderlijke uitvaart, aan zijnen oudsten Zoon, als zoogenaamde Eerewacht des Franschen Keizers afwezig, een Lijkvers had toegezongen, ondervond den zegen, dat hij

{==589==} {>>pagina-aanduiding<<}
dezen, benevens andere Jongelingen, van uit den harden, hatelijken dwang zag wederkeeren, kort na de heugelijke intrede der eersten in zijne liefdeärmen ontvangen mogt, en dus hartelijk verwelkomen met zijne lotgenooten. - Zie hier desgelijks eenige weinige regels uit dit treffend gedicht:

Een vreemd gevoel doordringt mijne adren. 
Met u, hergeeft mij God mijn' Zoon. 
'k Hervind hem, ja, op nieuw geboren, 
Getrouw aan Vaderland en Deugd. 
Gij, Hemel! wil mijn Loflied hooren; 
U dank ik deez' Geboortevreugd. 

No. 3. Deze Groet is inderdaad zeer warm en bevallig voortgebragt. Zij strekt den vervaardiger tot eere. ô, Het is zoo aangenaam, te vernemen, dat Boekhandelaars over het wezen hunner zaak mede kunnen oordeelen! Dank hebbe de blijde gelegenheid, die ons den Heer wouters in dit gunstig licht doet kennen!
No. 4 en 5 zijn van den man, door de zeldzaamheid van eenig beschaafd dichtvermogen in zijnen stand reeds vroeger met roem bekend geworden. Zijne versjes zijn, inderdaad, zoetvloeijend en van gezonden zin. Bijzonder sterke gloed schittert in dezelven niet. Maar, dit was zelfs even min het geval met poot. Den blijkbaarsten aanleg voor het harmonieuze, zangerige en bevallige, dat de poëzij, niet min dan het beeldrijke en stoute, kenmerkt, kan men hem niet ontzeggen. En, onder begunstiging der gelegenheid en vereischte beschaving, zou, of zal, bouman het waarschijnlijk vrij ver in de schoonste der kunsten brengen.
No. 6 schijnt ons, zonder den wakkeren westerman onwaardig te zijn, toch niet tot zijne meesterstukken te behooren. Waarschijnlijk ontbrak het aan den noodigen tijd ter voorbereiding en beschaving. Immers, na reeds zoo dikwijls gelijksoortige onderwerpen bezongen te hebben, mag ook eerstgenoemde wel niet geheel nutteloos zijn. Het laatste is zelfs kenbaar door enkele taalfouten. Ten algemeenen voorbeeld strekke dit couplet:

{==590==} {>>pagina-aanduiding<<}


Ja, zij (de eeuwen) zullen dankbaar melden, 
Hoe een stille burgerschaar, 
Snel hervormd in oorlogshelden, 
Spotte met het doodsgevaar: 
Hoe zij voor hunn' (haar') erfgrond waakte, 
't Troetlen van de rust verzaakte, 
Voor het lastige ongemak, 
Burgers storm en kou verdroegen, 
En zich iegrend nedersloegen 
Onder 't vochtig hemeldak. 

No. 7. Si natura negat, facit indignatio versum, qualemcunque potest. Deze uitspraak van horatius ware de eigenaardige zinspreuk, voor dit en vele andere voortbrengselen van den dag. De Heer zimmerman is, ook door uitgegeven stukken, allezins gunstig bekend; en het is er verre vandaan, dat hem dit stuk, in eenen bepaalden kring voorgelezen, en daarna, om de gemakkelijkheid der uitvoering ligt, in het licht gegeven, zou tot oneer strekken. Intusschen twijfelen wij, of hij geboren Dichter zij, en dus bijzondere aanmoediging in dit vak verdiene. De dwang van den gebonden stijl is in zeldzame uitdrukkingen, vreemde zinnen enz. meermalen kenbaar. Vele regels missen allen poëtischen zwaai, en zelfs het geheel mist de gewenschte vlugt. Ten opzigte van het laatste, van den loop des geheels, mishaagde ons vooral die lange alleenspraak van buonaparte, in welke hij tot op een haar toe berekent, wat hij al met dit Rijk en die Mogendheid zal uitvoeren; zaken, wier mogelijkheid in den diksten sluijer der toekomst nog verborgen lag, en welke zelfs een hoogverlicht Profeet naauwelijks in zoo helderen dag zien, met zoo ronde woorden zou verkondigen. Doch wij herhalen het, tot oneere strekt het vers den Auteur niet. Gevoel en rede drukken zich - voor zoo verre het eene ongewone boei toelaat - hier kenbaar en krachtig uit; en ook met die boei weet hij veel gemakkelijker om te gaan, dan de meesten, aan ongebonden stijl gewoon. Daar, waar hij het regt dichterlijke niet bezit, toont hij toch de kennis en den maak deszelven meester te zijn. In één woord, boven aangehaalde uitzondering op den regel, dat het middelmatige in de poëzij niet

{==591==} {>>pagina-aanduiding<<}
deugt, billijkt in onze oogen de uitgave volkomen. En waar zouden wij, zonder die exceptie, met vele andere gelegenheidsstukken heen?
No. 8. Onder opgemelde vlag zeilt ook dit stukje volkomen veilig, in zoo verre namelijk de vreugde en dankbaarheid over het verbroken juk vooral geene minder wettige verontschuldiging voor het juist niet meesterlijke van een dichtstuk is, dan de verontwaardiging over dat juk zelf. Ten aardig staaltje diene deze Toegift:

	De blijde hoop, of beäntwoorde vraag.
Leeft Oranje? - Ja, Brittanje 
Heeft dat Huis getrouw bewaard. 
Dank Brittanje! want Oranje 
Bleef voor Nederland gespaard. 
 
Nu Brittanje en Oranje 
Weer door Neêrland wordt bemind, 
Markt Oranje, dat Brittanje 
Zich op nieuw aan Neêrland bindt. 

No. 9, onderteekend p.f. loysen, is ten minste ook wel en hartelijk gemeend; en, heeft Zeeland, helaas, eene poos tijd afgescheurd geweest van het overige dierbare vaderland; bleef die scheuring zelfs eenigermate aanwezig na de algemeene inzwelging; dan ware het misschien zelfs niet vreemd, zoo het, ten aanzien van den keurigen bloei der poëzij, eenigzins ten achtere was. God dank, dat er nog maar lust is om te zingen; het overige zal dan spoedig van zelve komen, - als andere goede dingen maar komen, en de lust even wakker blijft.
No. 10. In zijne soort niet kwaad; schoon ook bij lange na dat niet, wat welligt iemand, aan sommige alleenspraken in de beste treurspelen denkende, zich zou kunnen verbeelden van de onderneming te mogen wachten. De afloop, die halve bekeering, met het besluit tot den afstand als vruchtgevolg in verband staande, is welligt het minst gelukkige denkbeeld. - Welk een oogst met dat al van stukjes, die, in eene min gelukkige eeuw

{==592==} {>>pagina-aanduiding<<}
der poëzij, zeer gezocht en geprezen, ja welligt meesterstukken zouden genoemd zijn!
No. 11. Eene soort van tegenstuk der geestige καταβασις van den Heere van marle; uitvoeriger, maar welligt des te minder met dezelve te vergelijken. Er zijn intusschen vele aardige slagen in; en die niet al te veel vergt, al te bang voor een steentje in het zoete krentegebak is, die zal het met vermaak lezen. Om van inhoud en stijl eenig denkbeeld te geven, willen wij ten slotte nog een paar aanhalingen wagen:

Je weet, de Franschman, is hij eens aan 't retireren, 
Dan mogt de drommel hem in 't loopen kunnen keeren. 
Het was: gooi weg de boel! - loop, laat je ransels varen! 
Maak voort, daar ginder zijn de Doodekops - huzaren! 
Ja, elk was zoo bevreesd voor 't Pruisch en Russisch vuur, 
Dat hij in 't water sprong, om zoo zijn laatste uur 
Nog liever in het nat, dan in dat vuur te vinden. 


‘Geld, zeg ik, moet er zijn! Geld is de sterke steen, 
Waarop ik barsten zal. Geld brengt mij 't hoofd aan 't draaijen. 
Wat duivel, Heeren, hoe? je zit daar net als kraaijen! 
Mij dunkt, ik lees het op uw uitgerekt gezigt, 
Je bent door 't woordje Geld zoo min als ik gesticht! 
Maar 't ga hoe 't gaat, je moet, je zult mij Geld bezorgen. 
Toe jongens! doet je best; begint, al was het morgen. 
Dat al wat last betaalt op 't dubbeld word gesteld; 
Heft, leent, doet wat je wilt, maar geeft m' in Godsnaam Geld! - 
Ja, zwijgt maar! 'k weet het wel, men wil mij weinig poffen; 
't Finantiewezen loopt te derelijk op sloffen: 
Het ziet er net zoo kaal als met mijne Ad'laars uit.’ 








{==593==} {>>pagina-aanduiding<<}

Boekbeschouwing.

Bedestondsrede over het pligtmatige van een nederig bidden tot den hoogen God, in tijden van Oorlog, om Vrede, naar Psalm CXXII: 6. op 13 Jan. l.l. Door A. Ijpeij, Hoogleeraar der Leerstellige Godgeleerdheid aan de Hoogeschool te Groningen. Aldaar, bij J. Oomkens. In gr. 8vo. 34 Bl. f :-6-:

Leerrede over 2 Chron. XIII: 18b. ter opwekking van het Volk van Nederland tot betamelijk vertrouwen op God. Door H. Muntinghe, Th. Doct. en Hoogleeraar der Kerkelijke Geschiedenis te Groningen. Aldaar, bij J. Oomkens. In gr. 8vo. 26 Bl. f :-6-:

Het veranderd gelaat des Aardrijks, zoo door de gebeurtenissen van den tegenwoordigen tijd, als door de wisseling van het Jaarsaizoen. Of de Lente van 1814. In twee Leerredenen. Door E. Kist, Predikant te Dordrecht. Aldaar, bij A. Blussé en Zoon. In gr. 8vo. 50 Bl. f :-11-:

Wij behoeven naauwelijks te zeggen, dat deze stukken alle groote verdienste bezitten. Zijn niet derzelver vervaardigers, elk op zijne wijze, ware sieraden der Nederlandsche Hervormde Kerk?
No. 1 meenen wij, in deszelfs eigenaardig karakter, eenvoudigheid en kracht, niet beter te kunnen leeren kennen, dan door de volgende aanhaling:
‘... Zullen wij niet zonder hoop op verhooring om den vrede bidden, dan dienen wij zelven vredesgezind te zijn jegens elkanderen. God is liefde; ook onze Heiland, het afschijnsel van den onzienlijken God, is liefde. Hij

{==594==} {>>pagina-aanduiding<<}
gaf ons daarom dit hoofdgebod: ‘Gelijk ik u lief gehad heb, zoo ook zult gij elkanderen liefhebben.... Ook uwe leeraars hebben niet opgehouden die liefdeles van het Evangelie u in te scherpen.... Eindelijk, nu wij de zure vruchten van twist en scheurzucht geproefd hebben, schijnt niemand onzer meer den ingang te willen betwisten aan die oude vaderlandsche, welke voorheen zulk eene magt maakte. En wij mogen God daarvoor danken. ô! Dat die engelachtige eeudragt blijve! dat zij blijve, in woord en daad!..... Welligt smeulen er hier of ginds nog overgeblevene vonken van de oude volksveete onder de asch! dat wij die uitdooven, mijne waardsten! opdat zij niet weder brand stichten, en een vuur worden, waarvan de vlammen gewisselijk ons nu te eenemaal verteren zouden. Wij zijn hier thans allerplegtigst bijeen, om van God eenen eerlijken en duurzamen vrede voor ons vaderland af te smeeken; wat zoudt gij er dus tegen hebben, geliefden! dat wij ook hier thans allerplegtigst eenen eerlijken en duurzamen vrede met elkanderen sloten?... Zaagt gij gaarn, dat ik zelf u allen hierin wilde voorgaan? welaan! ik doe dit met de genegenste bereidvaardigheid. Ziet daar, allen, die hier aanwezig zijt! mijne hand, de hand van, van vrede en broederliefde! Nimmer werke in dit hart eenige vijandschap tegen iemand uwer, omdat hij over 's lands belangen anders mogt denken, dan ik denke!.. dat beloof ik!’....
Een bedaarde en nederige gang kenmerkt overigens de beide Groninger Hoogleeraars, gelijk, volgens ons vroeger geuite oordeel, ook hunnen derden Ambtgenoot. Desgelijks kenmerkt hen, indien wij juist zien, eene zekere poging, om toch het meest regtzinnige voorkomen aan de Leerredenen te geven; en meenen wij ook hier en daar uitdrukkingen te kunnen aanwijzen, die met een volkomen gekuischten en kieschen stijl en taal misschien niet bestaanbaar zijn. Van beide aanmerkingen een voorbeeld in No. 2, alwaar de anders zoo juist denkende muntinghe op bl. 14 zegt: ‘Het moet ten tweede een Evangelisch of Chris-
{==595==} {>>pagina-aanduiding<<}
telijk vertrouwen zijn: immers het is het vertrouwen van eene natie, die haren God niet alleen kent, als den onafhankelijken Heer en vaderlijken weldoener van alle volkeren en menschen, maar tevens ook als eenen God, die aan zondige volken niets doet, dan op grond der zoenverdienste van zijnen Zoon, en die alleen om zijns Zoons wille verhooring schenkt op hunne gebeden.’ In de eerste plaats toch is niet de geheele natie van den Christelijken Godsdienst, noch denkt dit gedeelte juist eenstemmig zoo over de zoenverdienste van den Heiland. Ten andere zouden wij van oordeel zijn, dat deze het geweten van den afzonderlijken mensch, en de eigenlijke straf of het genadeloon in de toekomst, meer dan het goede of kwade dezer wereld betrof. - Op bl. 16 zegt hij wederom: ‘Hoezeer ik thans niet aandringe op persoonlijke, hartveranderende bekeering; nationale bekeering wordt er zeker van ons gevorderd.’ Eilieve, hoe kan de laatste zonder de eerste bestaan? wat kan de Kerkleeraar tot de laatste toebrengen, dan de eerste bevorderen? Het is waar, de Staat heeft met het hart niets te doen, indien slechts de daden goed zijn. Doch, zoo deze twee al kunnen gescheiden worden, de Evangelieleer heeft nooit eene andere roeping, dan op de zedelijkheid, en daardoor op allerlei geluk, te werken. Het schijnt dus, dat het woord
bekeering hier iets meer of anders moet beteekenen, dan eenvoudige verbetering. - Bl. 7, eindelijk, heeft: ‘dat er naauwelijks iemand zijn zulle;’ welke verbuiging van het werkwoord zullen weiland, in zijne Spraakkunst althans, niet kent.
Beide deze stukken zijn ten voordeele der Armen gedrukt; doch zij behoeven deze bijkomende aanbeveling niet.
No. 3 is van eenen man, nog meer misschien dan de overigen, hier in zijn vak en in zijne kracht. Geheel zedeschrijver en zeer welsprekend, moet kist hier eene roerende taal spreken. Het opschrift duidt reeds den man aan, die weet het punt aan te wijzen, waaruit zich eene gebeurtenis het treffendst voordoet. En de tekst: Gij vernieuwt het gelaat des aardrijks, ja de geheele afloop der

{==596==} {>>pagina-aanduiding<<}
beide Leerredenen naar dezen zelfden tekst, bevestigen dat gevoelen. In den beginne vreesden wij wel, dat de eenheid zou lijden bij het overzigt van de gebeurtenissen der eensslags daargestelde omwenteling in de natuur en in de staatkundige wereld. Doch onze vrees was ongegrond. Het een en ander vloeit keurig ineen, en ondersteunt zich wederzijds. Vooral de eerste Leerrede: Het vernieuwd gelaat des aardrijks een heerlijk schouwtooneel van eene goedheid van God, die op onze blijmoedigste dankbaarheid de billijkste aanspraak maakt, hangt verrukkende schilderijen van het een en ander op; terwijl de tweede:.... van de magt en wijsheid van God, die ons met bewondering, eerbied en vertrouwen vervullen moeten, misschien wederom alleen omdat zij de tweede was, ons hier en daar min treffende en voldoende voorkwam. Zoo wij eene aanmerking mogen wagen, het is dat de toon, in de toepassing heerschende, wel eens wat afvalt bij dien in het overige gedeelte; juist niet als minder, maar als lager gestemd. Te voren verloor zich misschien de Redenaar in zijn grootsch ontwerp; thans vindt zich de Leeraar onder zijne gemengde, veelal eenvoudige, maar leergierige Gemeente weder. Noch het genie, noch het hart zou in dit geval berisping (veeleer lof) verdienen; doch de ware kunst, die bij geen voortbrengsel haren eisch opgeeft, is op eenheid van geest en toon zoo wel, als van stoffe en behandeling, gesteld.





Kerkelijke Redevoering, gehouden bij gelegenheid der Omwentelinge in Nederland, en der gelukkige Verlossing van 's Hertogenbosch, 2 Feb. l.l. Door A. Meijer, Predikant der Luthersche Gemeente aldaar. Aldaar, bij H. Palier en Zoon. In gr. 8vo. 48 Bl. f :-12-:

Wij hebben reeds zoo vele Gelegenheids-leerredenen op dit zelfde onderwerp voor oogen gehad, dat een breed verslag van dezen over (of liever naar aanleiding van, zoo

{==597==} {>>pagina-aanduiding<<}
dit niet nog te veel zegt) den 149sten Psalm door niemand zal verlangd worden. Het stuk is wel gesteld, zeer toepasselijk en doelmatig ingerigt, en den besten geest ademende.
Doch vrij wat belangrijker is het achteraan gevoegd historisch berigt der belegering en bevrijding van den Bosch, dat mede zeer goed geschreven is, en, hoewel veel korter, meer wezenlijks oplevert dan de twee soortgelijke bescheiden omtrent het voorgevallene in en om Deventer. Ieder zal ons dit toegeven, lettende inzonderheid op de pogingen, op de dadelijke hulp, en het belangrijk deel in de bevrijding, door de Geällieerden van wege de burgers, en vooral van wege een groot tweehonderdtal geheime eedgenooten tot dit einde, ondervonden. Ja te aangenamer viel het ons, dit te vernemen, daar doorgaans de grensbewoners, min gehecht aan het Vaderland, meer geneigd tot de naburen worden geächt; alware het, in het onderhavige geval, ook maar alleen om de gelijkheid van Godsdienst met de laatsten, verschil met de meeste bewoners van het eerste. Zij vereenigden zich in stilte; zij deden inwoners en belegeraars weten, dat hunne vereeniging bestond; zij moedigden de eersten aan tot weerstand tegen Fransche teisteringen, gaven de laatsten berigt van den inwendigen toestand, moedigden hen eindelijk tot den aanval, bepaalden met hen den tijd, beraamden met hen het plan, werkten met hen zamen ter uitvoering, en zagen alzoo het werk gelukkig bekroond. Opmerkelijk is, echter, eene kleinigheid, voor dit gelukkig slagen van groot belang, en derhalve niet onwaardig als een wenk der hulpe van de Voorzienigheid te worden in het licht gesteld. De aanval was bepaald op vier ure in den morgen; er was iets van uitgelekt, en dus de troepen tegen dien tijd op de been. Doch, de Vugter klok ging bij die van den Bosch een half uur achter. Er viel dus op den genoemden tijd niets voor. Men hield de zaak voor een uitstrooisel, en zond de vermoeide soldaten naar hunne kwartieren terug.
In eene noot op de Leerrede wordt herinnerd aan zekeren

{==598==} {>>pagina-aanduiding<<}
brief van robespierre aan den Generaal pichegru, die in dezen tijd verdient herlezen te worden, en althans, als de tekst voor eene Leerrede, voor elke Nieuwe Fransche Tirannij behoorde geplaatst te zijn.
Waarschijnlijk is de publicatie van den Kommandant hier letterlijk geplaatst. Althans de taal is verre beneden het overige, en eener Fransche regering waardig.




Redevoeringen over Onderwerpen uit de Natuurlijke Historie, door A.H. van Gelder, Leeraar bij de vereenigde Doopsgezinde Gemeente te Amsterdam. Iste Stuk. Te Leyden en Amsterdam, bij D. du Mortier en Zoon en J. ten Brink, Gz. 1813. In gr. 8vo. 134 Bl. f 1-2-:

Deze Redevoeringen, beter Verhandelingen, zijn van tijd tot tijd gehouden in de Amsterdamsche afdeelingen der Maatschappij tot Nut van 't Algemeen. De Heer van gelder gas ze op veelvuldig aanzoek van vrienden uit, en zullen ze, bij goed vertier, welligt door meer dergelijke worden gevolgd. Voor het eerste oogmerk prijst zich het algemeen onderwerp krachtig aan. De kennis der natuur is, in allen opzigte, gewigtig ter verlichting, en niet min geschikt ter verlustiging, en opwekking van de zucht tot onderzoek bij elken rang en stand. De kennis der dierlijke, der levende en bezielde natuur is dit bovenal, en de roofdieren beslaan hier een zoo uitgebreid als vruchtbaar veld.
De bijzondere inhoud, namelijk, van dit Stuk is: Eene beschouwing der roofdieren in derzelver geäardheid en huishouding, en in derzelver dienst en nut voor den mensch; ten betooge van Gods wijsheid, magt en goedheid. Dit thema wordt door den Heer van gelder in drie Verhandelingen uitgewerkt; wier eerste, na eene bepaling der roofdieren, als dergenen, die geheel of ten dee-
{==599==} {>>pagina-aanduiding<<}
le van het vleesch van anderen leven, benevens eene opgave der onderscheiden klassen van dieren, in welke allen roovers gevonden worden, zich inzonderheid bepaalt tot de eenzame leef- en handelwijze, de weinige gezelligheid, benevens de geringe voortplanting en talrijkheid der geweldigste en schadelijkste roofdieren, als waarin de wijsheid en goedheid des Scheppers zigtbaar uitblinken. De tweede Verhandeling bepaalt zich, vooreerst, tot de werk- of wapentuigen der roofdieren, hun ter voedselbejaging, of ook omgekeerd ter afwering of ontkoming van bedreigden moord, noodig, en de hieraan verbonden opmerking van de listen en kunstgrepen, door verscheidene derzelven te dien einde gebezigd; ten andere, tot het nut en den dienst, ja de noodzakelijkheid van het bestaan der roofdieren voor den mensch, enz. De derde ontvouwt dezen dienst, als bestaande, bij het leven der dieren, in het bewaren van het evenwigt tusschen alle de geslachten en soorten van schepselen, en in het bewaren van zuiverheid en welvaart in de groote huishouding der natuur; na hunnen dood, in hun vleesch, hunne vacht, en andere ligchaamsdeelen tot onderscheiden gebruik.
Bij deze verdeeling biedt de classificatie den Heere van gelder een tweede middel om geregelde orde te bewaren bij de aanvoering der veelvuldige voorbeelden, die den voornamen inhoud der stukken uitmaken. De Schrijver heeft nu wijders dezelven maar als voor de vuist op te halen uit den rijken voorraad der natuur en van eigene wetenschap. Met genoegen zal elkeen hem daarbij volgen, al vindt hij ook in het eene en andere, denzelven als Schrijver eigen, geen bijzonderen smaak. De redeneringen zijn doorgaans juist en stichtelijk; schoon het laatste niet altijd zoo natuurlijk en daarom nadrukkelijk wordt aangevoerd, als wij wel ergens gevonden hebben. Hetgeen van de instandhouding van het evenwigt onder allerlei schepselen wordt gezegd, heeft ons zeer behaagd. Menige aanmerking is hier treffend en schoon. Daarentegen houdt zich de Verhandelaar niet op, althans niet opzettelijk, bij het ge-
{==600==} {>>pagina-aanduiding<<}
luk voor de dieren zelven, en voor de eeuwige jeugd der levende natuur, dat geene ziekten en zwakheden des ouderdoms, maar onderling verslinden, de gewone middelen zijn, om het eene geslacht door het andere te vervangen; eene aanmerking echter, welke door den Heer uilkens in een zoo tastbaar als treffend licht is gesteld.
De stijl is zeer bijzonder, en, naar onzen smaak, juist niet behagelijk. De volgende volzin moge van denzelven, en van den grond onzes afkeers, eenig denkbeeld geven: ‘De Mensch alleen is het onder alle schepselen dezer Aarde, die het vermogen bezit, de Natuur te beschouwen, haar gade te slaan, wat er is te kennen, en met vergelijkende opmerking het schoone en heerlijke in alles te bewonderen: doch ook deze oefening geeft hem de meeste aanleiding, om van dien edelen rang, hem onder de overige levenden dezer Aarde - onder de dieren - hem, door zijnen Maker, aangewezen, waarlijk en ten zijnen meesten nutte, gebruik te maken, namelijk van dien rang: te zijn Heer der Natuur, bekleed met het gezag en de magt, om uit alles, tot gemak, vermaak en welvaart, voordeel te trekken.’
En nu een enkel staaltje van het belangrijke, dat deze natuurbeschouwingen opleveren: ‘Maar bijna zoude ik vergeten te gewagen van het zonderlinge verweringsmiddel van een klein diertje, hetwelk ook behoort onder het verbazend groote, en zonderling veelal gevormde, getal der schepselen, die wij onder den naam van bloedelooze of gekorvene diertjes begrijpen - dat van een Torretje, omtrent ter grootte van een halven duim. Dit diertje, door den Rupsenjager, even gelijk hetzelve eene Aardtor, doch wel eens zoo groot, vervolgd, en door geweldig naloopen afgemat, gereed om in het oogenblik eene prooi van dezen zijnen vervolger te worden, legt zich voor denzelven neder, wanneer deze, met opgesperde nijpers, toeschiet, om hetzelve te vatten: doch in dit oogenblik des prangenden gevaars, ontlast dit diertje van achtere eene soort van blaauwachtige lucht

{==601==} {>>pagina-aanduiding<<}
of rook, met een' slag, welke in sterkte van geluid zweemt naar dien van een klein pistooltje. Dit verschrikt den rupsenjager en doet hem terug wijken. Die gelegenheid neemt het vervolgde torretje waar, om zich op de vlugt te begeven. - Wie staat niet verbaasd over zulk eene zamenpersing van lucht in zulk een klein diertje, en bij hetzelve in zulk een klein bestek! Vanwaar kent het diertje deze zonderlinge eigenschap en dit buitengewone vermogen? vanwaar en hoe kent het de belangrijkheid van hetzelve, om er zich mede uit gevaar te redden? - Wonderlijk zijn, ô Heer, uwe werken.’
Met genoegen zullen wij in staat gesteld worden, meermalen op dit werk van den Eerw. van gelder terug te komen.

Dichtoefeningen van het Genootschap onder de zinspreuk: Kunstliefde spaart geen vlijt. Iste Deel. Gedrukt in den Haag, bij G. Vosmaer, en wordt verkocht bij de Gebroeders van Cleef. 1813. In gr. 8vo. 188 Bl. f 2-4-:

In een' tijd, waarin de Dichtkunst zulk een' hoogen trap van volkomenheid bereikt heeft, en eenige Nederlandsche Vernuften den roem hunner Voorvaderen zoo luisterrijk handhaven, mag men van een Genootschap, van zoo vele, ter onderlinge oefening en volmaking vereenigde, Kunstvrienden met regt verwachten, dat zij met hunnen tijd voortgaan, en dat zij van de vorderingen onzer Eeuwe in de edelste aller kunsten, ook in hunne dichtwerken, blijk geven. Wij vinden ons - en waarom zouden wij het niet ronduit zeggen? - na de lezing van deze Dichtoefeningen, in onze verwachting te leur gesteld. Buiten de Oden van klopstock, welke, hoe zeer ook in de hier voorkomende vertalingen van j. meerman eene zekere stroefheid in maat en woordvoeging hebbende, vol zijn van schoone, oorspronkelijke gedachten, hebben wij weinig aangetroffen, waarin de echte dichtgeest uitblinkt, en zelfs eenige verzen, welke beneden het middelmatige zijn. Wij zullen de onderscheidene stukken kortelijk nagaan, opdat de

{==602==} {>>pagina-aanduiding<<}
Lezer in staat zij, eenigermate althans te beöordeelen, wat men hier het dichtlievend publiek aanbiedt.
Het Menschelijk Leven, door t. van limburg. Dit stuk behelst eenige zeer goede denkbeelden, en behoort onder de besten van den bundel. De Dichter schijnt het algemeen bekende en met regt hooggeroemde uitgebreider dichtstuk van willem van haren, op hetzelfde onderwerp, gevolgd te zijn. Dat hij de voortreffelijkheid van zijn model niet bereikt heeft, en evenwel niet zonder verdiensten is, mogen de volgende verzen bewijzen, waarin beiden het einde van het leven bezingen.

Van limburg. 
Dan: - als men pas zich boven (op de rots der eerzucht) vindt! 
Ziet d'avond dáár van 't woelig Leven; 
En - nu door eigen waan verblind, 
Voelt men de kragten zich begeeven! 
Men toeft. - Hoe? - zou men verder gaan? - 
Maar! - hier - hier lacht noch 't goud ons aan - 
En, dat kan Hebzucht nog bekooren. 
De dorre hand grijpt naar dien schat, 
En, beevend - nauwlijks aangevat, 
Gaat goud en Leven bei verlooren. 
Van haren. 
Wie koomt daaraan, vermoeid en neergebogen? 
Zijn wenkbraauw is gelijk aan 't ingaan van den nagt: 
De glans der maan is in zijne oogen; 
Zijn kruin is 't zwerk met sneeuw bevragt. 
't Is de ouderdom. Waar mag hij toch op wijzen? 
Wat teekent hij daar gints met zijnen vinger af? 
Wat hoop van aarde doet hij rijzen? 
't Is 't eind van alles; - 't is het graf. 

Enkele harde regels ontsieren het stuk van den Heer van limburg, b.v.

Waar drift tot glorie 't slechtst gebiedt. 

Hoewel de Heeren van het Genootschap eene eigene taal, spelling en interpunctie hebben, welke over het geheel vrij gebrekkig zijn, meenen wij dit slechtst toch voor eene drukfeil te moeten aanzien.

{==603==} {>>pagina-aanduiding<<}

Troost en sterkte in den Godsdienst, van f.a. de hartogh. Men treft hier eenige fraaije coupletten aan. Regels, als de volgende:

Ge ademt op de barste wegen, 
't Geen de reine Deugd ontgloeit. 
 
Maar - hoe Natuur doet prijken, 
G
{== afbeelding 	==} {>>afbeelding<<}
    
 lee
{== afbeelding 	==} {>>afbeelding<<}
    
, door geen' angst verslonden, enz. 

zal men, ten gevalle van het overige, wel voorbijzien.
Het Herdenken, van a.g. bowier, lazen wij met genoegen.
De Opwekking om de Lente te bezingen, door w.w. noodt, is, in ons oog, niet zeer opwekkend.

Koom zangster! thans een' toon der Lente toegezongen! 
Koom - aan de ontstemde lier een' enklen toon ontwrongen! 
En klinkt hij dof en stroef en streelt hij niet het oor, 
De Lente eischt uwen zang bij 't haar gewijde choor. 

Zonde dit inderdaad waar zijn? Zou de Lente, die reeds zoo menigmalen en zoo heerlijk bezongen is, om wier jeugdige slapen de thomsons, de higthen, de von kleisten en anderen de bloeijendste kransen geslingerd hebben, dan zoo verregaande verzot zijn op lofdichten, dat zij den doffen en stroeven toon, aan de ontstemde lier dezer Zangster ontwrongen, zoude eischen? eischen bij den welluidenden, haar geheiligden, koorzang? Het zij zoo!

ô Wij! wij zingen meê, vervrolijkt blij te moê, 
En juichen u, o Lente! in blijde toonen toe! 

ô Wij!! laat ons toch al die vrolijkheid en blijmoedigheid, al dat juichen in blijde toonen, om het goede oogmerk, niet storen!
Van de Opstanding van Jezus, door j. van kuyk, valt weinig te zeggen:

De dood is niet meer straf! 
De dood ligt in het graf! 

Ex ungue leonem!

{==604==} {>>pagina-aanduiding<<}

Bij het graf van een vierjarig Meisje, door johanna schrijver. Dit stukje is goed gedicht. Het is roerend.
Het Paaschfeest der Lente, van j. groeneveld, doen het gevoel des Dichters eere aan. Somwijlen komen hier zelfs verhevene trekken voor; b.v.

Hij stierf! mijn Jezus! - werd begraven! 
Geboeid in de armen van den dood (,) 
Ontboeidt (boeit) Hij vastgeklonken flaven! 
Verborgenheid! aanbidlijk groot! 

Het grafschrift is zoo verheven niet:

Hier heeft de Heer gelegen! 
De Heer is uit het graf gestegen, 
Die dood was is 't die eeuwig leeft. 

En dit laat de Heer groeneveld nog door Engelenstiften in het graf drijven! De vertroosting aan Magdalena moge niet plat zijn, dichterlijk is zij althans niet:

Ai, braave (ave) vrouw! ai staak uw klagen, 
Uw Meester zelf zal zo u vragen: 
Wat weent gij, vrouw! wat 's u geschied? 

De Lierzang op de Nederigheid, van t. van limburg, is zeer nederig. Hij onderscheidt zich op geenerlei wijze.
Het goede Plantje, van h.j. romeny, is los; schoon het jammer is, dat de Dichter de slepende regels niet heeft doen rijmen.
Veilige Schuilplaats, van f.a. de hartogh, heeft goede partijen. Feilen, als naar voor na die kelk voor dien kelk, welk voor welk, enz. hinderen den keurigen Lezer. Die norsche plagen, in het 7de couplet, zullen hem mede niet bevallen.
De Toekomst, door p.r. feith. De toon van het geheel behaagde ons. De volgende en de twee voorgaande coupletten zijn fraai:

Wanneer bij nacht de heldre starren schijnen, 
Dan is 't of ieder star ons groote wondren meldt, 

{==605==} {>>pagina-aanduiding<<}

Maar wat ontstaan zal, of verdwijnen 
Heeft nooit planeet of star voorspeld. 
 
God heerscht! zoo zingen zij te zamen. 
Dit statige geluid rolt van den Hemel neêr. 
Het slot des Lieds is: ‘Amen, Amen!’ 
Maar niet een enkle zegt iets meer. 
 
Ja, zeker ja, de starren profeteeren, 
't Aanstaande is haar bekend, men ondervraag' ze vrij! 
God heerscht! zij alles wat ze leeren, 
Maar heel die taal is profezij! - 

Aan eene Moeder, bij de geboorte van haar eerste Kind, door g. van lennep, is los gedicht en regt hartelijk.
De lof, door p. van limburg brouwer aan de Eenzaamheid toegebragt, verdient onzen lof, en de Dichter aanmoediging.
De Rust, van b.r. van der meulen, is beneden het middelmatige. Er is hier plan noch zamenhang. En het werktuigelijke der kunst? Men oordeele!

Hij zoekt ook vrugteloos 
't Geluk, die Plutus gunst tot zijnen afgod koos: 
Die zijn genoegen vindt in glimmend goud te tellen - 
Wiens aanschijn van genoegen gloeit, 
Wen hij 't gerand geld op hoopen neer kan stellen - 
Zijn rijkdom groeit. 
 
Ook hij, die door de pragt 
Verblind, wat waarlijk schoon en nedrig is veragt - 
Vermaak vindt in 't bezit van schoone lustpaleizen - 
Wat minder is dan 't zijn bespot, 
Vindt, schoon zijn rijkdom ook zijn' hoogmoed meer doet reizen, 
Geen waar genot. 

Zulk eene reis moest anders toch eenig vermaak opleveren, zouden wij denken.

{==606==} {>>pagina-aanduiding<<}

De ware Vrijheid, van j. van kuyk, is mede zeer gebrekkig. ô Zedelijke vrijheid, wie waagt het niet al, u te bezingen! Alles staat hier los, en de uitdrukkingen zijn meestal zeer onbepaald.
De Meizang van t. van limburg behelst eenige aangename schilderingen.

Voor elk uwer treeden ontluikt het viooltje - 
In koningspracht daar hyacinth en narcis, 
Die, nevens de tulpen, zoo trotsch op haar' stengel, 
Als rijk in schakeeringe, uw voedsterlinge is. 

Met het metrum gaat het niet overal even vlot. Somtijds hort en stoot het er zoo wat langs; b.v.

Ontwikkelde uw adem, waar de primulaveris, 
Mijn purpere aurikula, fluweelzacht in gloed, 
Zoo de sneeuwwitte lamren als 't rund in de weiden, enz. 

Het volgende onderstreepte zal men niet gemakkelijk verstaan:

De sloddrende Zefir doorzweeft op uw wenken 
Deez' bloeienden Lusthof en 't weelige veld, 
Dat jaaren dien rijkdom der zuchtende Menschheid 
Zoo niet, als dit tijdstip - Zoo schoon had voorspeld. 

Het Huwelijkslied van c.c. raven had zeker niet verdiend in de verzameling van een Kunstgenootschap opgenomen te worden. Lieve Hemel! hoe veel huwelijksverzen zijn er niet al gedrukt, welke van de betrekking der makers tot de bezongenen nog altijd eenige waarde ontleenen. Doch dit is er een in blanko, en kan op alle hoogtijden gebruikt worden. Voor hen, die volstrekt niets van de edele rijmkunst verstaan, en eens een huwelijksversje mogten benoodigd zijn, strekke het volgende tot een staal:

Er groeijen op deze aard, ja frissche lieve bloemen, 
Aanlagchend door gestalte en kleur, 
Die, zelfs in duisternis, (*) hun grooten Maker roemen, 
Toeädemen heur' malschen geur; 

{==607==} {>>pagina-aanduiding<<}

Hierönder, Vrienden! vindt ge een bloem, door elk gekozen, 
Wiens hart gevoelig is, 
Een bloem, die, niet alleen in voorspoed, staat te blozen, 
Maar zelfs in droefenis (*). 
 
Gij weet, welke ik bedoel, zij is de roos der Liefde, 
Die heilge, zaalge vreugde kweekt: 
Waardoor de jongeling, omärmd door zijn geliefde, 
Van reinen wellust tranen leekt, (†) 
Terwijl de lieve maagd, met natbekretene oogen, 
Met lachjes van de Min 
Vermengd, hem, zachtkens op heur' boezem neêrgebogen, 
Weêr roept ten leven in! - 

Hoe teeder! Wat eene bloem niet al vermag! Ja, maar het is ook de Roos der Liefde!
Het volgende stukje: Aan mijne Ouders, van h.j. romeny, is teeder en hartelijk. Hier bloeit ook de bloem der liefde: maar hare kleur is schooner en zij wasemt liefelijker dan de verlepte roos in het huwelijksvers.
De Navolging uit Horatius, van b.r. van der meulen, is niet ongelukkig uitgevallen. Wij raden den Dichter aan, om zijne oogenblikken van rust liever aan dergelijke oefeningen dan aan De Rust toe te wijden.
Selinde aan den Tijd, is een los en vloeijend stukje van johanna schrijver.
Alpin, Romance van t. van limburg. Een zeer akelig verhaal, in een' zeer akeligen stijl, van zeer akelige gruweldaden, waarvan, volgens den Dichter,

't Bloot verhalen 
't Haar te bergen reizen doet. 

Gij hebt, lieve Lezer, zeker al medelijden met den ongelukkigen Alpin. Doch vrees niet! Alpin staat tot de treffende geschiedenis in geene andere betrekking, dan dat hij de ontdekker van alle die gruweldaden is, en dezelve waarschijnlijk (schoon dit niet duidelijk blijkt) aan den Heer van limburg heeft medegedeeld. Doch wat doet ook de naam er toe, zoo men slechts wete, dat de Heer Alpin door een' zij-
{==608==} {>>pagina-aanduiding<<}
ner vrienden, die zich met Alcestes spruit, op haâr vaders eenzaam slot, dat vele eeuwen telde en in een afgelegen oord gelegen was, in den echt zoude verbinden, gul genoodigd werd, - ter bruiloft, zoo als van zelfs spreekt; - dat alles betooverend afliep, tot dat elk der bruilofs-schaaren omzag naar een Rustverblijf, (alias slaapkamer) 't geen in d'ouden Toren Alpin was beschooren. Hier zich neêrgevleid hebbende, hoort hij al spoedig ketens hol en dof rinkelen en - iets nader stappen. 't Was een half naakt oud man met omkluisterde armen, wien dezelfde Toren ten hel was beschooren. Alpin geeft den ouden een verslag van de bruilost, en deze verhaalt hem, dat hij de vader van Alcestes is, (met wiens spruit Alpin's vriend in den echt is verbonden) die hem, om zich van zijne schatten meester te maken, vóór twintig jaren in dezen Toren opsloot, en openlijk liet bekend maken, dat hij dezer wereld overleden was; en dat hij, (vader van Alcestes) door de eigen zucht naar goud gedreven, zijnen vader (den grootvader van Alcestes) den eigen Toren tot een graf had beschooren, of, duidelijker, met eigen handen vermoord had; - eindelijk, dat het bloed van dien grootvader (houdt nu uwe haren vast, Lezers!) nog op het
oogenblik, dat aan Alpin deze Toren tot een Rustverblijf was beschooren, aan de wanden zigtbaar was. Nu verder? wat deed nu Alpin? wat gebeurde er met Alcestes? wat met den gevangenen grijsaard? De oude ontwijkt Alpin, en deze, zonder vooraf te ontbijten, zonder te vernemen, hoe de jonggehuwden gerust hebben, zonder hen te bedanken voor de eer en het genoegen, hem bewezen, ontvlugt deze streken, met de ontroering op het gelaat, en... de Romance is uit! (*)

Hij kent dit kunstvak niet, hij toont het niet te kennen, 
Die 't enkel losse scherts van weinig arbeid acht. 
't Valt ligter, Herkules ten Hemel na te rennen, 
Of zich in 't bloed te baân van Pelops nageslacht. 
Meer zullen er met roem op Thespis laarzen stappen, 
En Klioos krijgstrompet doen dav'ren als om strijd, 

{==609==} {>>pagina-aanduiding<<}

Dan met een' enklen greep dat zachte schoon betrappen, 
Dat met één schittring treft, en geene tooisels lijdt. 
Dit vak laat woordenpraal noch opgeblazen zwelling, 
Maar enkle waarheid toe; doch, zoo ze een Dichter ziet! 
't Eischt schildring en gevoel bij d'eenvoud der vertelling; 
Maar schildring, los van trek, en vlak van koloriet. 

De Mensch geschapen tot gezelligheid, van h.j. romeny, is een der beste stukken van deze verzameling. Het is fiks gedicht, wel volgehouden, en loopt geregeld af.
Het bestendig Geluk en Bemoediging, beide van j. mensing wz., en De Eeuwigheid, van c.c. raven, verdienen mede gunstige onderscheiding.
De Roos van t. van limburg heeft niets, dat haar van de algemeene, talrijke rozenfamilie onderscheidt. Een ontluikend knopje, een gloeijend blosje, kwetsende dorens, afvallende bladeren; zie daar eenige kennelijke trekken, welke door den Dichter, op den ouden regtzinnigen trant, op jeugd en genot worden toegepast. Met de maat is het hier weder niet pluis, zoo als de laatste van de drie volgende regels aantoont:

En zo ligt het bleeke, 
Gedachtloos vertreeden 
Roosje ook dáár neer! 

Herinnering. Een gedichtje van hölty, los en bevallig overgebragt door a. simons.
Aan Chloë op St. Nicolaas-dag, door g. van lennep. Een lief stukje, gemakkelijk bewerkt, in lossen, bevalligen trant. De Dichter lette in het vervolg op geringe vlekken, ook op de taal. Hier hinderde ons het gezonde mandje, bl. 138, en dien voor die, bl. 142. Pindus zustren? Men verstaat den Dichter wel; doch de uitdrukking is niet naauwkeurig.
De Dichter, door p. van limburg brouwer. Het onderwerp schijnt te hoog, te veel omvattend te zijn voor den maker, die zich niet boven het middelmatige verheft.
Met het hoogste genoegen lazen wij de uitboezeming aan de Maan, van a. van overstraten, Wed. j. rauws; een dichtstukje, dat door zacht en zuiver gevoel en poëtische uitdrukking hier uitblinkt als de maan onder de starren.

{==610==} {>>pagina-aanduiding<<}

Het ontrust Geweten. Aan ...... door w.k. mandemaker. Een tamelijk goed vers. Wij denken echter niet, dat de man, aan wien het gerigt is, er veel troost uit zal getrokken hebben.
De twee Zangers. Een niet onaardig stukje van p. van limburg brouwer. Eenige feilen ontsieren het.
Het uithangbord: Slijterij, door j. groeneveld, beviel ons bij uitnemendheid. Het is aardig, natuurlijk en vloeijend. De Dichter toont deze manier wel gevat te hebben.
Nu volgen nog eenige Vaarzen van Aankweekelingen, waarvan sommigen den meesten lof en alle aanmoediging verdienen. De Huwelijksgroet van de reeds bekende johanna constantia cleve blinkt hier bijzonder uit, zelfs boven menig voortbrengsel van hen, die niet meer aankweekelingen zijn. Wij onthouden ons van meerderen lof, ten beste van het lieve kind, dat reeds zoo aardig van de vriendelijke en schoone Venus, van den kleinen Amor en zijnen fellen schicht, van het huwelijk en een beminnelijk kroost weet te rijmen.
Ten slotte: wij wenschen, dat het Genootschap in het vervolg meer acht zal slaan op zuiverheid van taal en gelijkheid in spelling, en in het opnemen van stukken met meer keurigheid moge te werk gaan.




Regulus, in vier Zangen, door Mr. J. van 's Gravenweert. Te Amsterdam, bij J. Ruys. 1814. In gr. 8vo. XII, 84 Bl. f 1-16-:

Le poëme épique est universellement reconnu pour le plus grand effort de l'esprit humain. Il offre des obstacles, qui, rarement vaincus dans l'antiquité, ont eté longtems insurmontables chez les modernes. Ziet daar de uitspraak van een' Franschman, waaraan wij voor een goed gedeelte ons zegel hechten. Alleen meenen wij, dat men er het woordje longtems gerust mag aflaten. In andere dichtsoorten mogen de lateren met de Ouden al eens niet geheel ongelukkig wedijveren, in het Heldendicht staat homerus, als de zou, luisterrijk alleen aan den dichthemel. Van hem ontleende de Muze van virgilius haren glans. Zij licht en schijnt als de liefelijke

{==611==} {>>pagina-aanduiding<<}
maan; terwijl de overige, zoo oude als nieuwe, Heldendichters slechts starrenglans verspreiden. Men heeft ook onder dezen, elders, starren van de eerste grootte, vaste hemellichten, wier luister helder blinkt, en naar welke, als onbedriegelijke teekenen, de jonge Dichter gerust koers houden mag; maar in ons land is, wij moeten het erkennen, dit gestarnte zeer dun gezaaid. Jammer, dat onze grootste Dichters deze wel moeijelijke, maar toch ook regt grootsche en edele dichtsoort niet meer, niet beter beöesend hebben! Waartoe ware niet een vondel in staat geweest, als hij den regten ouden heldentoon, zeker in geen Joannes den Boetgezant naar eisch zich verheffende, had willen treffen? Veel schoons is er in den IJstroom van zijnen leerling antonides; maar ook hier ontbreekt het karaktermatige van een eigenlijk Heldendicht, naar de algemeen erkende regelen. Veel lof komt eenen rotgans in zijnen Willem den III, nog meer eenen willem van haren, in zijnen Friso, toe. De laatste is misschien de éénige eigenlijke Heldendichter van ons land, wiens werk eenen geur van den goeden geest der Ouden heeft; en echter voldoet hij velen niet. Velen? Wij mogten wel zeggen, weinigen: want, inderdaad, weinigen zijn er, die zich de moeite geven, thans zulke dichtstukken te lezen van vier-en-twintig zangen. Nu, dat is ook verschrikkelijk! Ja, wij vreezen, of homerus en virgilius zelven, moest men, om de reputatie van studie, geene Auctores classici koopen en lezen, (deze combinatie spreekt immers van zelve) niet reeds, om de menigte en de lengte hunner zangen alleen, zouden verworpen worden. Om van andere lateren te zwijgen, Jufvrouw van merken, in haren Germanicus, treft wel eens den
regten heldentoon, maar niet doorloopend. Waarom is niet een bilderdijk, zoo juist hiervoor berekend, eens als Heldendichter van wal gestoken? Hij was de regte man, om dat zeil in top te halen, en zou op dat vaarwater misschien allen de loef hebben afgestoken, zoo hij zich ten minste niet door den mystieken geest van vreemden, inzonderheid Duitschers, en hunne Duivel- en Engel-jagerij, (men vergeve ons dit woord) had laten verleiden.
Men zal zich misschien verwonderen, dat wij van de Geuzen van o.z. van haren, en anderen, geene melding maakten. Maar wij, deze maand eens bijzonder gezet om de soorten goed te onderscheiden, maken een groot verschil tusschen Hel-
{==612==} {>>pagina-aanduiding<<}
dendicht, Heldenvers, en Heldenzang. Daarom zwegen wij ook van de heerlijke prijsverzen van feith op De Ruiter. Alle poëtische levensbeschrijvingen, hoe fraai en stichtend ook, zijn wij, om dezelfde reden, met stilzwijgen voorbijgegaan.
Thans kondigen wij aan Regulus, in vier Zangen, door Mr. j. van 's gravenweert. Als Heldendicht, of als Heldenvers? - Om onze inleiding niet zonder toepassing te laten, diende wel het eerste; maar, wonderlijk veranderlijk als wij zijn, wij kiezen het laatste, of liever, beschouwen het, gelijk de Dichter zelf het noemt, als Dichtstuk. Het zij genoeg, zegt de Dichter in zijn Voorberigt, aan te stippen, dat ik geenszins de verwaandheid rondvoere van mijn werk als een Heldendicht - ik versta deze benaming in hare eigene en naauwst beperkte beteekenis - te willen doen voorkomen.
Meesterlijk en stont van poëzij, edel en vol hartelijk gevoel, is de Opdragt aan bilderdijk. Deze Lierzang heeft al te zeer den regten gang, dan dat wij dien niet geheel zouden overnemen:

't Hoofd der heil'ge Dichtkoralen, 
't Puik van Hollands nachtegalen, 
Hem, die Vondel evenaart, 
Die 't geschal van krijgstrompetten 
En Galenus wijze wetten 
Op zijn elpen citer snaart; 
 
Hem, die, stout vooruitgedrongen, 
Pindarus heeft nagezongen 
En Homerus Godenlied, 
Hem, die Sabaas kunsttresooren 
Uit de zanden op ging sporen, 
Offer ik mijn' wierook niet. 
 
Maar den vriend, die, kalm in rampen, 
Onverschrokken weet te kampen, 
Schoon de noodvloed dreigend wast, 
Die, waar hoop noch leidstar blinken, 
't Hoofd niet hooploos neêr laat zinken, 
Als het Christenhelden past; 

{==613==} {>>pagina-aanduiding<<}

Maar den vriend, die, onbezweken, 
't Vaak geschonden recht doet spreken, 
Waar vertrappelde onschuld lijdt; 
Hem, wiens hart, zoo ligt bewogen, 
Wellust vindt in tranen drogen, 
Wordt geheel mijn ziel gewijd. 
 
Neen; 't zijn hier geene ijd'le toonen, 
(Vreemd bij Febus ware zonen) 
Klanken, door geen trouw bezield: 
Neen; 't is zuiv're plichtbetrachting, 
Eerbied, kinderliefde en achting, 
Die geen tegenspoed vernielt. 
 
Weiger dan geen handvol bloemen, 
U gewis niet waard te noemen, 
Maar geteeld op Hollands grond. 
En behaagt ge u in mijn zangen, 
ô! Bekroon dan mijn verlangen, 
Leg me uw' honig in den mond. 

De laatste regel is, naar ons oordeel, eene vlek in dit regt fraaije Opdragtsvers. Men voelt het ligtelijk, zulk een Lierzang moet met geen' zoeten honig eindigen; de Dichter moet iet anders ons in den mond leggen; de Lezer wil een' anderen smaak op de tong, die hem nog lang daarna bijblijft.
Het gedurig recenseren is, zoo voor ons als onze Lezers, wanneer het op eene eentoonige wijze geschiedt, min vermakelijk; waarom wij nu en dan onder het recenseren veel houden van eens te observeren. Zie hier dan eene observatie. De Dichter zegt in zijn Voorberigt, ter verschooning, waarom hij niet liever een Nederlandsch dan een Romeinsch Held verkoren heeft, onder andere: De Heidensche Godheden en alle de bovennatuurlijke oorzaken en wonderen der Ouden zijn toch waarlijk meer geschikt tot het medewerken in een Dichtstuk, uit de ongewijde Geschiedenis ontleend, dan de verpersoonlijkte Christelijke deugden en menschelijke hartstogten. Sinds lange maakten wij bij onszelven deze aanmerking. In het algemeen is de Christelijke Godsdienst, in vergelijking van den

{==614==} {>>pagina-aanduiding<<}
Heidenschen, weinig geschikt tot aankweeking der Kunsten; en in 't bijzonder is de Hervormde Godsdienst schraal voor de Poëzij. Weinig moeite zoude het ons kosten, deze waarheid in eene geheele verhandeling te ontwikkelen; wij geven ze nu slechts op als observatie, als stof voor eene prijsvraag, of zoo men wil. Dit is zeker, naar onze meening, dat de innerlijke waarde van den Hervormden Godsdienst zelven, welken wij het simplex sigillum veri in zijne baniere gaarne toestaan, hierbij klimt. Keeren wij terug tot Regulus.
Het geheele Gedicht beviel ons bijzonder wel, en toont een uitnemenden aanleg in dezen Kweekeling van de alom geächte Amsterdamsche Hoogleeraren van lennep en bosscha. Het begin is in den trant der Ouden.

Ik zing dien Roomschen held, die op Carthagoos strand 
Zoo wreed een folt'ring leed voor 't zeegnend vaderland; 
Die, aan zijn woord getrouw, bestand voor 't dringend smeeken 
Van kroost en volk en gaâ, dat woord niet kon verbreken. 
Meid, Zangster! enz. 

Van die folteringen, van dat lijden zelf leest men echter weinig of niet; in den vierden of laatsten Zang eindigt alles te plotseling; men weet meer, en verwacht meer. De historische waarheid doet hier niets ter zake; eensdeels behoeft een Dichter zich daar juist niet veel aan te storen, en anderdeels behoefde hij dan juist dit niet te beloven, of als den bijzonderen inhoud op te geven. Misschien is het Dichtstuk langer geweest dan het nu is, en om gewigtige redenen bekort; zulks dunkt ons niet onwaarschijnlijk.
In de verzen, bl. 7.

De jonge krijgsman gordt zijn blinkend harnas aan, 
En wil tot Romes heil zijn' veldheer doen ontslaan: 
De witte vederbos mag op zijn' krijgshoed pralen, 
En de aadlaar glinstert weêr bij Febus morgenstralen. 
Men breekt ten oorlog uit en blaakt op nieuw van moed; 
De helden baden zich in 't Afrikaansche bloed. 
Thans moet Carthagoos muur voor Romes aanval beven, 
En Romes rouwgeschal wordt door gejuich verdreven. 


{==615==} {>>pagina-aanduiding<<}

twijfelen wij, of, zoo al de adelaar in dien tijd te huis behoore, de witte vederbos, of de krijgshoed, ten tijde van regulus kan genoemd worden, en of rouw-geschal juist gezegd is.
Bijzonder trof ons het volgende, vol wezenlijke kracht en heldhaftigheid, in den tweeden Zang:

Nu spreekt Metellus weêr: ‘Men doe geen' held vertrekken, 
Wiens dood geen Afrika, maar ons, ten hoon moet strekken. 
Toef, grijze legervoogd! en vind uw welzijn weêr, 
Uw dierbaar kroost, uw gade, uw vrienden, en uwe eer. 
Ik wil, tot welk een prijs, u 't haatlijk juk ontheffen, 
En met geheel den Raad den zoen voor Rome treffen.’ 
‘Hoe!’ barst de grijsaard uit, ‘heeftreeds uw deugd gezwicht? 
't Behoud van Romes eer - ziedaar uw' eersten plicht. 
Mijn krachten zijn niet meer. Ik kan geen zwaard gebruiken; 
Ras zal de bleeke dood mijn scheemrende oogen luiken; 
Waarom dan 't foltertuig des Afrikaans ontgaan? - 
Eéns was mijn zwakke hand met kluisters overlaân; 
Eéns was mijn kruin onteerd: ik kan geen' vijand stuiten. - 
Wat zoudt gij dan voor mij zoo laag een' vrede sluiten? 
Carthagoos wal vergaat, als ik ten afgrond daal, 
En slechts in mijnen val vindt gij uw zegepraal; 
Dan zal het vaderland zijn' grijzen veldheer wreken, 
Dan ziet gij Didoos rijk aan Romes kniên bezweken. - 
Blijft aan uw land getrouw en zij mijn lot bepaald; - 
Als morgen Febus kar aan de oosterkimmen praalt, 
Verbeid ik uw besluit, kloekmoedig uitgesproken.’ 
Hier zwijgt die grijze held, door glorievuur ontstoken, 
En treedt den tempel uit met achtbr'e majesteit. - 
De Raad bewondert hem, die zich den dood bepleit. 

Zie daar dat eenvoudig vaste en daarom krachtige, dat ook in den Friso van w. van haren bekoort, en den Ouden zoo veel duurzamen roem bijzet! Zulke taal is geen tooi van dichtbloemen; maar het is de geest, het regte sap van de edele vrucht eener goed gestemde Heldenpoëzij.
De derde Zang overtreft de overigen in rijkdom van goede denkbeelden, levendige schilderingen, en juiste tegenstellingen. Hadden wij niet reeds te voren iets aangehaald, wij zouden

{==616==} {>>pagina-aanduiding<<}
gaarne, uit dezen inderdaad voortreffelijken Zang, met volle ruimte, vrij wat mededeelen. Hoe fraai, echter, deze Zang ook wezen moge, de Heer van 's gravenweert houde ons deze aanmerking ten beste: Het stuit ons eenigzins, dat men denzelven als 't ware uit het geheele Dichtwerk zoude kunnen ligten, zoodat het stuk zelf nog een goed geheel bleef. En wij vragen, of niet de daad van regulus door die Hemelsche versterking inderdaad vrij wat van hare waarde verliest?
Wij bevelen inzonderheid den Lezer de uitmuntende plaats in dezen Zang, op bl. 53 en 54, wegens scipio, den verwoester van Carthago.
Heeft de derde Zang meer van dat weelderige, beeldrijke en spelende, hetgeen ook het achtbare Heldendicht regte bekoorlijk- en aanlokkendheid bijzet, de vierde Zang heeft die statelijkheid eener vaste deugd, die woeling van juist werkende hartstogten, welke ons als 't ware medegenoot maken van dat overkostbare gevoel, hetwelk in de verzen bij de vervaardiging wordt uitgestort, en den Dichter vormt. Kort en krachtig zijn de volgende woorden van regulus, ten antwoord op het voorstel van metellus, bl. 72.

‘Beslis dan zelf uw lot. Wat kiest gij?’ - ‘'k Wil den dood.’ 

Fraai is de laatste aanspraak van regulus, en eenen Held als hem waardig; ja, wij verbeelden ons levendig, hem te zien en te hooren; hij spreekt als man van trouw, fier op zijne deugd, moedig als een echt Romein.

De kalmte in al haar schoon is uit zijn oog te lezen; 
Zijn moed is meer dan moed; zijn taal heeft Godenkracht: 
't Is of een zegekoets hem bij zijn benlen wacht. 
ô Deugd! zoo onbepaald is uw gewijd vermogen. 
De duist're toekomst zij met neevlen overtogen, 
't Voorspelle u alles ramp, gij vreest die rampen niet. 

Wij scheiden met moeite van dezen Romeinschen Held en deszelfs Dichter, en overtuigden ons bij de lezing van dit Dichtstuk, als bij bevestiging, hoe veel goede smaak, rijkheid van denkbeelden, en juiste kennis van wetenswaardige zaken,

{==617==} {>>pagina-aanduiding<<}
de beöefening der Ouden derzelver onderzoeker aanbrengt, die, gelijk de verdienstelijke van 's gravenweert, dezelve goed gebruikt, lateren niet verwaarloost, en tevens het oordeel verdere juistheid, het vernuft meerdere scherpte bijzet, door een' verstandigen omgang met Geleerden en bevoegde Kunstregters van onzen tijd.





Alexander; Dichtstuk, door J. Decker Zimmerman; Tegenstuk van het Gedicht: Bonaparte, door denzelfden Auteur. Te Utrecht, bij F.D. Zimmerman, In gr. 8vo. 16 Bl. f :-6-:

Ode an Se. Kaiserliche Majestät Alexander I. Alleinherrscher aller Russen, von H. Weytingh, Rector des Gymnasiums zu Kampen in Oberyssel. Zütphen, bei H.C.A. Thieme. Gr. 8vo. 8 s.

Zoo even het nummer ontvangende, waarin het vorige, hier aangeduide, dichtstuk van den Auteur wordt beöordeeld, zien wij, aldaar, zijn dichterlijk talent, als natuurgave, betwijfeld, en het stuk niet boven het middelmatige geschat te hebben. Zoo gegrond wij het laatste nog houden, zoo zeer strekt ons het eerste tot een nieuw bewijs, dat oefening volmaakt, en dat, in het algemeen, zoo gereedelijk niet te bepalen is, of iemand waarlijk aanleg mist, dan of omstandigheden slechts verhinderd hebben, dien behoorlijk te ontwikkelen. Althans, dit tegenstuk voldoet ons ongelijk veel beter, dan Bonaparte. Het is wel geene wonderbare schepping, van welke het dichtstuk voorbeeld en bewijs levert. De stoffe is in overvloed voorhanden; en het is deze stoffe, door de geschiedenis in den loop en de aanleiding der twee laatste veldtogten van en tegen Frankrijk aangeboden, welke zimmerman bewerkt. Maar, aan zijnen naam beäntwoordende, vormt hij deze bouwstoffe tot een welgepast geheel, en sticht er zijnen held eene eerezuil van, die niemand als zoodanig kan miskennen, of meer sprekende wenschen. Het hoofdbeeld van het gansche dichtstuk is de zon, die nu ondergaat, nu verduisterd wordt, nu onweêr broeit, schoon weldadig onweêr, nu weer doorbreekt,

{==618==} {>>pagina-aanduiding<<}
de dampen verdrijft, den dauw der tranen optrekt, alles doet lagchen, schitteren, groeijen, enz. enz. Inderdaad vernuftig wordt dit beeld in honderd opzigten uitgewerkt en op alexander toegepast. Trouwens, wij weten bij ondervinding, hoe de gelukkige invallen dikwijls toevloeijen, wanneer zich de verbeelding eenmaal eene gepaste vergelijking heeft gekozen. En wij moeten hierbij den lof voegen, dat de Dichter zich niet angstig aan dit beeld heeft gehecht; dat het geheel ongezocht en van zelve telkens weer terugkomt, en geene gepaste afwisseling door allerlei andere figuren mist.
Met dit alles, echter, houden wij den Heer zimmerman nog niet volleerd in de Godentaal. Hier en elders scheen ons de dwang van maat en rijm nog zigtbaar. Eene zekere uitgerektheid van sommige zinnen, beschrijvingen en dergelijke, deed ons wel eens wenschen, dat er een paar regels minder hadden gestaan. Elders scheen het ons aan de gepaste bewoording te haperen. Ook is ons hier en daar iets duister of ongegrond voorgekomen. Wij zullen van een en ander iets aanstippen, zoo als de orde het medebrengt.

Me omzweven doen, wiens vlerk het al overschaaûwd. 

Hier is een halve voet te min.

Toen zag 'k Europa's beeld, gelijk een vrouw, wier hâren, 
Ontstrikt, ontkruld, ontdaan, om nek en schouders waren 
En wildheid schildren op de blanke borst, vol bloed, 
Waar slechts één bron nog vloeide in tranenvloed op vloed. 
Zij kon, in dezen nood, haar kindren niet meer voeden, 
Maar, met haar kroost, gekneusd aan alle leên, slechts bloeden. 
Toen vloeide, uit hare borst, de moedermelk niet meer, 
Maar 't bloed gudsde, uit die bron, in laauwe druppels neêr. 

Is dit niet gerekt? wordt het door die gerektheid niet meer afzigtig dan krachtig? en tevens onjuist, daar nu toch nog eene bron, in den gudsenden bloedstroom, vloeit?

Hier mogt geen nijverheid, geen handelgeest meer tellen 
Op rijke schatting. 

Mag dit tellen voor rekenen gelden?

{==619==} {>>pagina-aanduiding<<}


Geen sluikerij was meer vergrijp aan 't vaderland. 

Is dit woord sluikerij gangbare munt in een dichtstuk?

Daar ieder slechts zijn troon, met bloed en tranen, bouwt. 

Is dit bruikbare bouwstof? vooral, daar het eigenlijk op steunen en schragen van het reeds gebouwde aankomt.

Wie blonk, als Bato's kroost, ooit uit in Vorstenmin? 

Wij twijfelen, of deze lof bijzonderen grond heeft.

Een volk, niet min te onregt aan uwe magt gekluisterd. 

Is dit vloeijend genoeg?

Bevrijdde ons erf, gaf hoop aan 't biddend volksverlangen, 
Om eersten Willem's telg weêr aan het hart te ontvangen, 
En de edle vader van het zeegnend vaderland 
Verscheen, van 's Taagstrooms boord, aan Alexander's hand. 

Dit bleef ons duister. Het schijnt toch den Souvereinen Vorst zelven te betreffen. En deze kwam van de boorden van den Teems. De Taag had slechts bij zijnen dapperen Zoon kunnen te pas komen. Of het is mis, of wij zien mis, en dan zal er toch ook wel wat reden voor zijn. De laatste regel sist en stoot geweldig.
De Heer zimmerman beschouwe deze aanmerkingen als een bewijs, hoe naauw zijn stuk mag bezien worden, zonder de goedkeuring te verliezen, en hoe zeer wij het der moeite waardig achten, zijn ontwikkelend talent te helpen beschaven.
No. 2. De Heer weytingh noemt dit land zijn vaderland. De Duitsche taal kan dus zijne moedertaal niet zijn. Maar zou men bijna ooit mogen hopen, in eene andere, waar en groot Dichter te worden? Het stuk, echter, verdient lof; het herinnerde ons door zijne manier aan haller. Het vliegt juist niet hoog, en is min of meer eentoonig, maar zuiver gedacht en wél uitgedrukt. Niet alle Lierdichters zijn pindaren of - helmersen. Het verheugt ons, dat alexander opzettelijke Zangers vindt; en wij wenschen naar meer, te weten multum, non multa. Het zij zoo!


{==620==} {>>pagina-aanduiding<<}

Staatkundige Verlossing van de Vereenigde Nederlanden, in den Jure 1813. In Gesprekken voor de aankomende Jeugd. In 's Gravenhage, bij J. Allart. 1814. In kl. 8vo. VIII, 150 Bl. f :-8-:

Dit boekje is eenigermate van gelijke strekking als hetgeen onder den naam van Fransche Tirannij vroeger is uitgegeven, in zoo verre, namelijk, hetzelve eene soort van geschiedenis bevat van hetgeen ons vaderland door de overheersching der laatste jaren had uit te staan. Daarentegen verschilt de geest dezer Verlossing van het genoemde stukje, ten aanzien dat het minder eigenlijken volkshaat tegen de Franschen inboezemt; schoon het daarom het gedrag van dezen, zoo wel tegen eigen volk en Vorst, als tegen gansch Europa en ons in het bijzonder, geenszins ongegispt laat. Reeds de titel brengt daarenboven mede, dat de omvang van den geheelen inhoud aanmerkelijk wijder is. Onze verlossers zoo wel, als onze onderdrukkers, ons verleden als onze toekomst, de geschiedenis van het vaderland, van het vorstelijk Oranjehuis, alsmede de algemeene geschiedenis en het maatschappelijk verdrag, worden er meer of min beknopt behandeld, ten minste aangeroerd. En, gelijk de vorm mede is eene zamenspraak tusschen vader en zoon, zoo heeft zich bovendien de Schrijver moeite gegeven, alles geheel natuurlijk te doen voorkomen, en het een uit het ander, uit de gemaakte aanmerkingen en vragen van den zoon, uit hetgeen de tijdsomstandigheid en dergelijke opleverde, van zelve te doen voortvloeijen.
Na deze zeer algemeene en korte opgaaf, behoeft echter niemand te twijfelen, hetzij aan het loffelijk oogmerk, hetzij aan des Schrijvers uitgebreide kunde en bekwaamheid, hetzij aan den onpartijdigen en liberalen geest. Zoo wij iets zullen aanmerken op een boekje, welks kiesche stijl en taal, en grootendeels altijd geldige inhoud, hetzelve voor schoolgebruik wezenlijk aanbeveelt, het moet zijn, dat het al te veel bevat, al te veel poging verraadt om eene regt natuurlijke houding aan den vorm te geven, en misschien al te onpartijdig wil zijn, om van iet plooijends vrij te blijven, dat de klaarheid en den indruk bij jeugdige gemoederen gereedelijk benadeelt.

{==621==} {>>pagina-aanduiding<<}

Het zondigt dus, naar ons oordeel, slechts door stellige, en op zichzelve loffelijke, eigenschappen, of althans bedoelingen. Doch misschien geldt dit niet zelden van hetgeen de geleerde man voor het ongeöefend kind schrijft, en van hetgeen de wereldburger en menschenvriend over volkstwisten en derzelver onregtvaardigheden heeft te zeggen.

De Gevaren der Groote Wereld, of Bertha van Waldeck. Door August Lafontaine. Met Platen. II Deelen. Te Haarlem, bij F. Bohn. 1813. In gr. 8vo. Te zamen 522 Bl. f 6-:-:

Wij twijfelen wel, of de titel van dit boek goed gekozen zij. Bertha is voor het minst het waarschuwend voorbeeld niet; en zij is toch meer de heldin van het stuk, dan Henriëtte, die van de gevaren der groote wereld het slagtoffer werd. Maar de titel doet tot de waarde van het werk niet, hetwelk wij gaarne erkennen, dat, hoewel avontuurlijk genoeg, zeer onderhoudend is, den meester in dit vak van verdichtingen kenmerkt, en wederom den smaak voor de zachte en edele genoegens van het huisselijk leven krachtig opwekt. De mislukte vereeniging van zich minnende grootouders bestemde, van der jeugd af aan, Anton van Stein en de beminnelijke Henriëtte tot echtgenooten; dit huwelijk kwam ook tot stand, onder de beste vooruitzigten. Het is waar, de jongeling had voor de edele Bertha van Waldeck reeds vroeger liefde opgevat; maar deze schoone was niet meer te vinden; ook lag hij jegens haar onder geene de minste verpligting, en hij dacht te edelmoedig, dan dat hij zich ooit zou toegeven aan eenen nu misdadigen hartstogt, daar hij zich, met volkomene overreding en wezenlijk genoegen, naar zijnen pligt en den raad van waardige vrienden geschikt had. Ook verdiende de jonge Henriëtte geheel zijn hart, en met al haren smaak voor de wereld had zij niemand noodig ter volmaking harer innerlijke waarde en geluk, dan juist dien waardigen echtgenoot, dien zij met geheel haar hart beminde. De eerste vrucht van dit huwelijk haalde dien band nog naauwer toe. Ook zou het der ellendige verleidster, zekere Rezeska, geenszins gelukt zijn, haar

{==622==} {>>pagina-aanduiding<<}
voor de groote wereld te winnen, en door dezelve te verderven, zoo niet Bertha van Waldeck wederom was ten voorschijn gekomen, en deze, in het dringendst geval, de hulp des éénigen vriends, die haar nabij was, Anton namelijk, had noodig gehad. Nu gelukte het der onwaardige vrouwe, jaloezij en wantrouwen bij Henriëtte te zaaijen, haar ter verstrooijing rond te voeren in den kring van verderfelijke vermaken, en, met het vertrouwen op haren echtgenoot, de kiem voor het goede in haar hart te verstikken. Zoo kwam zij tot den val, en nu volgde eene scheiding; maar juist bij deze scheiding kwam het tusschen de echtgenooten tot opheldering. De verleide Henriëtte was nu het voorbeeld der edelmoedigste deugd; en, daar zij zichzelve diep schuldig en haren echtgenoot volkomen zuiver gevoelt, is nu haar hartelijke wensch, hem nog eens met Bertha vereenigd te zien, die zij voor hem waardiger houdt. Door haar was dit plan ook bijna gelukt, toen Bertha, welker zonderlinge en belangrijke geschiedenis een groot deel van dit werk bevat, niet slechts vader en broeder, maar ook den vroegeren beminde van haar hart weder erlangt. Nu loopt alles nog veel beter af; want Anton vergeeft, hetgene een man zoo zelden vergeeft, hetgene hij (dat vooral wel zeldzaam is) reeds vroeger had willen vergeven, en Henriëtte wordt andermaal, en nu voor altijd, zijne gelukkige gade.
Dit is zoo wat het beloop des Romans, die, door lafontaine's geest en pen, een der onderhoudendste van zijne schriften werd.




Falkenberg, of de Oom. Naar het Fransch van Mevrouw de Montolieu, door J. Immerzeel, Jun. Te Dordrecht, bij A. Blussé en Zoon. 1813. In gr. 8vo. 215 Bl. f 2-4-:

Falkenberg, of de Oom, is in ieder opzigt de bizarste mensch, dien men zich kan voorstellen. Ondankbare zoon, meineedig minnaar, onnuttig burger, slecht vader, braveert hij allen natuurlijk gevoel en alle maatschappelijke banden, om met den ijdelen titel van wereldburger te pralen; hij scheurt zich, onder zoodanig voorwendsel, los van alle individuéle verpligtingen,

{==623==} {>>pagina-aanduiding<<}
en zijne beginsels van vrijdenkerij zijn bij hem in de plaats van deugden. Hij formeert gasthuizen en gestichten van liefdadigheid; hij verkwist onnoemelijke sommen met het spel; zijne dwaasheden hebben zijnen vader in het graf geholpen; hij laat zijne éénige dochter in de handen van een onkundig priester. Zijne vrouw, eene nietswaardige, die hem beleedigd heeft, sloot hij in een klooster; bij het hooren noemen van haren naam wordt hij woedende. Hij verliet zijne diplomatieke loopbaan, werd gemeen soldaat, kwam als zoodanig tot eer en rang, maar verliet toen ook dadelijk den krijgsdienst; werd in het Kabinet, en tot Gezant aan vreemde Hoven verheven; maar zijn onrustige geest joeg hem weder de ruime wereld in; thans zwerft hij, nu ginds, dan daar, op zijne vele en uitgebreide goederen, waar ieder zijne aankomst vreest. - Zoo beoordeelt hem de wereld, en niet alleen de wereld, maar zelfs eene nabestaande, die hem meer dan iemand kennen en beoordeelen moest, eene vrouw van beproefde deugd, en van uitnemende schranderheid. Dan, deze zelfde Graaf van Falkenberg, is in het oog zijner verlatene minnares (en zoo is hij inderdaad) naar verstand en hart het deugdzaamste mensch; doch die de kunst niet kent, zoo noodzakelijk in deze wereld, om te vleijen, zich bemind te maken bij hen, die hem onverschillig zijn, of die hij niet achten kan. Indien hij slechts van zichzelven te vreden is, is het hem zeer onverschillig, al of niet gewaardeerd te worden door hen, die niet bevoegd zijn hem te kennen of te beöordeelen; en dit is de oorzaak van de ongelukken, die zijn leven vergald hebben. Zijne onwaardige echtgenoote zelve erkent zijne voorbeeldelooze grootmoedigheid.
De jonge en uitmuntende Mathilde van Retting, eene ongelukkige arme weeze, was in het geheel niet op hare plaats in het kasteel van Woltau, bij hare bloedverwanten; niet omdat zij daar den dubbelen, moeijelijken post van huishoudster, en opvoederesse van twee verwaarloosde knaapjes, voor hare rekening had, maar omdat men haar minachtte en alleen hield uit belang, en omdat zij daar leven moest onder geheel aan haar ongelijksoortige menschen, in den naarsten toestand, zonder iets voor haar verstand en hart, in de onaangenaamste afzondering van ieder gezellig genot, den jagttijd uitgezonderd, wanneer weelde en overdaad, en de meest woeste en verwoestende vermaken, de vorige eenzaamheid afwisselden.

{==624==} {>>pagina-aanduiding<<}

Ook de Graaf kwam daar in dat jaargetijde; men ontzag hem uit familiebelang; de zeer tegen hem ingenomene Mathilde merkte spoedig, hoe zeer alles anders was in zijne tegenwoordigheid; - spoedig deed haar verstand en hart hem regt, en leerde hem kennen als goed, edelmoedig, vol deugd en grootheid van ziel. Haar onderscheidde hij ook spoedig, niettegenstaande hare jongheid; de behoefte van haar hart was vervuld, - hoogachting, vriendschap, liefde; en het was hare eerste liefde. Hij deed haar geene verklaring; maar zij voelde toch, dat zij ook opgemerkt, geächt, ja geëerbiedigd en bemind werd. Onverwacht verliet hij het kasteel; dit, en hetgeen zij vernam, bragt hare denkbeelden nopens zijn karakter in de war. Edelmoedig zorgde hij voor de opvoeding harer kweekelingen, die werden toevertrouwd, op zijne kosten, aan een' der uitmuntendste mannen; en ook zij geraakte spoedig daarop uit hare nu gedurig al meer onaangename betrekking; zij werd aangezocht en geraakte in het huis eener achtingwaardige Dame, waar hare pligten geëvenredigd waren aan haren smaak en verdiensten. Had zij dit den Graaf te danken? Maar het was die zelfde Dame, welke hem zoo scheef beöordeelde, als wij boven zeiden, en bij welke zij weldra overtuigd was, dat eene aanbeveling van den Graaf eene geheel verkeerde uitwerking zou gehad hebben.
Haar hart leed geweldig, en hare gezondheid bezweek; verandering van lucht moest beproefd worden; en dit bragt haar bij Rosalia, de verlatene minnares, maar sinds gehuwd en gelukkig. Hier kreeg Mathilde in alles opheldering; en, toen haar geliefde bij haar geregtvaardigd was, herstelde zij naar ligchaam en ziel. Men drong haar tot een huwelijk; maar zij wilde hare hand niet wegschenken zonder haar hart; geene drangredenen baatten. Hare beschermster, die, bij alle hare uitmuntendheid, maar niet lijden kon, dat men anders dan zij dacht en handelde, maakte het haar nu zoo onaangenaam en moeijelijk, dat zij haar afscheid nam. Zij geraakte en leefde stil en genoegelijk in het huis van een' ouden bediende, die gehuwd was en haar hartelijk lief had; handwerk, en het weinige, dat zij had, was tot haar onderhoud toereikende. Ook hier sloeg zij de voordeeligste aanbiedingen tot een huwelijk af. Dan, eene bijna doodelijke ziekte putte alle hare middelen uit; zij moest wederom afhankelijk worden; zij vond eene

{==625==} {>>pagina-aanduiding<<}
plaats bij eene bejaarde Dame, die iemand tot gezelschap zocht; hier had zij het wel, en was daar nuttig, vooral toen deze krank werd naar ligchaam en ziel; want zij had veel op haar geweten, en dat geweten werd wakker. Het was de Gravin van Falkenberg; Mathilde ijsde bij deze ontdekking, maar herstelde zich. Toen de Dame voelde, dat zij niet herstellen kon, verlangde zij eene verzoening te beproeven. Mathilde schreef, op haar verzoek, aan den Graaf, in naam van de boetvaardige. Hij kwam met zijn kind; zijne echtgenoote stiers in zijne armen. Mathilde was, onder een gepast voorwendsel, zijne ontmoeting ontweken. Zij vernam intusschen spoedig, dat hij van hare betrekking tot de Dame kennis droeg; dan, hij was vertrokken. Eene wijl daarna draagt hij haar schriftelijk de opvoeding zijner dochter op, op de edelmoedigste voorwaarden; hare kieschheid hield haar echter terug. Hoe kon zij toch dezen man gedurig wederzien, die haar wel dankbaarheid en achting betoonde, maar haar niet beminde? De Graaf komt zelf; zij ontdekt, tot hare verbazing, dat hij meende, dat haar hart reeds elders geplaatst was, en dat deze dwaling bij hem natuurlijk had moeten opkomen; - hij komt er voor uit, en tevens voor zijne hopelooze liefde; haar gelukkig te maken met den man van hare verkiezing, en dat zij zijne dochter opvoedde, was zijn éénige wensch. - Alles heldert zich thans op, en het wordt - zoo als doorgaans in een' Roman - het gewenschtste huwelijk.
Wij gevoelen onszelven in zoo ver genoeg, dat wij meenen vrij wat te zeggen tot los van dit werk, daar wij den Lezer verzekeren, dat wij de lezing, en wel met het uitnemendst genoegen, herhaald hebben; en voegen er, naar het Voorberigt, nog bij, dat Mevrouw de montolieu de geschiedenis ontleend heeft en uitgewerkt naar eene korte schets in het Hoogduitsch van de beroemde carolina pichler.

Ida, of het Meisie van Atene. Naar het Engelsch van Miss Owenson. IIde Deel. Met Platen. Te Amsterdam, bij C. Timmer. 1813. In gr. 8vo. 256 Bl. f 2-10:

Het tweede Deel van dezen Roman wint het nog in belang-
{==626==} {>>pagina-aanduiding<<}
rijkheid van het eerste, waarvan wij voor eenigen tijd verslag gaven. Hier vinden wij minder redenering, minder beschrijving, en meer geschiedenis. In het vorige Deel hoorden wij de liefdesverklaring van osmijn aan ida; doch haar vader, veel te hooghartig om zijne dochter aan een' slaaf te geven, belette hunne vereeniging, te meer, daar ida's oom, osmijn's beschermer, overleden was, en de Archont, haar vader, zijn hof maakte bij den Disdar-aga, die ook op zijne wijze ida beminde. Om haren vader te gehoorzamen, nam zij dan ook plegtig afscheid van osmijn; zij spoorde hem aan, om voortaan alleen voor den roem en de vrijheid van zijn Vaderland te leven; en haar minnaar, gehoorzaam aan dien wenk, stelt zich aan het hoofd eener kleine schaar van Grieken, die (tijdens den Russischen Oorlog, en in afwachting der hulp van die Natie) de verlossing van hun Vaderland durfden ondernemen. Doch niet alleen was bij de beraming van het plan tot den aanval (waarin osmijn zich deed kennen als alleen door de zuiverste gevoelens bestuurd) reeds verschil onder de zamengezworenen; zij worden ook nog vóór de uitvoering door de Turken overvallen; thans erkent men algemeen de meerderheid van osmijn, benoemt hem tot opperhoofd, en hij doet zich nu kennen als den afstammeling van een' hunner doorluchtigste voorstanderen; doch hij bezwijkt onder de overmagt; zijne kleine bende wordt verstrooid, gedood, of gevangen; hij zelf is onder het getal der laatsten. De Disdar-aga, zijn geduchte medeminnaar, had hem dus nu in handen; ida doet eene wanhopige poging tot zijne redding, dringt door naar het kasteel, en wil binnengelaten worden, doch
bezwijmt; de Disdar-aga doet haar bij zich brengen, en geeft haar de keus tusschen een huwelijk met hem, of den dood van osmijn (dien hij haar op eene binnenplaats tusschen foltertuigen vertoont) onder de ijsselijkste pijnen. Ida kiest, wanhopig, het eerste, en teekent het Contract. (Hier heeft de Schrijfster gewis niet bedacht, dat zulks in Oostersche landen door de vaders geschiedt.) Reeds was zij naar den Harem gevoerd; de Turk wachtte nog slechts naar het einde van den Ramadan, om haar te bezoeken; doch te middernacht, toen zij reeds in het vrouwenvertrek getreden is, wordt hij gestoord door den kreet, dat osmijn met een' der hofbedienden des Aga's en zijne éénige dochter juméli ontsnapt is. IJlings verlaat hij

{==627==} {>>pagina-aanduiding<<}
den Harem, die in den schrik geheel open blijft, (een alleronwaarschijnlijkst geval) ida ontsnapt, en komt eindelijk weder bij haren vader, die haar verhaalt, dat de Disdar-aga, (die het huwelijk met ida ook daarom zoo sterk begeerd had, om zich onder de Grieken een' aanhang te verzekeren) wegens wanbetaling aan de Porte en kuiperijen tot verkrijging der onafhankelijkheid, door een' zendeling der Porte met vergif was van kant gemaakt; dat intusschen osmijn eene geheime verbindtenis met juméli aangeknoopt, deze zijne vlugt begunstigd had, en beide te zamen naar Rusland ontsnapt waren. Ida, het voorwerp harer innigste liefde ongetrouw wanende, vervalt tot eene diepe kwijning, die echter allengs beterde, toen zij den Engelschman (waarvan het vorige Deel gewaagt) ontmoette. Zonder deszelfs losse beginselen, had zij zijne echtgenoote kunnen worden; doch thans, door hem verlaten, werd haar hart beurtelings door hare oude en nieuwe gevoelens geslingerd. - Intusschen wordt haar vader wegens gemeenschap met den vijand gevat, en zijne goederen verbeurd verklaard. Ida zoekt hem vergeefs te redden; toen een arme Griek, met name stephaniki, voormaals door haar beweldadigd, haar in veiligheid brengt. Eene schildwacht bij den toren, waar baar vader bewaard wordt, had haar met woestheid teruggestooten, en zelfs gedreigd op haar te schieten, toen zij om den toegang tot den kerker smeekte; zij wil echter in stilte nog eene poging doen; een man in het kleed van een' dervis wenkt haar, zij volgt hem, de wind heft zijn gewaad op, en nu herkent ida denzelfden Janitsaar, die haar straks zoo ruw behandeld heeft; deze geeft haar een papier over
van haar' vader, met aanwijzing, om zich in zeker hol op de kust, verre genoeg van Athene, te begeven, en hem daar af te wachten. Zij reist, met de hulp van den braven stephaniki, derwaarts; na lang en smartelijk wachten, verschijnt haar vader in monniksgewaad met den geheimzinnigen dervis, die met het grootste beleid en gevaar van zijn leven den ouden man gered had, en nu ook hunne inscheping in een vaartuig naar Smirna bevordert, om vandaar naar Engeland onder zeil te gaan, alwaar nog een kapitaal van haren oom in handen eens koopmans berustte, Eerst toen de dervis in de boot springt, om naar land te varen, herkent zij osmijn, wiens monnikskap door den wind wordt opgeligt. (Die

{==628==} {>>pagina-aanduiding<<}
wind komt hier tweemaal zeer juist ter snede!) Hij had, behalve al het vorige, nog aan den kapitein de reiskosten, tot Engeland toe, ruim betaald. Door zoo veel liefde heerschte hij weder geheel in ida's hart. Zij kwamen intusschen in Engeland, waar niemand hen kende, en eene zee van rampen hen toefde. De oude rosemeli was ziek; de koopman, onder wien hun geld berustte, overleden, en zijn zoon bankeroet; de waard in hun verblijf onvriendelijk, duur en bedriegelijk; daar zij niet meer had, koopt hij haar het diamanten kruis voor de helft der waarde af. Dit geld was aan buitensporige huishuur en andere uitgaven van een duur land spoedig verteerd. Te vergeefs wilde ida met borduren den kost winnen; niemand begeerde haar werk; haar vader was doodelijk krank; hare kleine broeders (die ook de moeijelijke reis mede gedaan hadden) schreeuwden om brood; zij worden eindelijk om schulden naar een gevangenhuis gebragt; (dit treffend gedeelte des werks is bijzonder gelukkig en natuurlijk geschilderd;) toen ontsnapt ida, en begeeft zich in haren doodsangst, zonder te weten waarheen, om hulp; toevallig ontmoet zij Lord B... (haren ouden bekende) bij het uittreden uit de koets, bidt hem om hulp voor haren vader, die terstond verleend wordt; doch, toen zij aan deszelfs verblijf kwam, stierf hij in hare armen. Ida, nu op een landgoed van den Lord geplaatst, ontwaarde straks, dat deze onedele oogmerken koesterde; terstond vertrekt zij, laat hare broeders aan zijne edelmoedigheid over, en ontmoet, niet min zonderling dan den Lord, een' oom uit Konstantinopel, die ook al door het toeval naar Londen gevoerd is, spoedig komt te overlijden, en haar een' onmetelijken schat nalaat. Deze maakt opzien; ida wordt van een landgoed, waar zij vertoefde, in den draaikring der groote wereld gesleept;
Lord B... zag haar daar weder, eerst met terughouding, daarna meer vertrouwelijk: doch op eene maskerade vertoont zich een Grieksche monnik, spreekt haar afzonderlijk, en zij herkent osmijn, die even zeer in de vaste verbeelding is, dat zij hem ten behoeve van den Disdar is ontrouw geworden, daar hij haar de huwelijksacte heeft zien teekenen, (wederom de hoogste onwaarschijnlijkheid.) Hij zelf regtvaardigt zich ten volle omtrent juméli, doch blijft hardnekkig ida voor zijns onwaardig houden; en maagdelijke fierheid belet haar, hem de noodige ophelderingen te geven. Hij

{==629==} {>>pagina-aanduiding<<}
was thans, na vele lotgevallen, als voornaam Russisch Officier te Londen. Intusschen vraagt Lord B..., wiens huwelijkshaat voor ida's bekoorlijkheid zwicht, hare hand; zij weigert die, doch opent hem met de grootste vertrouwelijkheid haar gansche hart en liefde voor osmijn. Lord B... heeft de zeldzame edelmoedigheid, haar en zijn land te verlaten, zijnen medeminnaar den brief toe te zenden, en de gelieven daardoor, na oplossing van het noodlottige misverstand, te hereeenigen.
Zie daar het beloop der Geschiedenis. Men zal daarin opgemerkt hebben, dat het weeffel des verhaals in een' hoogen graad romanesk en avontuurlijk is, en dus geene aanspraak kan maken op de verdienste dier weinige meesterstukken, welke, bij een natuurlijk beloop der gebeurtenis, alleen door waarheid, menschkunde en gepast gebruik der hartstogten schitteren. Doch het zou te veel gevergd zijn, dit van elken Roman te verwachten. De veelvuldige onwaarschijnlijkheden heeft de Schrijfster zelfs met a. lafontaine gemeen, en de ontknooping is waarlijk schoon, daar zij een hoofdpersoon, die anders weinig geschitterd had, in een zeer gunstig licht vertoont. Het karakter van ida is een bekoorlijk Ideaal, vrij wat zweemende naar de corinna der beroemde Mevr. van stael, en osmijn geeft haar in edele gevoelens en daden niets toe. - Ook de stijl der vertaling is ons doorgaans beter voorgekomen, dan in het eerste Deel, waartoe zekerlijk wel kan bijdragen, dat de Schrijfster zich hier minder, dan daar, in bovennatuurkundige fpitsvindigheden, die ellenlange perioden baren, verdiept; terwijl de verhalende stijl natuurlijk korter is. Nogtans hebben wij ook hier niet alleen zeer duidelijk meermalen de sporen eener Fransche woordvoeging, maar ook vele onnaauwkeurigheden tegen taal en spelling gevonden, vooral onvergeeflijke fouten tegen de geslachten. Zoo leest men bl. 130. ‘Zij verloor zich in deze zoete mijmeringen, toen hare vader haar roepen deed; zij twijfelde, of zij hare zwakheid en zijne trots(ch)heid op de proef zou stellen, door hem de verpligtingen te ontdekken, die hij aan het voorwerp zijner haat had.’ En op de volgende bladz. ‘Hier vertoonde zich alle de zwakheid eener kwalijk bestierden geest.’ Of tarquin en
hippius slechts druk-fouten zijn, zullen wij daarlaten. In de Schrijfster is het althans onverschoonlijk, de Regering van laatstgemelden met de Turksche gelijk te stellen.

{==630==} {>>pagina-aanduiding<<}
Op bl. 196 zegt men: ‘Ida was maar al te gevoelig aan (lees voor) hare overwinningen;’ (sensible à ses conquêtes.)




Balthazar Knoopius, door J. Immerzeel, Jun. Met Platen. Te Rotterdam, bij den Autheur. 1813. In gr. 8vo. 285 Bl. f 2-12-:

Gewapend met zekere vanzelfheid, om zoo gunstig mogelijk te denken over de voortbrengselen van vaderlandsch vernuft of geleerdheid, en tevens met de herinnering, dat de smaak der Nederlanderen, wanneer die op het Ironisch-Comische valt, hen onwederstandelijk schijnt henen te voeren óf tot het koddige en burlesque, in de manier van focquenbroch, óf althans tot de gemeene klucht, en tot die platte soort van boert en hekelstijl, welke de Franschen zeer goed le bas comique noemen, kan men van zich verkrijgen, dit ‘geestig geschreven’ boek (alhoewel men een aantal gewigtige aanmerkingen maken kon, niet alleen op stijl en taal, en bij het waarnemen van vele grammatikale fouten, maar ook, indien men de wetten van eenheid in de karakters en van de waarschijnlijkheid met nadruk wilde handhaven) - kan men, zeggen wij, van zich verkrijgen, dit geestig boek ter lezing aan te prijzen. De Recensent ook der Recensenten, No. 1 voor dit jaar, is er het bewijs van. Wij, die het gemis van het fijn Attisch zout, met dezen onzen Confrater, hier bejammeren, meenen onze Lezers daarvan te moeten waarschuwen, en dat zij voor hunnen Rijksdaalder elders meer en beter vermaak kunnen hebben. Maar hetgeen de Franschen le bas comique noemen, zal, zonder onze aanbeveling, nog wel een genoegzaam aantal bewonderaars vinden. Met moeite houden wij hier zekere Fransche spreuk terug.

Moïna, ou la Villageoise du Mont Cenis; par Joseph Buonaparte. Seconde Edition. Indépendant des événemens externes, le bonheur git au scin des affections domestiques. à Paris, chez Pélicier. 1814. joli format, pp. 103.

Wij herinneren ons, na den ontzettenden roman, door na-
{==631==} {>>pagina-aanduiding<<}
poleon gespeeld, ergens de aanmerking te hebben gelezen of gehoord, dat het zeer gelukkig voor het menschdom is, dat de familie buonaparte zich thans op de letteren is begonnen toe te leggen. En inderdaad, indien derzelver eerzucht, levendigheid, of ook bekwaamheid, een of ander veld moet hebben, zoo zien wij ze liefst met de pen gewapend. Inzonderheid de twee Koningen hebben eene zeer weerlooze en zachte soort van oefening voor hunnen geest gekozen. Een romannetje, een liefdeshistorietje, wat kan men onschuldigers verwachten? Het is waar, dat het wat vreemd staat, zulke onbeduidende stukjes met vorstelijke namen op den titel te zien pronken; maar in allen geval niet vreemder, dan vroeger deze namen aan de zoons van eenen Corsikaanschen klerk misbruikt te zien. Of is het zoo vreemd avonturiers avonturen te hooren vertellen? zoo zeldzaam, geboren burgerluidjes burgerlijke bedrijven te zien aanvatten? zoo onbegrijpelijk, hen minnarijtjes te hooren beschrijven, wier hoofdzaak dezelve welligt tot op den troon zijn gebleven? Neen! andere Koningen en afgetreden Koningen mogen gedenkschriften of staatsstukken opstellen, Koning jozef weet geene geheimen, of hij mag ze niet zeggen, en deed althans zelf te weinig, dan dat het der moeite waard zou zijn, iemand met derzelver verhaal lastig te vallen. Hij schrijft een verhaaltje, wat minder waarschijnlijk misschien, maar voorzeker minder ingenieus, dan florian plagt te doen, die mede den degen droeg. En wat het waarschijnlijke betreft, wat was onwaarschijnlijker, dan hetgeen de ci-devant Koning van Spanje in eigen persoon ondervonden heeft? Er is zelfs eenige overeenkomst tusschen beide gevallen, schoon men die in den eersten opslag volstrekt niet merkt. Wanneer men de Fransche revolutie bij een sneeuwval, het ongelukkige rijk bij een watermolen,
en een paar (onschuldige) dorpelingen bij de familie napoleon vergelijken mag, die onder de ruïnen het begeerlijkste des levens genoot, dan loopt alles tot eene zekere hoogte zeer goed los; terwijl wij ons om het overige te minder hebben te bekommeren, daar wel de versierde, maar niet de wezenlijke roman, nog kan geächt worden ten einde te zijn.
De inhoud van het verhaal, namelijk, is deze. De verhaler reist naar de Italiaansche armee, kort na den overtogt van de brug van Lodi. Een jong militair, van daar komende, ontmoet

{==632==} {>>pagina-aanduiding<<}
hem, en vertelt het volgende. In gindsche dorp opgegroeid, beminde hij al vroeg de jonge Moïna. Zijne ouders verwijderden hem. Eindelijk mogt hij weerom komen; maar nu was het meisje weg, en wel degelijk weg. Het wordt hem waarschijnlijk, dat zij is omgekomen in den molen, onlangs door een sneeuwval begraven. Hij stort zich in den stroom, die deszelfs raderen plagt te drijven; hij komt in den molen zelv' te regt, en vindt er zijne liesste. Men ontdekt er van tijd tot tijd het noodige, beleeft er te zamen veel pleizier, krijgt er zelfs een kindje; maar begrijpt tevens, dat het niet op den duur zoo mooi zal gaan. Eindelijk meent men de redding te hooren naderen; maar, in de plaats daarvan, bevindt men zich welhaast te midden der vlammen. Gelukkig redt men zich nog door den stroom; doch nu is men op een slagveld, wordt wreed vaneen gescheurd, en de jongman opent de oogen niet dan in een hospitaal van vreemde soldaten. Zijn vaderland is der Fransche republiek ingelijfd; hij moet dezelve helpen verdedigen. Hij laat zich dit welgevallen, houdt zich dapper, wordt geblesseerd, krijgt den rang van kapitein, doch tevens vrijheid om huiswaarts te keeren. Bijna had hij deze reis thans afgelegd. De verhaler verzelt hem wijders, en ziet de jonge lieden gelukkig getrouwd.
Zie hier nu nog, hoe een buonaparte den vrede predikt! - ‘ô Eerzuchtigen en koelbloedig wreeden, die de menschen aanzet om elkander te moorden, die de onbegrijpelijke slagterij, welke ik u daar met een' enkelen trek beschrees, het veld van eer, het veld des roems noemt, - zie daar, wat een slagveld, wat een hospitaal is!’
Inderdaad, het laatste gedeelte, met de openlijke gebeurtenissen van den tijd verbonden, voldoet het meest aan de belangstelling, door den persoon des Schrijvers voor het boekje opgewekt. Slechts het volgende nog: ‘Te Millesimo, te Mondovi, te St. Michiel, bij den overtogt van de Po, had ik den moed mijner dappere krijgsgezellen en de onvermoeide werkzaamheid van onzen jongen Generaal bewonderd. Maar, bij de brug van Lodi, kreeg ik begrip van den ontzaggelijken zedelijken indruk, welken het stoute genie moet maken van een Hoosd, te zekerder van te zullen overwinnen, hoe minder die overwinning het gros der menschen mogelijk schijnt.’

{==633==} {>>pagina-aanduiding<<}

Ten slotte zijn wij der waarheid de erkentenis schuldig, dar Z.M. onderhoudend, lief en beschaafd weet te vertellen, en, zelfs te midden van tamelijk galante tafereeltjes, zeer zedelijke, ja regt vrome bedenkingen weet te maken.

Vertellingen aan mijne Dochter; naar het Fransch van J.N. Bouilly. IIde Deel. Te Amsterdam, bij Schalekamp en van de Grampel. In kl. 8vo. 298 Bl. f 2-4-:

Onze aankondiging van het vorige deel, van dit inderdaad allerliefst geschrift voor jonge lieden uit den beschaafderen stand, was bijzonder kort; wij nemen nu eenige meerdere ruimte. Ziet hier de Vertellingen. 1) De Rozen van den Heer de malesherbes leveren een aandoenlijk verhaal van de teedere en zorgvuldige liefde der jonge lieden van zijn dorp voor dezen beroemden en beminnelijken man, en teekenen ons te gelijk zijne hartelijke genegenheid en dankbaar gevoel voor die roerende liefde. 2) De valsche Diamant brengt ons in kennis met twee jonge meisjes, maar van zeer verschillend karakter, en geeft ons de zonderlinge en belangrijke wijze op, op welke de eene, van welker karakter een valsche diamant maar al te zeer het afbeeldsel was, (als zijnde het zinnebeeld van het bedrog, dat gestadig haar hart bedierf en hare lippen besmette) verbeterd werd. 3) Het stuk Goud is eene geschiedenis van welbestede liefdadigheid van eene jeugdige schoone, welke jaren daarna het genoegen had te zien, hoe zij, door eene reeds lang bij haar vergetene gift, den grondslag gelegd had tot het groot fortuin van zeer edele menschen, wier geluk zij nu nog verder bevestigen kon. 4) De sprekende Kam verhaalt, hoe eene brave en verstandige moeder de schandelijke gewoonte van stekelige spotternij, door het ter prooije geven aan openlijke bespotting, hare dochter afleerde, en haar alzoo, van een bij ieder gehaat, tot een bij ieder bemind meisje vormde. 5) De Sonate toont ons een edel, bij uitnemendheid vlijtig, niet alleen uit smaak, maar uit beginselen vlijtig meisje, juist het contrast van hare zuster, en schenkt haar tot loon van hare vlijt, dat zij de weldoenster van hare ongelukkig gewordene ouders is, en eindelijk hun fortuin

{==634==} {>>pagina-aanduiding<<}
herstellen kon. 6) De kleine levende Boekerij is voor een soit disant geleerd en zich alles aanmatigend nufje een waarschuwend voorbeeld, en aardige, regt nuttige, les. 7) De Dragonder van Vincennes bevat de verbetering, door vaderlijke schrandere list en teederheid, van een goed, maar voorbeeldeloos woest en alzoo geheel onvrouwelijk karakter van een jong juffertje, welker vroegere vorming verwaarloosd was; maar die gelukkig te regt gebragt, en een sieraad harer kunne werd. 8) Het Dorpskerkhof verhaalt de bekeering eener petite Deïste, door het wakker maken van haar hart en het leiden van haar gevoel, bij het bezoeken van een kerkhos. 9) De Zoogzusters is eene lieve geschiedenis van verbeterde aanmatiging en trotschheid door de school des tegenspoeds, en liesde en hartelijkheid in de mindere standen; een aardig tafereel van huisselijk geluk, en gelukkige wending van het balsturig lot, na teruggekeerde goede beginselen. 10) Het Journaal der Modes gaat de belagchelijke modezucht te keer, en geest ons de genezing van eene jonge aanbidster dier grillige Godin, welke door geene gevoelige lessen van kenbaar nadeel aan hare gezondheid, maar eindelijk door het krachtiger middel, het doel te zijn der publieke bespotting, van eene modepop een verstandig meisje werd. 11) De kleine Huishoudster is het uitgebreidst, maar vooral niet het minst onderhoudend en treffend verhaal, van een miskend en mishandeld meisje, dat echter in geenen deele haar zacht en uitnemend karakter verloochende, hare kinderpligten getrouw bleef, en zich het vernederende en moeijelijkste gaarne getroostte, om eenen beminden grootvader liefde te betoonen en te vergelden.
Eene hartelijke aanspraak aan des Schrijvers Dochter besluit dit regt nuttig, onderhoudend, en met aardige plaatjes versierd werkje, waarmede wij der lieve Jeugd, en in het bijzonder der jonge Jufferschap, geluk wenschen.




De kleine Willem, of het Huisgezin van den Heer Lausbach. Door Petronella Moens. Met Platen. Te Amsterdam, bij J. ten Brink, Gerritsz. 1814. In kl. 8vo. 172 Bl. f 1-5-:

Schoon wij het woordje eerste deel op den titel te vergeefs

{==635==} {>>pagina-aanduiding<<}
zoeken, zoo schijnen wij toch bijna niet te mogen twijfelen, of de jongeling willem zal dit knaapje eenmaal moeten volgen. Alles is daartoe aangelegd; de meer zaamgestelde geschiedenis van Mevrouw constants, hier ingevlochten, zou anders misschien een hors d'aeuvre mogen heeten, en heeft duidelijk eene ontwikkeling voorbereid, die in een volgend deeltje zal moeten komen. Misschien wilde de verdienstelijke Schrijfster eerst het lot van willem's kinderjaren, in de boekenwereld. afwachten. Nu, wij kunnen, wij mogen niet twijfelen, of zij zal in hetzelve aanmoediging vinden, om ons meer van den lieven jongen te vertellen. Met uitstekend genoegen lazen wij het boeksken. Geest en hart vinden in hetzelve keurig voedsel. De eigenlijke geschiedenis is eenvoudig; schoon toch geenszins een dood geraamte, een bloot tooneel met de vereischte personaadjen, om elke op hare beurt het woord van Schrijver of Schrijfster in den mond te nemen. In tegendeel, wij hebben tranen in het oog gevoeld, bij de lieve, treffende tafereeltjes van godsvrucht, liefde en deugd, op allerlei leeftijd, in allerlei stand. Het gezin van den braven Heer lausbach, op een buitengoed in Gelderland; de voortreffelijke Leeraar op het aangelegen dorp; de uitmuntende weduw, daar mede woonachtig, en het brave boersche gezin, - de voorname deelnemers in deze kindergeschiedenis, - dragen, elk op de keurigste wijze, tot de volmaking van het geheel bij. En inzonderheid Ds. eelhart deelt zoo veel treffend onderwijs, zoo vele gepaste verklaring en aanwending van het voorgevallene, zoo veel leerzaams en stichtelijks mede, als - slechts door overvloed misschien zou kunnen geächt worden te zondigen.
Het spreekt van zelve, dat dit onderwijs enz. als de ware kern van het boekje moet beschouwd worden. In gesprekken wordt het, veelal zeer natuurlijk en los, verhandeld. Het loopt over Gods werken, Gods albestuur, het wijze en weldadige daarvan, over den dienst, de liefde en het vertrouwen, die wij Hem schuldig zijn; waarbij zoo veel van den Bijbel, en vooral van Jezus, als gepast en noodig schijnt. In dit alles straalt de kunde der Schrijfster, en de zuiverste en edelste godsdienstige denkwijze, volkomenlijk door; en zij brengt het zoo juist en keurig te pas, als wij immer zouden wenschen. Het is dus een uit nemend boekje, dat wij allen ouders voor hunne niet al te jonge kin-
{==636==} {>>pagina-aanduiding<<}
deren aanbevelen, om er meer ware godsdienstkennis, en niet slechts kennis, uit te halen, als uit menig eene Catechisatie en Catechiseerboek. Wij hopen en vertrouwen, dat de verdienstelijke Schrijfster het genoegen zal beleven, dat eene tweede en derde uitgaaf van een zoo nuttig, oorspronkelijk, kinderboekje noodzakelijk wordt; en dit alleen noopt ons, eene enkele aanmerking op het geheel, en eenige min gewigtige op de deelen, te maken.
De menigte van denkbeelden, gevoegd bij de natuurlijke losheid, waardoor soms eenigermate ongelijksoortige dingen tevens verhandeld worden, doen ons voor vermoeijenis en verwarring bij de lieve jeugd vreezen. Misschien kon hieraan vrij wat te gemoet worden gekomen; indien de druk slechts wat ruimer genomen werd, ieders antwoord ten minste met eenen nieuwen regel begon, en, in één woord, de zuinigheid bij zoo schoon een werkje iets minder betracht werd.
Omstreeks bl. 7 hinderde ons in den stijl de al te veelvuldige herhaling van het bijvoegelijk woordje lief.
Op bl. 41 enz. merken wij aan, dat de theorie van de middelpuntschuwende kracht, zoo als die hier ontwikkeld en toegegepast wordt, de verelschte bevattelijkheid mist, en door andere verklaringen met vrucht te vervangen was.
Op bl. 77 schijnt het, of vriezen bestond in de verdikking der lucht.
Op het bl. 118 enz. gestelde, ten aanzien der wonderen in het gemeen, en het Pinksterwonder in het bijzonder, komt ons de onderscheiding tusschen het mogelijke en onmogelijke in dezen wat fijn gesponnen, althans min noodzakelijk voor; en kan het der Schrijfster ook niet onbekend zijn, dat de beste uitleggers de gave der spraken niet meer in het licht beschouwen van noodzakelijk middel ter uitbreiding van het Evangelie.
De handhaving, eindelijk, van de leer der bijzondere Voorzienigheid mogt, naar ons gevoelen, nog wel wat meer ontwikkeld en in het licht gesteld zijn geweest.
Dan, genoeg reeds, en te veel misschien, om gevaar te loopen, van vitterij en wangunst op een schoon talent verdacht gehouden te worden! Veel, regt veel succes hebbe de kleine willem onder zijne tijd- en landgenootjes!


{==637==} {>>pagina-aanduiding<<}

Boekbeschouwing.

Verhandelingen, uitgegeven door Teyler's Godgeleerd Genootschap. XXVste Deel.

(Tweede Verslag.)

Uit het gezegde in de Voorrede des Heeren pareau bevindt zich de Lezer met genoegzame kennis van woorden en zaken toegerust, ter beöordeeling van den pennestrijd, dien hij aanvangt tegen de Mythische Schriftuurverklaring. Heyne, en wie hem te dezen gevolgd zijn, ontleenen hunne meeste kracht ‘uit het gebruik der Mythen bij de oude Volken, en derzelver overeenkomst met die der Hebreërs:’ en dit algemeen of voornaam bewijs te toetsen, te ontzenuwen, en te wederleggen, was het doel, dat zich onze Schrijver voorstelt in dit eerste gedeelte zijner Verhandelinge. Met de eigene woorden van heyne, lezen wij hier het gevoelen des beroemden Mans: ‘Dat, reeds vóór de tijden van homerus, bij de Pheniciërs en Egyptenaren het wijsgeerig navorschen van de beginselen en den oorsprong der dingen in gebruik was; en, daar de vroegste taal en manieren medebragten, om zelfs afgetrokkene en door de verbeelding geschapene dingen als personen voor te stellen, gaf dit aanleiding tot de zoogenaamde Cosmogoniën en daaruit getrokkene Theogoniën: en daar deze door oude Grieksche dichters reeds in dichtmaat gesteld waren, kwam naderhand homerus ten voorschijn, die, uit deze oude Cosmogoniën en Theogoniën, sabelen, uitgedacht om zaken van natuurkundigen aard te verklaren, in een heldendichtmatig verhaal overgenomen en uitgebreid heeft, als waren het gebeurde zaken, door de allervroegste berigten overgeleverd.’ Verklarende hij verder dit zijn oordeel allerbelangrijkst te zijn voor de opheldering van alle oude, ook van de Gewijde Schriften. Niet ongeluk-
{==638==} {>>pagina-aanduiding<<}
kig slaagde heyne, en zijn leerling herman na hem, in de Grieksche
Mythen, langs dezen weg, te ontwikkelen. Op 's Mans gegeven wenk, beproefden ras anderen zijner Landgenooten, begeerig in zijnen roem te deelen, om desgelijks den Bijbel toe te lichten. Hier toch, zeggen zij, vindt men ook eene Cosmogonie, den oorsprong des Kwaads in een zinnebeeldig of Mythisch verhaal ingekleed; melding daarenboven van Goddelijke verschijningen en wonderen; zeer veel, waaraan geschiedkundige waarschijnlijkheid ontbreekt: en gaan zij voort te vragen, waarom men niet eenerlei wijze van uitleggen bij de Hebreërs, als bij de Grieken, behoore te volgen, daar de eenvoudigheid en billijkheid dit aanraden, ja dringend vorderen?
Zoodanige redekaveling heeft voorzeker in den eersten opslag eenigen schijn. Echter wil pareau nader onderzocht hebben, I. van welken aard dat gebruik der Mythen was, dat overal zou plaats gegrepen hebben bij de eerste beginselen der Wijsbegeerte en Geschiedenissen. Vervolgens, II, met wat regt uit die onderstelde algemeenheid zich laat opmaken, dat dit gebruik der Mythen ook bij de Hebreërs stand greep. Eindelijk, of ten III, wat men te oordeelen hebbe van de overeenkomst tusschen de Mythen van vreemde Volken en die der Hebreërs. Ziet daar den drieledigen inhoud der Hoofdstukken, waarin zich dit deel der Verhandelinge splitst, dat wij thans met onze Lezers zouden doorloopen; ofschoon wij, onzes ondanks, buiten staat zijn zullen, den Schrijver in velen, met name aldaar te volgen, waar hij zich, tot aandrang zijner gevoelens, in eene misschien te groote uitvoerigheid inlaat. Wat hiervan zij, de wederlegging der buitensporige gevoelens van kanne, de wette enz., als ook de toelichting van een en ander gedeelte des Bijbels, waarover in ons Vaderland doorgaans geen verschil is, vermeenen wij in ons Maandwerk onaangeroerd of vingtig te mogen voorbijgaan.
H.I. In Duitschland zelve waren het de vermaarde j.h. voss en c. meiners (*) gansch niet eens met hey-
{==639==} {>>pagina-aanduiding<<}
ne. Zij betwisteden hem de nieuwheid zijner Mythologische uitlegging van homerus; en waarlijk, natalis comes, wien voss de voorkeus gaf, ja ook de Stoïcijnen, gingen hem te dezen voor. Meiners heeft aangemerkt, ‘dat eene zoo scherpe navorsching der natuur, en verwonderlijke schranderheid in het bekleeden van de fijnst-uitgeplozene kennis van zaken met het gewaad van fabelen, niet al te wel zich laat vooronderstellen in de hoogste oudheid.’ En te regt: want uit plutarchus blijkt, dat de beöefening der natuurkunde en natuurlijke geschiedenis het eerste door
Thales bij de Grieken schijnt ingevoerd te zijn. Trouwens heyne, hoezeer hij zijne wijze van fabelverklaring blijft voorstaan, vindt zich elders gedrongen, eenigzins zijn gevoelen in te trekken. Kanne, daarentegen, heeft met voorbeeldelooze stoutheid de vroegste geschiedenissen van alle oude Volken tot enkel zinnebeeldige verdichtsels verdraaid, en tot eenen ellendigen almanak verwrongen; door de gezochtste woordafleidingen, en bloote spelingen van het vernuft, in den starrenhemel te huis gebragt, ja op nederland toegepast. Maar, hiervan zwijgende, onderzoeken wij liever met pareau, ‘of zoo wel de aloude Wijsbegeerte, als Geschiedenissen, uit de Mythen moeten opgespoord worden.’ Even weinig, nu, als de Amerikanen, bijzonder die van Mexico,

{==640==} {>>pagina-aanduiding<<}
(volgens robertson) hield zich de vroegste Oudheid onledig met Wijsbegeerte, of ‘de kennis van Goddelijke en menschelijke zaken, of het verband tusschen dezelve:’ deze was, gelijk cicero leert, alomme de vrucht der beschaving. Moeijelijk valt het, in de kindschheid der wereld, te oordeelen wegens den Godsdienst der ruwe en nog woeste Natiën. Starrekundige waarnemingen en tijdsberekening zijn, zelfs in het Oosten, de nasporing van den oorsprong der dingen en der natuurkunde voorgegaan. Eenvoudige en zuivere begrippen van God en Godsvereering, laat zich voorts opmaken, dat, in het Oosten, van ouderen dage waren, dan derzelver inkleeding in Mythen: door deze inkleeding geraakte de waarheid meer en meer zoek, en werd zij verbasterd. Zoo droeg het zich toe in de Indiën, bij de oudste Perzen, Arabieren, Pheniciërs, en vermoedelijk onder de Egyptenaren en Chinezen. Spoor is wel in de hooge oudheid van Cosmogoniën; maar deze waren zeer eenvoudig, en vertoonen zich eerder als beekjes, gevloeid uit eene algemeene bron, dan als uitvindingen van ieder afzonderlijk Volk. En wat aangaat de beginselen der Geschiedenis, heyne en anderen, die hem gevolgd zijn, beweren te veel, als zij het voorbeeld der Grieken willen toegepast hebben op de overige aloude Volken. Grieksche Dichters, wordt toegestemd, ondersteunden het geheugen, bevorens de schrijfkunst te hunnent bekend was, door gebeurde zaken in gebonden stijl te brengen. Daar, en bij de Indianen, werd alzoo vroeg de waarheid met fabelen doormengd en getooid. Bij andere Oostersche Volken, en de Romeinen daarna, bloeiden geene Dichters vóór den tijd hunner beschaving, of van de oudste historische berigten. Zelfs bij de Arabieren droeg de allereerste Dichtkunde, blijkens tot ons overgebleven stukken, geheel anderen stempel; en was zij vreemd van dien
Mythischen trant, en zucht voor het wonderbare, die men bij homerus en de Grieken vindt. Trouwens men verdenkt misschien te veel de waarheid der overleveringen. Robertson toch deelt, ten aanzien der Mexicanen en

{==641==} {>>pagina-aanduiding<<}
Peruvianen, zoodanige mede, die gansch niet verwerpelijk zijn: en bij schultens, den Uitgever van de oudste Geschiedenissen der Joctaniden, (een Volk van Gelukkig Arabië) treft men, in dat zijn werk, almede niets aan, dat den Griekschen sabelgeest ademt. Eindelijk homerus zelf deelt wegens den Trojaanschen oorlog, onder het verdichte, sommige voorvaderlijke en geloofwaardige overleveringen mede. Uitgemaakt is het daarenboven, dat men oudtijds, in de zoogenaamde Mythische eeuwen, geenszins alomme denzelfden trant volgde, en alleen de Perzen het meeste dien der Grieken. Weshalve de stelling van heyne, en andere voorstanders der Mythen, verre is van den toets te kunnen doorstaan. Om evenwel die leere voorts te bestrijden, was het noodig te onderzoeken, in hoe verre de smaak voor het Mythische bij de Hebreërs plaats greep; en gordt zich onze Schrijver hiertoe aan in H. II, beginnende met de historische Mythen.
Volgens varro, laat zich de Grieksche Geschiedenis in drie vakken deelen: het onzekere, dat van den oorsprong van het menschdom, loopt tot den eersten watervloed; het mythische, daarop volgende, strekt zich uit tot de eerste Olympiade, en is grootendeels fabelachtig; het historische, eindelijk, omvat de latere tijden, waarin men de geschiedenis boekt. Op de Hebreërs, nogtans, laat zich dusdanige tijdsverdeeling niet toepassen. Het eerste, of volstrekt onzekere tijdvak (ἂδηλον betiteld) kenden zij niet, als bij welken echte berigten voorhanden waren wegens den oorsprong der Volken, elders vergeefs gezocht. Het tweede, of Mythische tijdvak, dat bij andere Volken de Geschiedverhalen voorgaat, zou bij hen vooral gezocht moeten worden na den leeftijd van Mozes, onder Josua, de Rigters, en later; ja ook, lang na de uitvinding der schrijfkunst, zich uitstrekken in de Babylonische Gevangenis. Voorts, die onderstelde zucht voor het wonderbare en Mythische, waarvan geen spoor is in de schriften van Ezra, Nehemia, en in het 1ste der Maccab ën, zou na deze verdooving, zonder eenige blijkbare reden,

{==642==} {>>pagina-aanduiding<<}
als verlevendigd zijn in de dagen der Apostelen; daar sommigen toch in het N.V. Mythen vermeenen te ontdekken. Dezen alzoo zien hierdoor zich gedrongen, om den zin van het woord Mythe, naar eisch van hun gevoelen, uit te breiden ‘tot zoodanige verhalen, die, lang na de gebeurtenis te boek gesteld, alvorens door de overlevering mythisch zouden getooid zijn.’ Velen nogtans, wien deze ongerijmdheid ten aanstoot is, houden zich aan de bepaling des woords bij heyne, en weigeren, behalve in den Pentateuchus, Mythen te erkennen in den Bijbel.
Dus getoond zijnde, dat bij de Hebreërs zich geen Mythisch tijdvak laat vooronderstellen, vervalt reeds grootendeels het vermoeden, dat de Geschiedenis der Schepping, of die van den Val, Philosophemen te achten zijn. Trouwens eene Cosmogonie, zoo voortreffelijk als die van Mozes is medegedeeld, en welke bij de Cosmogoniën van elk ander Volk afsteekt, was geenszins het werk der Wijsbegeerte, die zich in zijnen leeftijd, nog minder in de kindschheid der wereld, niet onledig hield met den oorsprong der dingen na te vorschen. Het boek van Job, Ps. LXXIII, en de Schriften van Salomo, getuigen daarentegen, dat de meest geöefende Hebreërs zich veelmeer toelagen om zedelijk nut te helpen stichten; terwijl de narigten wegens de Schepping, en welke oude oorkonden meer in Genesis gelezen worden, door de Aartsvaders en andere vrome mannen opregtelijk geloofd werden, ja ook op dat geloove de instelling van den Joodschen Sabbat rust en doelt in de Wet der Tafelen. Eveneens is het met de aangenomen spitsvondigheid der Ouden met opzigt tot de Etymologische Mythen, waartoe men het verhaal van Mozes wegens de spraakverwarring te Babel wil breugen. Men kende namelijk, in de kindschheid der wereld, die scherpzinnigheid niet, welke uit woorden aanleiding zocht, om gebeurtenissen te versieren of op te tooijen; maar deze lagen integendeel den grond tot toepasselijke benamingen, waarbij haar aandenken beter bewaard bleef. Hiervan zijn

{==643==} {>>pagina-aanduiding<<}
voorbeelden door den ganschen Bijbel verspreid. Omtrent de Poëtische Mythen gaven wij (in ons eerste Verslag) de hoofddenkbeelden des Schrijvers op, die hij thans verder ontwikkelt, bijzonder aandringende, dat, hoezeer menigerlei allegoriën en poëtische tafereelen, ook verdichtselen, in Hebreeuwsche liederen en godsdienstige dichtwerken voorkomen, deze nogtans geenerlei smaak voor het Mythische verraden, gelijk die bij andere Natiën. Zelfs verschilt pareau hierin van michaëlis en hedendaagsche Bijbeluitleggers, die meenen, dat de beelden in Jes. XI:6-8, en soortgelijke, zouden ontleend zijn uit eene Egyptische bron; daar hij dezelve liever uit den Mozaïschen Eerdienst, of aloude Geschiedenis, wenscht af te leiden. Intusschen hierover, en in zijne wederlegging van kanne, de wette en zulke soort van overdrevene voorstanders van de Mythen en het Heldendichtmatige in de Bijbelsche Geschiedverhalen, verdient onze Schrijver te worden nagelezen; daar wij hem te dezen op het spoor niet kunnen volgen in ons Verslag.

(Het vervolg hierna.)

De Natiën smeekende om het woord des levens, of Leerrede voor het Bijbelgenootschap, doormengd met eene menigte uittreksels, voornamelijk uit berigten en brieven, in dier voege gerangschikt, als dienen kan, om een algemeen overzigt op te leveren van den staat der Wereld, met opzigt tot het gebrek aan Bijbels, en van de pogingen, die aangewend worden, om in dat gebrek te voorzien; door J. Scott, A.M., Predikant te Hull in Engeland, Secretaris van het Bijbelgenootschap aldaar. Uit het Engelsch. Te Haarlem, bij J.L. Augustini. In gr. 8vo. 92 Bl. f :-15-:

Een breede titel, maar niet te breed voor den inhoud!

{==644==} {>>pagina-aanduiding<<}
In langen tijd is ons geene geschiedkundige Leerrede voorgekomen, zoo ongemeen rijk in zaken, en allergewigtigste zaken. Te midden der schijnbare onverschilligheid, van de laauwheid en het verval in den Godsdienst, waarover men de Godgeleerden zoo algemeen hoort klagen, wordt ons hier een zoo aangenaam verschiet van uitstekenden lust en vreugde in, en verlangen naar, de Openbaring geöpend, dat wij met bewondering den vinger des Oneindigen daarin erkennen, en zien, dat, in weerwil van alle uitwendige beletselen en schijnbare verachtering, het Koningrijk Gods nogtans wezenlijke veroveringen maakt; maar veroveringen, dat Rijk en dien Koning waardig; stil, zonder gedruisch, zoodat men niet zegt: ‘ziet, hier of daar is het!’ maar dat het zich, ongemerkt, in de harten der menschen openbaart. Slechts een Genootschap, 't welk zich met het weldadig oogmerk bezig houdt, om dat Koningrijk, door de vermenigvuldiging van Gods woord, allerwegen uit te breiden, kan en moet dien aanwas in het groot bespeuren, daar het dien zoekt te bevorderen, en alle tegenkantingen daartegen uit den weg te ruimen.
Engeland, waar alle edele en nuttige ondernemingen met zoo veel geestdrift opgevat, en met zoo veel volharding ondersteund worden, Engeland is ook weder de moeder en kweekster van dit Genootschap, hetwelk zich bepaaldelijk daarop toelegt, den Bijbel, zonder bijgevoegde uitlegging, zoo veel mogelijk in alle bekende Volkstalen, onder alle Natiën, uit te breiden en bekend te maken. Ook in ons Vaderland is dit uitstekend weldadig plan onlangs begonnen te werken. Men zou echter mogen vragen, of de Bijbel, (vooral het Oude Verbond) kennis aan plaatselijke gewoonten en betrekkingen onderstellende, niet noodzakelijk door eenige korte ophelderingen zou dienen voorafgegaan te worden, althans voor die Volken, wier zeden en gebruiken daarvan geheel afwijken, en die niet, zoo als wij, gelegenheid gehad hebben, van jongs af daarmede gemeenzaam te worden? Mondelijk onderwijs wordt door

{==645==} {>>pagina-aanduiding<<}
het Bijbelgenootschap mede niet ondersteld. Doch dit in 't voorbijgaan. Wij zien ook met genoegen, dat het edele Genootschap zich vooreerst meer bijzonder tot de verbreiding van het Nieuwe Testament, ja zelfs van enkele boeken daaruit, gelijk het Evangelie van joannes, bepaalt (voor de Eskimaux, zie bl. 61.)
Na eene zeer korte tekstverklaring ter inleidinge, gaat de Eerw. Schrijver over tot de ontwikkeling, eerst van het hooge gewigt des doelwits van het Genootschap, daarna van de dringende behoefte der wereld aan het voorwerp, 't welk hetzelve tracht te bereiken, en eindelijk van de vruchten, die het van zijne pogingen reeds gezien heeft. Tot een en ander gaf de tekst (Hand. XVI:8, 9, 10) gereede aanleiding. Ook de tegenwoordige wereld zoo wel, als het toenmalig Europa, heeft, door de gewijde schriften, hulpe noodig tegen de ellenden der maatschappij, troost in lijden, en de hope des eeuwigen levens. De rampen der maatschappij, in die gewesten, waar de H.S. onbekend is, zijn ontzettend. Een tasereel van de jammeren des bijgeloofs, vooral in Britsch Indië, wordt ons hier opgehangen, hetwelk wij moeite zouden hebben, voor echt te houden, zoo niet een even kundig als opregt ooggetuige, Dr. buchanan, voormaals President van het Collegie van Fort William, in Bengalen, ons dit als echt waarborgde. De eerdienst der Hindoos is zoo wreed, dat de weg, tot op vijftig mijlen afstands, nat is van de gebeenten der ongelukkige slagtoffers, die op de pelgrimaadje naar den tempel van Juggernaut (Jagranat) omkomen, hetzij door godsdienstige zelfkwellingen, hetzij door allerlei toevallen; de gieren zijn tam in dien omtrek des doods, en de roofdieren niet van daar te scheuren. Ook de zeden heeft het Evangelie verbeterd, de slavernij afgeschaft, voor den elders zoo verachten gemeenen man gezorgd, en de oorlogen verzacht. Daarop ontwikkelt men de heerlijke troostgronden, en de luisterrijke uitzigten, die de H. schriften aan de hand geven. In dit laatste stuk
laat zich de Eerw. Schrijver, misschien weggesleept door zijn onderwerp, eene

{==646==} {>>pagina-aanduiding<<}
stelling ontvallen, die, naar ons inzien, met de Christelijke liefde, en met het denkbeeld, dat wij ons van den goeden God, die zich als Vader heeft geöpenbaard, vormen, zeer weinig strookt. ‘Indien eenige zalig worden, zonder dadelijk het Evangelie te kennen, zij kunnen nogtans alleen gezaligd worden, door dienzelfden hun onbekenden verlosser, welken het Evangelie ontdekt. (Zeer goed; doch nu:) Helaas! noch de Heilige Schrift, noch de werkelijke gesteldheid der dingen, laten ons toe te onderstellen, dat hun getal anders dan ten uiterste gering is.’ Hoe! vijf zesde des menschdoms (zie bl. 25) zijn Heidenen, Mohamedanen en Joden; en van dezen zou slechts een ten uiterste gering getal tot de zaligheid kunnen komen, buiten eene verlichting, die meestal niet in hunne magt staat? Wanneer men hierbij de millioenen voegt, die vóór de bekendwording des Christendoms geleefd hebben, en dan de eeuwigheid der straffen stelt; waar blijft dan (met eerbied gezegd) Gods onpartijdige liefde tot het Menschdom?
In de tweede plaats wordt de noodzakelijkheid der pogingen van het Bijbelgenootschap, door de menigte van Niet-Christenen, en de groote behoefte aan Bijbels, ook onder de Christenen, aangetoond. Wij zullen uit het laatste gedeelte enkele stalen opgeven. In Wales zijn 350,000 personen, die geen Engelsch verstaan, zonder Bijbels, en 300,000 zijn in Schotland bijna in hetzelfde geval, daar de Gaelische Bijbels ten uiterste zeldzaam zijn. In Ierland rekent men onder de drie millioenen inwoners naauwelijks driehonderd Bijbels. Het aantal Bijbels in het Russische Rijk met 40 millioenen inwoners wordt slechts op 6000 begroot. In China is, voor de 200,000 inwoners, die het Evangelie belijden, niet één Exemplaar der H.S. in de moedertaal, zoo min als voor de 500,000 Christen-inboorlingen op Ceylon, of de 300,000 in Malabar.
Veel aangenamer is de beschouwing van de welgelukte pogingen des Genootschaps, de begeerte der Natiën naar Bijbels, en de aanvankelijke voldoening aan dat verlangen.

{==647==} {>>pagina-aanduiding<<}
In Engeland is de H.S. in niet minder dan 14 talen of tongvallen, en in Azië in nog 21 of 22 andere gedrukt. Bijbelgenootschappen zijn opgerigt, behalve in de Britsche Eilanden, in Zweden, Deenemarken, Pruissen, Duitschland, Zwitserland, de Vereenigde Staten van Amerika, en in Britsch Indië. In laatstgemelde land is de Bijbelvertaling door de Doopsgezinde (Baptiste) Zendelingen, vooral den braven Dr. carey, begonnen, onder opzigt des Genootschaps voortgezet, en tot vijftien Indische talen of taaltakken uitgebreid. De begeerte naar Bijbels onder Protestanten, Roomschgezinden, zelfs Heidenen, verdient bewondering. In het Europische Spanje en de Spaansche Volkplantingen in Zuid-Amerika, onder de Spaansche krijgsgevangenen, in Portugal, Italië, Sicilië, Malta, Morèa, Tunis zelfs, gaan de Bijbels met de uiterste graagte af. In het Roomschgezinde Duitschland (te Regensburg) wordt door een genootschap welmeenende Geestelijken, waaronder wij met vreugde den edelen sailer gespeld zien, de verbreiding des Bijbels onder de leeken bevorderd. Zelfs tot het bevrozene IJsland is het verlangen naar Gods woord doorgedrongen, ja eene ware behoefte, doordien die eilanders lezen en schrijven kunnen, maar van eene drukpers en boeken verstoken zijn. De Eskimaux, Hottentotten, Negers in de Volkplantingen, hebben met tranen van blijdschap en dankbaarheid de Heilige Schrift ontvangen; de laatsten leeren in de
uren, tot hunne rust bestemd, het lezen, om zich in het beste boek te kunnen oefenen. Op de Britsche Eilanden, Jersey, Ierland, Wales, is het verlangen naar den voorheen schaars verkrijgbaren Bijbel niet minder groot.
Het slot der Leerrede bevat eenen aandrang, om tot het Genootschap, elk naar zijne middelen, iets toe te brengen, daarvoor te bidden, en te letten op de teekenen der tijden; daar onze eeuw, om de woorden des Schrijvers te gebruiken, ‘boven alle, die dezelve zijn voorgegaan, gekenmerkt wordt door ijverige en welgeslaagde pogingen, om alle rangen en standen van menschen Gods woord te

{==648==} {>>pagina-aanduiding<<}
leeren lezen, om alle natiën, geslachten, talen en volken van Bijbels in hunne moedertaal te voorzien, en Zendelingen uit te zenden, om het eeuwig Evangelie te verkondigen aan allen, die op de aarde wonen.’ Men ziet uit deze laatste zinsnede dat het Bijbelgenootschap, hoezeer met de Zendelinggenootschappen niet onmiddellijk vereenigd, nogtans met dezelve op een' goeden voet staat, en ze bijna vooronderstelt; iets, zonder hetwelk, gelijk wij boven reeds te kennen gaven, de pogingen des Genootschaps ons ook min vruchtbaar in gevolgen zouden toeschijnen. - Eindelijk toont men nog uit daakzaken aan, dat de bekendmaking des Bijbels in de moedertaal altijd een' grooten invloed op het Volk gehad heeft, en hebben moet.
Eenige zeer belangrijke geschiedkundige aanteekeningen zijn achter deze Leerrede geplaatst, welke wij, als behelzende eene gewigtige bijdrage tot de Kerkelijke Geschiedenis, ook uit dat oogpunt aan onze Lezers mogen aanbevelen.





Een waarschuwende wenk aan alle Roomsch Catholieken in Nederland, ter zake der wederregtelijke en scheurmakende daarstelling van eenen zoogenaamden Bischoppelijken zetel te 's Bosch, door wijlen den Franschen Keizer. Te Schiedam, bij G.W. van Hemsdaal. 1814. In gr. 8vo. 32 Bl. f :-12-:

Dichtmatige Karakterschets van sommige Roomsch-Katholijke Geestelijken, in de Meijerij van 's Hertogenbosch. Door A.F. Paulaerts. Te Amsterdam, bij Geysbeek en Comp. In gr. 8vo. 30 Bl. f :-6-:

De gelukkige Verlossing van zijne Heiligheid Pius VII, godsdienstig gevierd in eene Leerrede, uitgesproken binnen 's Gravenhage, 19 Junij 1814, door J.M.

{==649==} {>>pagina-aanduiding<<}
Schrant, Pastoor te Bovenkarspel. 's Hage en Amsterdam, bij H.S.J. de Groot en B.J. Crajenschot. 1814. In gr. 8vo. 56 Bl. f :-5-8

Wij voegen deze drie stukjes bijeen, omdat ze te zamen van Roomsch-katholieke afkomst zijn; schoon anders No. 3 noch eenig historisch, noch eenig inwendig verband met de twee eersten heeft, en veeleer verdient naast de schoonste gedenkstukken der gezegende omwentelinge in Europa te worden gesteld. Doch licht en schaduw mogen, naast elkander geplaatst, beiden des te meer uitkomen.
No. 1 is een droog betoog van de stelling, dat geen Bisschop aangesteld, veel min een Bisdom daargesteld mag worden, zonder Pauselijke toestemming en bevestiging. Dit betoog wordt gegrond deels op het woord van God, deels op het gezag der Conciliën en steeds plaats grijpend gebruik. Het is nog al opmerkelijk, dat de Roomsche Hierarchy, wat het wezen der zake aangaat, dezelfde afscheiding van Kerk en Staat, dezelfde onafhankelijkheid der eerste van den laatsten, beweert en op den Bijbel grondvest, welke door de wijsgeerte der laatste tijden, anders hare gehate vijandin, mede is geleeraard. Ook wij zijn, grootendeels, van dit gevoelen, en meenen, dat wijlen Ds. rogge wel kon regt hebben, die, in eene zeer fraaije leerrede, te vinden in zijnen nagelaten bundel, heeft zoeken te betoogen, dat het burgerlijk bewind niet meer dan bescherming en handhaving schuldig was, of behoorde te bewijzen, aan elken, maar vooral aan dien Godsdienst, welke geheel op een beter vaderland doelt. Van den anderen kant, echter, is het ons niet blijkbaar, dat, bij de Joden, Kerk en Staat als gescheiden moeten worden beschouwd; ook niet, dat de bijzondere gesteldheid van het Christendom, bij deszelfs opkomst, toen er geene Christelijke overheden bestonden, veel min Christen-landen, ten bewijs zou kunnen verstrekken, dat er nimmer eenig nader ver-
{==650==} {>>pagina-aanduiding<<}
band tusschen den Godsdienst en het burgerlijk bestuur mogt tot stand komen; veel min, dat de regeling van het uitwendige, het aantal en de uitgebreidheid b.v. der Bisdommen, niet zou zijn van zijn ressort, die het land regeert en de dienaars van den Godsdienst bezoldigt. Dan, dit latende voor rekening van den Schrijver en zijne geloofsgenooten, komt ons voor, dat deze wenk, na het verval van het voorwerp der kwestie, wel had mogen achterblijven. Wij vreezen, dat haat tegen den man, met het nieuwe Bisdom eenmaal begunstigd, de bron van het gansche werkje is. En de vergelijking deszelven met het
volgend stukje doet ons de oneenigheid bejammeren, welke in de Meijerij van den Bosch tusschen de geestelijken der Roomsche kerke schijnt te heerschen.
No. 2, namelijk, leert ons in een voorberigt, dat evengenoemde Bisschop van camp een zeer braaf en verdienstelijk geestelijke was, die wel zijne aanstelling niet afwees, omdat hij begreep, dat dan toch een ander, buigzamer man in zijne plaats zou benoemd worden, maar die zich echter, in afwachting der Pauselijke bevestiging, van alle Bischoppelijke gezagsoefening onthield. Slechts wangunst en dweeperij haatten hem, en zochten hem bij den grooten hoop zwart te maken, zoo wel omdat hij in eene voormaals Hervormde kerk den dienst verrigtte, die de doodsbeenderen zoo veler, daar begraven, ketters voor altijd zouden ontheiligen, als omdat hij zonder tusschenkomst van den H. Vader was aangesteld. Geheel is dan ook deze dichtmatige karakterschets een scherpe roskam voor de domheid, de dweepzucht, en vooral eigenbaat en heerschzucht van het meerendeel der Roomsche pastoors in Hollandsch Braband. De Dichter zelf is katholiek, maar een vriend van verdraagzaamheid, ware verlichting en geleerde beschaving, welker bloei in het eigenlijk Holland door hem hoog geprezen wordt; halende hij de Heeren lexius en schrant aan, als schitterlichten in de Roomsche kerk.
Zijne verzen zijn niet slecht, schoon ook het onderwerp geene hooge poëzij toelaat. Zoo maar zijne pen niet al

{==651==} {>>pagina-aanduiding<<}
te scherp, zijn toon niet al te grof en scheldende is. Althans, geschikt om vrede te stichten, schijnt ons dezelve niet. En is er waarlijk zoo veel bedorven vleesch aan de edelste deelen des kerkelijken ligchaams, dan zijn toch de bijtende middelen voor het minst gevaarlijk. Men oordeele:

Ja, waar men zich slechts wendt, ziet men de heerschzucht woeden: 
Elk Pastor is een vorst met dwinglandsmagt bekleed; 
En schoon men zulk een heer met spijs en drank moet voeden, 
Is hij toch telkens met zijn ban en vloek gereed. 
 
Een meisje zelfs mag met geen jongeling verkeeren, 
Zoo lang de Priester haar daartoe 't verlof niet geeft; 
Geen man mag, naar zijn zin, zijn eigen goed beheeren, 
Ten zij hij zulk een heer om raad gebedeld heeft. 
Ja, in den Bosch zag men de heilge toonkunst storen, 
Die 't Godelievend hart met heil en troost beschenkt, 
En 't biddende gemoed op 't lieflijkst kan bekoren, 
Daar de eedle harmonie ons hart met zegen drenkt. 
Doch harmonie? ... ô Neen! slechts tweespalt kan hem streelen, 
Maar geen verfijnd gevoel, dat plompe driften temt; 
Geen David mag de snaar der gladde harp bespelen, 
Dewijl geen zuivre klank met boerschheid zamenstemt. 
Wie, die regtschapen is, moet zich dus niet verbijten, 
Wanneer een dollekwant (*) uit Herlaars varkensstal 
Zegt ‘dat hij eene ziel in 't Vagevuur hoort krijten, 
Wanneer de kerkmuzijk verheft haar zoet geschal.’ 
Doch moet hij, die gewend aan 't naar geblaet der schapen, 
En aan 't gebulk des stiers, 't gegnor van 't morsig zwijn, 
En aan 't geloei der koe, niet als een aap staan gapen 
Bij elken klank? kan hij voor 't schoon wel vatbaar zijn? 
 
Ja, hij, die slechts in Dens een weinig is bedreven, 
Heet in de Meijerij verstandig en geleerd; 
Hij doe slechts wat hij wil, geen mensch mag hem weêrstreven: 
't Is wijsheid wat hij spreekt, en regt wat hij begeert! - 
 
Doch dweepren haat en wrok en baatzucht kent geen palen. 
Hetgeen de duivel schuwt, verrigt de paap met lust: 
Eer kan men in een zeef tien emmers water halen, 
Dan dat men 't krakend vuur van zijne woede bluscht. 


{==652==} {>>pagina-aanduiding<<}

No. 3 bevat troost en verkwikking voor den Katholiek, voor elken Christen, door het voorgaande in de ziel bedroefd. Deze Leerrede is der beschaving van eenen Protestantschen kansel, bij den tegenwoordigen bloei der gewijde welsprekendheid in de Nederlandsche Hervormde kerk, overwaardig. De Redenaar betuigt echter, dezelve met eenige haast te hebben moeten opstellen; en het stuk spreekt dit, behoudens deszelfs voortreffelijkheid, geenszins tegen: het draagt, naar ons gevoel, de kenmerken van met geweld voortgestroomd, met gepersten drang voortgestuwd te zijn uit de volheid van hart en geest.
Doch, wij willen het iets nader leeren kennen. - De tekst is Hand. XII:7: ‘En hem vielen de ketens van de handen.’ Deze tekst, Petrus bevrijding uit de gevangenis, wordt op eene meesterlijke wijze toegelicht en uitgebreid. Wij rekenen deze historische teekening, op het gewijde verhaal zigtbaar gegrond, voor een der schoonste deelen. Voor dezelve gaat eene soort van bijzondere inleiding, die wij daar liever niet gewenscht hadden; te meer, daar zij onmiddellijk op de algemeene, en waarlijk zeer treffende, inleiding volgt. Gezegde uitbreiding, intusschen, als het eerste deel der verhandelinge beschouwd, wordt in het tweede overgebragt op de geschiedenis van pius VII; waarna het stuk met toepasselijke aanmerkingen eindigt, en door een schoon nagebed besloten wordt.
De denkbeelden zijn zuiver en gezond. De Redenaaspreekt op eene wijze, dat zijne liefde en bewondering voor den gevierden Kerkvoogd sterk uitkomen, maar zoo, dat ook een Protestant in zijn gevoel mag deelen; op eene wijze, die wel nergens het kenmerkende van zijn Kerkgenootschap verloochent, veel min tegenspreekt, doch tevens geenen redelijken Christen kan hinderen in zijne aandacht; gelijk ons inzonderheid trof in het nagebed, waar de bede om algemeenen vrede en volmaakte eensgezindheid in de Christenkerk regt voegt in den mond des katholieken Priesters, geheel instemt met de bede der ijverigste regtzinnigheid in de moederkerk, en toch ook de bede is van den waren - Christen, van welke benaming.

{==653==} {>>pagina-aanduiding<<}

Zie hier een staaltje van stijl en gedachten uit de inleitling. - ‘Er is een God! ô Hoe duidelijk wordt ons deze waarheid in onze dagen gepredikt! Waar is hij, die haar niet helder ziet schitteren? waar hij, die niet nedervalt, en aanbidt? Welke verbazende gebeurtenissen! welke onverwachte uitkomsten! welke omwentelingen! Rijken ontstonden - verdwenen; en op derzelver puinhoopen rijzen wederom andere op. Wijduitgestrekte landen, uit den rang der volken geschrapt, vernederd, verguisd, vertreden, nemen hunnen rang terug. Geheele volken, onder het juk eener onverzadelijke overheersching gebragt, zuchtten onder den looden schepter, die hen drukte: hun geroep klimt ten hemel: verbroken wordt de strik, en zij zijn vrij. Vorsten, door geweld zoo wel als door verblinde partijzucht van hunne vaderlijke troonen gestooten, zwierven als ballingen in vreemde, doch gastvrije gewesten hopeloos om: eensklaps slaat het uur der verlossing, en sprakeloos ijlen zij hunnen verlatenen en mishandelden kinderen in de armen. Menschheid-onteerende oorlogen hielden niet op het geluk der volken te verwoesten; een eeuwigdurende krijg scheen ons met alle deszelfs verschrikkelijkheden toe te grimmen; geen vooruitzigt! geen enkel straaltje van hoop! en ziedaar, slechts weinige maanden verloopen, en vrede! vrede! is de blijde mare, welke in ieders ooren klinkt! Wie wijs is, merke dit alles verstandig op, en lette op de goedertierenheden des Heeren!’
Deze brok is niet zorgvuldig gekozen; zulks was niet noodzakelijk. In het bijzonder is ook van de taal der Schrifture een doorgaand uitstekend gebruik gemaakt; en hebben wij waarlijk geene aanmerkingen, met welke het der moeite waardig is, onzen welgemeenden lof te bezwaren.





{==654==} {>>pagina-aanduiding<<}

Dagboek eener magnetische behandeling, door Mr. P.G. van Ghert, Secretaris bij de Hertoglijke Mineralogische Societeit te Jena, en Lid van verscheiden Letterkundige Genootschappen. Te Amsterdam, bij J. van der Hey. 1814. In gr. 8vo. XLVIII en 180 Bl. f 2-4-:

De inhoud van dit werkje wordt breedvoeriger opgegeven op den Franschen titel; vindende wij in hetzelve niet alleen het dagboek der magnetische behandeling en het daarop gevolgd herstel van Mej. B***, maar tevens eene inleiding, waarin de Schrijver zijne gedachten omtrent het dierlijk magnetisme, ten minste gedeeltelijk, blootlegt, en vervolgens eenige aanmerkingen over de brieven van Philalethes, in eenige nommers onzer Letteroefeningen van 1813 en 1814 geplaatst. Wij gaan onzen lezeren van deze verschillende stukken een kort verslag, gepaard met onze aanmerkingen en bedenkingen, mededeelen.
In de inleiding houdt zich de Schrijver vooral bezig met het dierlijk magnetisme in het algemeen te verdedigen tegen dezulken, welke hetzelve buiten den kring der natuurkunde willen sluiten, en, te zeer gehecht aan eene grofzinnelijke voorstelling der dingen, het bestaan van de magnetische verschijnselen loochenen, omdat zij dezelve met hunne begrippen niet kunnen rijmen. Tevens zoekt van ghert te betoogen, dat het dierlijk magnetisme alleen door de natuurphilosophie begrepen en uit dezelve verklaard kan worden, zoo zelfs, dat hij alle waarnemingen en proeven, welke met hetzelve niet in den geest dier wijsbegeerte genomen worden, overbodig, ja zelfs nadeelig acht. Wat meer is, hij schijnt (bl. VIII) te verlangen, dat de natuurphilosophie meer algemeen verspreid, hare beginselen beter gekend en aangenomen mogen zijn, eer men zich regt met het dierlijk magnetisme bezig houde.

{==655==} {>>pagina-aanduiding<<}
Doch hier vergat hij zeker zijn eigen motto, de gulden spreuk van cicero: opinionum commenta delet dies, naturae judicia confirmat: want dat de geheele natuurphilosophie tot de opiniones behoort, zoo goed als die van locke of eenige andere, zal ieder moeten bekennen, die slechts eenige blaadjes van de geschiedenis der wijsbegeerte gelezen heeft. Daarenboven: waarom geeft dan van ghert dit dagboek uit, en dat wel in 't Nederduitsch? werkt hij dus niet zelf de bevestiging dier zaak in ons midden tegen? Het is er toch gelukkig nog ver af, dat de heldere koppen onder ons, door den zwijmelwijn der Duitsche hyperphysik, aan 't suizelen zouden zijn.
Bij de optelling der zwarigheden, waarmede het dierlijk magnetisme, in zijne geboorte, te strijden had, vergelijkt de Schrijver het, zeer te onpas, met de koepokinenting. Deze weldadige uitvinding heeft den meesten tegenstand gevonden van den kant van het dom gemeen; het dierlijk magnetisme, daarentegen, van de geleerden. De reden hiervan is niet moeijelijk na te sporen. Zij bestaat niet daarin, dat het dierlijk magnetisme zonder eenigen toestel wordt aangewend en dus niet zinnelijk en handtastelijk genoeg is, maar veelmeer in de vreemdheid en dubbelzinnigheid der verschijnselen zelve. Mannen als lavoisier en franklin waren genoeg vertrouwd met de natuur, om in te zien, dat zij ook zonder een' bijzonderen toestel werken kan. Daarenboven, gebruikten niet juist mesmer en d'eslon een' zeer zamengestelden toestel bij hunne behandeling? een toestel, welke juist geschikt was, om de zinnelijkheid te spannen, de verbeelding op te wekken? Is het niet meer dan waarschijnlijk, dat dit alles de beöordeelaars van den weg zal hebben afgeholpen? dat zij beter hadden kunnen oordeelen en zouden geöordeeld hebben, zoo de verschijnselen van het dierlijk magnetisme hun zuiver waren voorgelegd? Van ghert zegge niet, dat dit alles niet toepasselijk is op de geleerden, welke zich tegenwoordig nog tegen het magnetismus verklaren. Deze steunen grootendeels op het gezag der Parijsche beöordeelaars; en,

{==656==} {>>pagina-aanduiding<<}
zoo zij hierin verkeerd doen, dan is het eene verkeerdheid, aan groote vernuften eigen, welke moeijelijk laten varen, wat zij eens met volle overtuiging voor waarheid aannamen.
Hoe natuurlijk voorts aan den Schrijver, en hoe gemakkelijk ter verklaring hem de verschijnselen van het dierlijk magnetisme, vooral het zien door de hartkolk, het zien op eenen afstand, enz. ook mogen voorkomen, blijven zij ons, al nemen wij ook onze toevlugt tot eene sympathetische voorstelling, of tot het gemeenzaam gevoel, nog zeer duister. Gaarne zouden wij daarom den raad van onzen Schrijver volgen, en in de natuurphilosophie eene oplossing van dit raadsel zoeken, waren die verhevene bouwmeesters het zelve maar eens; doch, daar zij nog alle half jaar van gevoelen veranderen, willen wij ons in dien doolhof van verwarring niet begeven, welke door eene volstrekt onverstaanbare taal nog duisterder wordt.
Deze inleiding wordt besloten door een kort berigt aangaande de magnetische behandeling eener blindgeborene, welke tot eene zekere mate van helderziendheid gebragt is. Wij hadden wel gewenscht, dat hier wat nader ware omschreven, hoe het met het zien dier persoon was; of zij, in den slaap, wezenlijk zag, dan of slechts de beschrijving, welke zij van hare voorstellingen gaf, aan die in den wakenden toestand gelijk was.
Hier op volgt eene korte wederlegging der hoofdstellingen in de brieven van Philalethes. Daar van ghert het nihil est in intellectu, quod non fuerit in sensu, even stellig ontkent als Philalethes het vasthoud, is er niet ligt toenadering tusschen die twee te wachten. Gelukkig, dat die twist tot de zaak weinig afdoet. Wij erkennen met van ghert, dat Philalethes slechts zeer oppervlakkig met het dierlijk magnetisme bekend, en in de natuurkunde, vooral in die der levende natuur, zeer ten achtere is. Maar laten wij ons in dien twist niet mengen, en ons tot het dagboek zelve wenden.
Dit bevat een uitvoerig, ja al te omslagtig, en hier en

{==657==} {>>pagina-aanduiding<<}
daar tamelijk onkiesch voorgesteld verhaal der magnetische behandeling eener Dame, welke sinds dertien jaren aan eene algemeene verzwakking, vooral der long, der maag en ingewanden, gepaard met eene volslagen werkeloosheid der huid en zeer ongeregelde menstrua, leed. De zieke werd omtrent een jaar gemagnetiseerd; wordende niet zelden de genezing door haar eigen toedoen vertraagd. Zij werd tot een' vrij hoogen graad van helderziendheid gebragt, en gaf aanleiding tot verscheidene zeer opmerkenswaardige proeven. Het eindelijk resultaat was eene, zoo van ghert zegt, volkomene genezing; hoewel zulks uit het naschrist niet duidelijk genoeg blijkt.
Men vergunne ons, eer wij nader spreken over eenige der opmerkelijkste in het werk gestelde proeven, eenige aanmerkingen, waardoor wij willen trachten onzen lezer in staat te stellen, zelven over de waarde van het verhaal te oordeelen.
Vooreerst is dit dagboek niet vrij te pleiten van vrij aanmerkelijke onnaauwkeurigheden; onnaauwkeurigheden, welke het geheele verhaal in zekeren zin twijfelachtig, ja zelfs onwaarschijnlijk maken, en waardoor het ten minste ten uiterste moeijelijk wordt, te bepalen, in hoeverre men er zich gerust op verlaten mag.
Wij vinden het dan onnaauwkeurig, dat er nergens melding gemaakt wordt van de wijze, waarop dit dagboek is vervaardigd. Het is toch bijna onmogelijk, dat iemand gesprekken en verrigtingen, welke, dagen en weken achtereen, genoegzaam op hetzelfde uitkwamen, uit het geheugen getrouw en naauwkeurig hebbe opgeteekend; en wij vinden niet, dat zulks of door den magnetiseur, of door een ander, gedurende de behandeling, geschied zij.
Onder die onnaauwkeurigheden tellen wij verder: 1o. Bl. 40 zegt de patiente, dat eene zekere, opgekomene tegenwerking 14 dagen vast zoude zitten, en 6 dagen daarna was dezelve reeds weggenomen. Bl. 49 beschrijft de patiente de schokken van het dierlijk magnetisme als voortdurend en bestendig, elders als langzaam toenemend. Bl. 56

{==658==} {>>pagina-aanduiding<<}
zegt zij, haren toenmaligen toestand reeds acht weken vooruit gezien te hebben, daar zij naauwelijks zoo lang gemagnetiseerd en althans veel korter somnambule geweest was. Dit alles gaf zij in den slaap te kennen, en had dus betrekking op het dierlijk magnetisme. - 2o. Als men voorts bl. 5 met bl. 61 vergelijkt, ziet men, dat de lijderes, zoo zij al, in het eerst, geene magnetische vloeistof bespeurde, naderhand echter dezelve gewaar werd. Dit diende aangemerkt, vooral omdat van ghert, bl. 5, de proef opzettelijk in het werk stelt, om te ontdekken, of zij ook iets dergelijks zag; en dewijl de uitdrukking, zoogenaamde magnetische vloeistof, doet denken, dat hijzelf aan het bestaan daarvan twijfelt. - 3o. Bl. 163 wordt gemeld, dat de zieke den 14 Oct. eene purgatie innam, omdat zij sinds de laatste purgatie geene ontlasting had gehad; nu is de laatste purgatie, waarvan melding gemaakt wordt, gebruikt den 26 Julij, zoodat de zieke omtrent in drie maanden geene ontlasting had, hetwelk toch wat rijkelijk lang is. - 4o. Ook wordt er nergens opgegeven, of en in hoe verre de zieke de geneesmiddelen, welke haar zijn toegediend, zelve heeft aangewezen; terwijl men elders toch weder leest, dat zij, in haren slaap, er het nut van inzag, en derzelver gebruik gebood te verminderen of te vermeerderen; waaruit men bijna zoude opmaken, dat er iets dergelijks plaats had.
Onze tweede aanmerking is, dat men het herstel der zieke geenszins alleen aan het dierlijk magnetisme kan toeschrijven, daar zij, gedurende de behandeling, bijna gestadig geneesmiddelen gebruikte, en wel zulke, welke ieder kundig en ervaren geneesheer, in dergelijke ziekten, zal voorschrijven. De getuigenis der zieke doet weinig af, vooral daar zij zich zoo dikwijls blijkbaar vergiste. Het blijft nog altijd de vraag, of het gebruik der geneesmiddelen, zonder het dierlijk magnetisme, hier ook niet van een goed gevolg zoude geweest zijn? Wij bekennen, dat het magnetisme veel deed; doch de onzekerheid en onnaauwkeurig-
{==659==} {>>pagina-aanduiding<<}
beid van het verhaal deed ons wel eens vragen, of er niet hier en dan zoo wat hyperbole onder loopt.
De zieke werd zeker tot een' aanmerkelijken trap van helderziendheid gebragt, en scheen zelfs een genoegen te vinden met zich inwendig te beschouwen; waarin zij van de meeste andere magnetische slaapwandelaars verschilt, die zulks doorgaans ongaarne doen. Voorts waren hare beschrijvingen zeer onvolledig en oppervlakkig, en bevestigen hetgene de Schrijver in zijne inleiding aanmerkt, dat gemagnetiseerden zich, in den slaap, niet boven de oppervlakte hunner kundigheden verheffen. - Het zien op een' afstand gelukte bijna altijd, zoo wel omtrent betrekkingen der lijdereste, als omtrent vreemden. Wij hebben hier echter een aanmerkelijk onderscheid waargenomen. In het laatste geval, namelijk, was het tot duidelijk zien noodzakelijk, dat de persoon, die de vragen deed, met belangstelling en aandacht vroeg; waaruit blijkt, hetgene ook andere verschijnselen schijnen aan te duiden, dat de gemagnetiseerde de gedachten of voorstellingen van degenen, waarmede zij in een magnetisch verband staat, met bewustheid gewaar wordt. Doch in het eerste geval kon zij, door de inspanning van haren wil alleen, hare gedachten op haar belangrijke voorwerpen bepalen, b.v. op hare afwezige broeders; en dan schijnt zij ook dien lichtstraal bespeurd te hebben, waarvan men bij andere Schrijvers gewag gemaakt vindt.
Van de zwavel, welke bij de meesten een' aangenamen indruk te weeg brengt, bekwam zij hevige schokken; bl. 73. De metalen bewerkten, over het algemeen, naar haar zeggen, dezelfde aandoeningen, welke echter niet aangenaam waren, en met een gevoel van koude gepaard gingen. Koper werkte sterker dan zilver; zie bl. 34, 125, 141 en elders. Met den zeilsteen zijn slechts weinige proeven genomen; hij scheen zeer doordringend te werken; zij zag er een' blaauwen gloed uit voortstroomen; bl. 164.
Opmerkelijk is de groote aandoenlijkheid, welke de lijderes, in haren magnetischen toestand, van het onweêr

{==660==} {>>pagina-aanduiding<<}
had, hetwelk zij zelfs beweerde, dat haar dan zeer gevaarlijk was. Eene met water gevulde gemagnetiseerde flesch, tegen hare maag gehouden, deed die onaangename werking bedaren. Men nam dan (volgens het verhaal, bl. 144) een hoorbaar stooten van het water tegen de kurk der flesch waar; doch, daar eenige beweging van het ligchaam daartoe aanleiding kan gegeven hebben, hadden wij dit gaarne wat omstandiger verhaald gezien.
Over de mededeeling der werking aan anderen, over het zien van derzelver kwalen, enz. vindt men ook het een en ander opgeteekend. Wij zouden dit alles echter belangrijker, meer afdoende keuren, indien dit dagboek meer vertrouwen inboezemde; doch wij kunnen niet ontveinzen, dat het in ons oog veel van de kleur der waarheid mist. Men vordert hier met regt meer omzigtigheid, dan bij een verhaal van dagelijksche verschijnselen.





Nederlands Verlossing gevierd op den 29sten van Lentemaand 1814, door Cornelis Loots, Lid van het Hollandsch Instituut. In 's Hage en te Amsterdam, bij J. Allart en J. Ruys. In gr. 8vo. 48 Bl. f 1-16-:

Bij al den overvloed en de voortreffelijkheid van Nederlandsche Zangers, betreurden wij toch meermalen het gemis van helmers. Wie zou zijnen stouten toon, zijne gloeijende vaderlandsliefde, zijne onbevlekte lier vervangen, die zelfs den zwijmel der Fransche vrijheidszucht nooit huldigde, maar bij hare zegepraal reeds weende op het graf van Nederland? ô, Had hij geleefd, ware hij teruggekeerd uit eenen kerker, voor den moedigen Zanger der Hollandsche Natie, kort na zijnen dood, metderdaad geöpend, en hierdoor in te heeter gloed ontstoken; hoe zou hij, als een onweêr losgebroken, vuur en vonken rondom zich gezaaid, maar ook weldadige verkwikking uitgestort hebben in het hart van den Nederlander!

{==661==} {>>pagina-aanduiding<<}

Gelukkig echter, dat zijn Vriend en Behuwdbroeder leeft; loots, de lieveling der Muzen, die de vaderlandsche grootheid en heldenmoed zoo dikwijls met keur van verzen vierde, en niemand ooit toegaf in onveranderlijken afkeer van vreemde overheersching. Ja, het is of hij, als gene Profeet, die den mantel van zijnen voorganger opving, helmers geest geërfd, en zijne kracht en stoutheid aan al de losheid en bevalligheid heeft gehuwd, welke loots altijd kenmerkten. Zijn dichtstuk, hier geleverd, genoot de welverdiende eer, om in tegenwoordigheid van den Vorst en al de mannelijke leden van Hoogstdeszelfs Koninklijk Huis te worden uitgesproken, ter gelegenheid van een feest, door de Amsterdamsche Departementen der Maatschappij, Tot Nut van 't Algemeen, aan de gezegende verlossing gewijd. Hetzelve kenmerkt zich niet minder door het algemeen beloop als een waar dichtstuk, dan het in de uitwerking overal de sporen draagt van eene kracht der tale, welke alleen de zuivere geestdrift den bekwaamsten Zanger, in de schoonste sprake, kan bijzetten. Dus begint hij:

Schep adem, ja schep lucht, verpletterd Hollandsch harte! 
Breek los, klaag overluid uw lang verkropte sinarte! 
Schep lucht, ô boezem! in de schroef te lang bekneld! 
ô Gorgel! schier verstikt, schreeuw tegen 't woest geweld! 

Vormende een zeer warm, welgegrond en keurig beklag over den intogt der Franschen eene soort van algemeene inleiding, waarop terstond het gansche geval hooger wordt opgehaald, eerst door eene soort van Godspraak, die het verdarteld Europa met schrikkelijke tuchtiging bedreigt, daarna door de beschrijving dier slaande roede. Vervolgens vraagt de Dichter, vanwaar die plaag oprijst, en vooronderstelt, dat 't het woeste Noorden zij; - doch, het is het Zuiden, het is de zetel der beschaving. Thans wordt Frankrijk in deszelfs verwildering geschetst, door eene gepaste tegenstelling en aanroeping van den goeden hendrik in te sterker licht geplaatst, en daarna wederom met

{==662==} {>>pagina-aanduiding<<}
te zwarter verwen, uit de vroegere geschiedenissen ontleend, van nieuws overstort. De verdere overgang leze men, ten voornamen staal, met zijne eigen woorden:

Zoo steekt de zinnelooze, ontkomen aan de boeijen, 
De vlam in eigen dak, en ziet het lagchend gloeijen. 
't Waar niets, verging hij zelf alleen met eigen huis; 
Maar neen, de vlam schiet rond met huilen en gesuis, 
Tast heel den omtrek aan, dreigt alles in te zwelgen, 
En de onzin van een' dwaas zal duizenden verdelgen, 
Tot dat hij overmand, zijn woning neêrgestort, 
't Nabuurge, hoe geblaakt, in 't wee behouden wordt. 
 
Wie zal dien onverlaat betoomen en regeren? 
De roê des beuls alleen kan hem zijn pligten leeren. 
Wie zou den Gauler dan, na de eigen razernij, 
Weêr neêr doen knielen voor der wetten heerschappij? 
Het moest een Dwingland zijn, tot moord en straffen vaardig. 
Hij, die zich baadt in bloed, is zulk een bloedtroon waardig. 
Neen, geen gezalfde Vorst daalt zoo ver af in 't niet, 
Dat hij dien plonderhoop, dat vuige rot gebiedt; 
Geen eigen landaard wil meer naar den zetel dingen, 
Bij 't volk, weleer zoo trotsch, zoo wars van vreemdelingen; 
Dat, fier op 't echte bloed; geheiligd tot den troon, 
Zijn Koningen aanbad en vierde als halve Goôn. 
ô Neen! een vreemdeling, in 't slaafsch gewest geboren, 
Dat zelf, geknield, gebukt, der Gaulen wet moest hooren, 
Dat, opgeborreld uit gewoel van d'oceaan, 
Ter prooi ligt aan de golf, die 't weêr omver wil slaan; 
Een Korsikaan, naauw op der volken rol te lezen, 
Is dan veracht genoeg om Frankrijks Vorst te wezen, 
En knakt den gouden staf, dien hij tot stof vergruist, 
En klemt, gelijk 't hem past, een' ijzren in zijn vuist. 
 
Kniel nu, Europa! kniel! door siddring neêrgeslagen; 
Kniel neêr! uw Dwingeland beklimt zijn' zegewagen; 
Strooi palm, noch vette olijf, noch bloemen voor zijn' voet, 
Zijn lieslijkst pad loopt dwars door puin en asch en bloed. 
Hij, vreemd van welvaart, en uit niets omhoog getreden, 
Vergast zijn tijgeroog aan platgestormde steden; 

{==663==} {>>pagina-aanduiding<<}

Ziet nijverheid en vlijt met norsche blikken aan; 
De naaktste roover is zijn waardigste onderdaan. 
Met kostlijk Vorstenbloed bespat, liet hij zich wijden, 
Om met al 't schoone en goede een' eeuwgen strijd te strijden; 
Het vuur en staal gaan als trawanten voor hem uit, 
Terwijl het bleek verderf zich aan zijn gangen sluit; 
De hoef zijns paards slaat diep verdervend in de landen; 
In 't platgetreden oord vindt hij zijn lustwaranden; 
Zijn wellust is de traan, die 't oog der moeder stort, 
Wanneer haar dierbaarst kind haar woest ontweldigd wordt. 
Hij weent, als de aarde juicht; hij lacht met duivlenwoede, 
Als hij haar krimpen ziet voor' snerpen zijner roede; 
En, weinig dat hij de aard' vormt tot een jammerhel, 
Vliegt hij ten hemel op, en maakt zich God ten spel. 

Nu volgt de teekening van ons deelgenootschap in den algemeenen jammer. Gaarne namen wij ook hier zeer veel over; inzonderheid de keurige voorstelling des Vaderlands als een boom, die zoo heerlijk praalde, zoo liefelijke schaduw spreidde, zoo menigen vreemdeling, ja Vorsten, rust en verkwikking bood, Frankrijk zelve tegen Frankrijks eigen godsdienstwoede, in vroeger tijd, beschutte, en nu - door het boschzwijn wordt afgeknaagd. Doch, afschrijven zouden wij het gansche stuk, betoomden wij onzen lust niet.
Thans wordt het Noorden opgeroepen, om den pestdamp uit het Zuiden te verdrijven. In keurige beelden en treffende uitdrukkingen is dit mede gehuld; en waardig der dapperheid van deze volken is de hulde, aan Engeland, Rusland en Duitschland gebragt.

Heb dank, heb eeuwig dank, Brittanje! ô onbevlekte! 
Die, toen het vuigst gespuis in zwermen de aard' bedekte, 
Uw sneeuwwit blinkend strand in reinheid hebt bewaard, 
En vestte uw vrijheid op uw eeuwig rotsgevaart', 
Hoe diep ook de aarde kroop voor 's Dwinglands zegewagen, 
Gij hebt uw baren hem in 't aangezigt geslagen; 
Uw onverzetbre trots heeft aller moed ontgloeid: 
Zoo gij bezweken waart, de wereld lag geboeid. 


{==664==} {>>pagina-aanduiding<<}

Ook de edelen, die Nederland opriepen uit den doodslaap, krijgen hunne beurt. Nederland moest hunne stem hooren, moest de vuige boei zelve van zich werpen, of het zou het werk der Vaderen gedoemd, verzaakt hebben.

Dán te onregt hebben zij het Spaansch geweld verstrooid: 
Flips had nog regt op 't land, maar Frankrijk had het nooit. 

Neen, meer en meer zal Nederland toonen, dat het niet ontaard is. Alles heeft het veil, om den snooden vijand te verdrijven. Eeuwig zal het Frankrijk haten, dat haar eenmaal uit de rij der volken schopte.
Dan keert ook de oude bloei. Dan keert hij, die zijn mishandeld vaderland verliet. De vreugde keert, zelfs te midden van strijd en krijgsrumoer.

De vrijheid woont hier, ook de deugden keeren weder, 
En dalen uit het zwerk op wapperende veder, 
Alsof een Englenschaar, met breedgespannen vlugt, 
Een nieuwe zegemaar komt melden uit de lucht, 
En God, met de aard' verzoend, weêr schept een welbehagen 
In volken, die geen juk eens aardschen dwinglands dragen. 

Keurig is de opwekking aan alle volken, gelijk aan Nederland, om te juichen in dit feest der spelemeijende aarde; keurig dezelfde opwekking aan maagden, jongelingen, grijsaards, moeders, en vooral dichters, om hunne stemmen te laten vernemen. Want:

Elks oog mag weder zien en aller oor weêr hooren, 
De mond mag spreken, al de zinnen zijn weêr vrij, 
Gelijk ons God die gaf; weg is de dwinglandij. 
Ja, 't gansche nageslacht moet onze vreugde weten: 
Geen volk juicht zoo als wij, geen volk droeg slaasscher keten. 

Het slot is een zeer fraaije lierzang, door den Dichter in naam van Nederland aangeheven, waaruit deze coupletten ten staal mogen dienen:

{==665==} {>>pagina-aanduiding<<}


Heil, ô telg, dan, van Oranje, 
Uit Brittanje 
Aangesneld door 't bruisend zout; 
Die voor mij zijt opgevaren 
Uit de baren, 
Als het schittrend zonnegoud! 
 
Welkom! 'k Zie de morgenstralen 
Heerlijk pralen 
In uw vaan en wapenpracht. 
Altijd moet die morgen blinken, 
Nimmer zinken; 
Nimmer, nimmer keer' de nacht! 
 
Rijs, ô zon! stort van de bogen 
Uit den hoogen 
Licht en warmte en blijdschap neêr! 
Gij zult koestren, niet verzengen, 
Wasdom brengen; 
Gij bevrucht de velden weêr. 
 
Neêrland zal, door u beschenen, 
Als voorhenen, 
Staan in bloei van overvloed; 
Schittren weêr, met glans bepereld, 
Voor de wereld, 
Eenmaal juichende om haar' gloed. 

Het zal, hopen wij, niet noodig zijn, nog veel meer te zeggen, om dit stuk in zijne waarde te doen kennen. De grootsche gang, de regt dichterlijke trant, de heerlijke en krachtige taal, doen zich overal ten duidelijkste kennen. Het moge al eene enkele keer schijnen, dat de uitdrukking der verontwaardiging, als 't ware, al te natuurlijk, en in zoo verre beneden den toon der hooge poëzij zou wezen, wij betuigen, bij de herhaalde lecture, geheel in den stroom van 's Dichters gedachten geraakt, en met hem lichterlaaije ontvlamd zijnde, daarvan niets gemerkt te hebben. Even min mogen wij op kleine vlekjes,

{==666==} {>>pagina-aanduiding<<}
ten aanzien der harmonische kieschheid van de verzen, blijven stilstaan. Dit toch zou niets meer kunnen bewijzen, dan dat loots steeds loots, geen tollens of bilderdijk, maar in verbeelding, gevoel, en algeheele po tische natuurgave, beneden niemand te stellen is.
Het werkje is verfraaid met de bijgevoegde gezangen van den Heer b. klijn, en drie vignetjes met derzelver dichtmatige verklaringen. Voorop gaan eene soort van opdragt aan 's mans landgenooten en eene prozaïsche voorafspraak.




Spreuken, Opgaven, Overwegingen, Bepalingen, Gronden. Door W.E. de Perponcher. Vde Deel. Te Utrecht, bij J. van Schoonhoven. 1814. In 8vo. 191 Bl. f 1-4-:

Vonden de vorige deeltjes van dit werk bij ons een gunstig onthaal, ook het tegenwoordige mag daarop rekenen; de belangstelling in den waardigen Schrijver nam toch zeer nog toe, toen, bij de laatste stuiptrekkingen van het Fransch geweld hier te lande, ook de grijze perponcher uit den schoot zijner familie werd weggerukt, en in den barren winter als gijzelaar naar Parijs vervoerd, in het nog donker en kritiek oogenblik, en wel zonder eenige beschuldiging of verdenking, maar, naar den aard van het gijzelaarschap, om met zijn persoon te verantwoorden voor het eventueel lot van deze en gene werktuigen van den Franschen dwang, die men in Holland in handen had, en alzoo onder niet zeer aangename vooruitzigten. Dit boekje zal vooral belangstelling opwekken, daar het 's mans overdenkingen bevat meerendeels op deze zijne reis en in zijne gevangenis, en tevens een vrij omstandig verhaal van zijn wedervaren bij deze zoo onverdiende als onverwachte en harde behandeling.
Wij zien dan ook hier wederom de ons genoeg bekende onedelmoedige handelwijze van het voormalig Fransch bestuur, in het noodeloos verzwaren van het buiten dat reeds harde lot des bra-
{==667==} {>>pagina-aanduiding<<}
ven Grijsaards en dergenen, die men met hem wegvoerde; als daar is: het weinig gemakkelijk maken van de moeijelijke reis, de onaangename en voor zoodanige mannen geheel ongeschikte plaats ter gevangenis, het van elkander afscheiden en eerst zetten au secret van deze in allen gevalle erkende onschuldigen, de ook aldaar streng waakzame achterdocht, en het hatelijk sangfroid van den Franschman, waarmede hij de lotgenooten in het ongeluk aanzegt: ‘Gij zult wél doen, na den maaltijd afscheid van elkander te nemen, daar gij elkander niet zult wederzien.’ Maar niet minder treffend zien wij hier, hoe de man van braafheid en godsvrucht zich dan nog bemoedigen, sterken en troosten kan, ja in zijn hard lot het verzachtende goede met een oog op God dankbaar opmerken, en zich onder alles vervrolijken. Hetgeen intusschen het leed verzachtte, was, niet de menschlievendheid van den Franschman, maar de welwillende hulp en deelnemende liefde van meer dan éénen landgenoot, en van onzen voormaligen gebieder lodewijk napoleon, die, het zij te zijner eere gezegd, zich de Hollanders aantrok, en alzoo gaarne door ons wordt uitgezonderd, als wij algemeen nopens de Franschen zeggen, dat hunne behandeling van deze onze Aanzienlijken ruw en onbarmhartig was. Het spreekt intusschen van zelve, de gevangenen hadden niets tot verkwikking of onderhoud, dan uit hunne eigene middelen.
Maar, wat kan men ook veel verwachten van eene Natie, die wij nu reeds zoo vele jaren en bij zoo vele omwentelingen leerden kennen, als nagenoeg zonder karakter, en die ons de edele perponcher, bij eigen ondervinding, hier wederom teekent, als onvatbaar voor iedere blijvende aandoening van edelmoedigheid en erkentenis? Ziet hier deze teekening: ‘Keizer alexander hield het edelst en schoonst gedrag. Bij zijne intrede in de stad, zeide hij tot de zamenscholende menigte: “Mijne Vrienden! ik breng u den vrede en het geluk.” Aan iemand, die tot hem zeide: “Wij hadden reeds voorlang gewenscht uwe Majesteit hier te zien,” gaf hij dit zoo kiesch, en de Fransche eergierigheid zoo wel te gemoet komend antwoord: “Indien ik later kom, dan ik zelf verlangde, moet gij 't alleen aan de Fransche dapperheid wijten.” Zoo ras de Senaat napoleon vervallen verklaard nad, verklaarde alexan-
{==668==} {>>pagina-aanduiding<<}
der daarentegen, dat hij de vrijheid schonk aan honderd-en-vijftigduizend Fransche gevangenen, die hij nog in zijn Rijk had, enz.
De Franschen, door zulke edele trekken aangedaan, gaven nu den Russischen Keizer den naam van alexander den Grootmoedigen, dien hij zeker wel verdiende.
Alles moest dus de Parijzenaars uitnoodigen, om zich geheel te voegen tot de omwenteling. En toch, hoedanig was nu wederom de denkwijze bij den grootsten hoop? Zij, die, eer de omwenteling plaats had, tegen den Keizer hadden uitgevaren, begonnen, NB. bijna reeds daags na den intogt der Bondgenooten, van toon te veranderen. - Hun Rijk was toch zoo groot geweest; en nu, hoe klein stond het te worden! Zij bevonden zich onder de bescherming der Bondgenooten, - ja - maar dus ook onder hunne magt! Dit kwetste hunnen hoogmoed. Hun roem, dit zagen zij wel, was, met den Keizer, gevallen; dit bragt de belangneming tot hem weder. Nu zouden de Bondgenooten hem vermoorden! Nu begonnen zij alles van de Bondgenooten te vreezen; en het: “zij zullen dit,” “zij zullen dat,” had geen einde. Van de honderd menschen waren er geen drie, die de witte kokarde droegen. Toen het beeld van napoleon voorbij mijne vensters gevoerd werd, gingen er tusschen de honderd en honderd-en-vijftig menschen achter; maar men hoorde geen geluid, geen juichen, geen schelden; de doodsche stilte der treurigheid heerschte onder allen; 't was of zij de lijkbaar van eenen vriend vergezelden. Bij den intogt van den Graaf van artois juichten wel de lieden van middelen en aanzien, maar de gemeene hoop was meest stil. Zelfs onder de Nationale Garden, die hem inhaalden, hoorde men, uit de Bataljons der Infanterie, geen' den minsten kreet opgaan; alleen de Kavallerie, meest uit meer bemiddelde jonge lieden bestaande, zwaaide met de sabels, en riep gedurig: vive le Roi! De Maarschalken van den vorigen Keizer waren reeds misnoegd, omdat zij bij velen niet wel genoeg gezien waren. Met één woord, de vorige onbezorgdheid werd nu, met de ligtzinnigste veranderlijkheid, verwisseld; en de geesten schikten zich nog maar in 't geheel niet tot eene voltooijende vestiging der nieuwe orde van zaken.’
En dit was het geval bij het oogenblik van de geestdrift, bij den val des Alleenheerschers, die - één staal uit duizend -
{==669==} {>>pagina-aanduiding<<}
zijne burgers liet gevangen zetten, terwijl men hun toevoegde: ‘Gij wordt gevat, niet om het kwaad dat gij gedaan hebt, maar om het kwaad dat gij zoudt kunnen doen.’ Wie is, vraagt perponcher te regt bij dit verhaal, bl. 150, wie is onder zulk een bestuur veilig? - Wij binden ons in, en beloven den Lezer bij dit werkje vele belangrijke opmerkingen en wenken, overwaardig dat wij die behartigen: en, hoe moeijelijk het ons ook valle, wij wenschen, dat het kwaad, dat zij Europa berokkenden, hun nimmer vergolden worde! Maar dat zij dan ook eindelijk rust nemen, en de wereld in rust laten. Wij willen met de woorden van perponcher de Fransche Natie zegenen: ‘Lacht en leeft! sprak de oude Regering tot net Fransche Volk, en gaf het voorbeeld; en de onbedachtzame Natie dartelde, in niets ziende, of niets zien willende, onbezorgdheid, den diepsten afgrond van ellende te gemoet. - Na 1790 spraken verscheiden opeenvolgende Besturen tot die zelfde Natie: weent en sterft! En nu lag een ieder, wanhopende aan zijn eigen geluk, voor alle geluk van anderen onverschillig, te verkwijnen in niets voelerde hardvochtigheid. - Mogt eindelijk eens een wijzer mond spreken: lacht (wijl gij lagchen of van verveling sterven moet) lacht en leeft, maar ziet hoe! en zóó de twee vroegere even noodlottige tijdperken doen vergeten!’




Memorie van den Generaal Graaf Van Hogendorp, ter wederlegging van de nadeelige gerugten en lasteringen, dewelke in veele Couranten, Nieuwspapieren en blaauwe boekjes, tegen hem uitgestrooid zijn, gedurende hij Gouverneur was van Hamburg, ten tijde van de belegering van die plaats. Te Amsterdam en in 's Hage, bij de Gebroeders van Cleef. 1814. In gr. 8vo. f :-11-:

In onze beöordeeling van het Geschiedkundig Tafereel van den waren toestand van Hamburg (Vad. Letteroeff. 1814. No. XII. bl. 526) gaven wij onzen wensch te kennen, dat de Heer van hogendorp zich van de zware beschuldigingen, hem in dat geschrift gedaan, mogt zuiveren. Thans haasten wij ons, die uitgekomene verantwoording aan te kondigen, om allen zweem van partijdigheid van ons af te weren.

{==670==} {>>pagina-aanduiding<<}

Na in algemeene bewoordingen het ongeluk voor een' onschuldigen te hebben afgemaald, om zijnen goeden naam te zien lasteren, 't welk zelfs somtijds tot het oor van den Vorst doordringt, die, wanneer hij door woorden of zelfs gebaarden zijn misnoegen had te kennen gegeven, naderhand, van zijne dwaling teruggekomen, het kwaad zou willen, en misschien niet meer kunnen goedmaken, - verklaart de Heer van hogendorp, zich ter wederlegging van de nadeelige geruchten, op allerlei wijze tegen hem uitgestrooid, tot een eenvoudig verhaal van daadzaken te zullen bepalen.
Vooreerst heeft de Heer van hogendorp zich, schoon als Gouverneur van Hamburg daartoe geregtigd, nimmer met de finantiéle zaken dier stad bemoeid, om den wantrouwenden en ijverzuchtigen aard van den Maarschalk davoust niet voor het hoofd te stooten. Dan, de Schrijver vergune ons aan te merken, dat, wanneer hij waarlijk eenig regt van spreken had in de drukkende maatregelen, die Hamburg moesten verpletteren, hij als man van moed verpligt was, zonder eenige menschenvrees den Maarschalk althans daarover te onderhouden. Bleef dit zonder vrucht, en was er verder niets aan te doen, zoo had toch de Gouverneur zijn' pligt volbragt. Wij gelooven echter gaarne, dat men, ter juiste beöordeeling van het gedrag des Heeren van hogendorp in dit geval, niet vergeten moet, wie davoust, wie napoleon, en wat het Fransche beheer in eene stad was, die men in staat van beleg verklaard had. - Davoust wilde alles alleen doen, en dus werd de Heer van hogendorp nimmer geraadpleegd, maar ontving steeds de bevelen, om ze slechts ten uitvoer te brengen.
Vervolgens regtvaardigt zich de Heer Gouverneur, wegens het door hem uitgevaardigde (schoon niet van hem afkomstige) bevel, om de Vrouwen te doen geeselen, daarmede, dat Vrouwen het oproer (dit woord klinkt wat hard voor eene zoo heilige zaak) in Februarij 1813 begonnen hadden; dat in dit bevel slechts Vrouwen van de laagste klasse bedoeld werden; dat de straf voor de Mannen in een gelijk geval die van den dood was; eindelijk, dat de geeseling in geheel Duitschland op een dergelijk vergrijp stond; en vooral, dat ook dit bevel, gelijk alle de andere, niet van hem, maar van davoust afkomstig was. Een Artikel, omtrent deze zaak in de Legercourant des Generaals tettenborn gesteld, en hier

{==671==} {>>pagina-aanduiding<<}
in extenso medegedeeld, is zekerlijk geheel niet malsch; men noemt daarin den Gouverneur een' der beulsknechten van davoust, spreekt van slagen, door zijne Vrouw geleden, zoo dat zij te Berlijn aan de gevolgen gestorven is, enz. Wij bekennen gaarne, dat deze toon ten uiterste onbeschaafd en onvoegzaam is; en laten even gaarne den Heere van hogendorp het regt wedervaren, dat zijn antwoord hierop de palen der welvoegelijkheid niet in het minst te buiten gaat, en dat het aangevoerde wegens zijne overledene Echtgenoote zelfs treffend en aandoenlijk is.
De Schrijver beroept zich vervolgens, ter staving van het door hem beweerde wegens zijne volstrekte lijdelijkheid onder eckmüml, op de inwoners van Hamburg zelve, op de publieke ambtenaren, de goedbezitters, de geestelijkheid, den burgerstand, de klasse des volks en der armen zelve, en vraagt hun allen, ‘of het tegen hem in alle die onderscheidene geschristen aangevoerde niet valsch is.’ Wij verlangen niets vuriger, dan deze oproeping des Schrijvers, zoo al door geene openlijke bekrachtiging, dan toch door een toestemmend stilzwijgen van de zijde der Hamburgers, aan welke deze Memorie zekerlijk niet onbekend zal blijven, beäntwoord te zien. Men weet, dat tegen de Memorie van davoust van hunne zijde sterke reclames gedaan zijn.
In het bijzonder beroept zich de gewezene Gouverneur op de Geestelijkheid, welke hij betuigt, nimmer in de Fransche taal aangesproken, veel min in die taal onbeschoft behandeld, maar zich altijd van de Hoogduitsche taal met haar bediend te hebben. Een inwendig bewijs, dat het gebruik dier tale althans onzen Schrijver zeer gemeenzaam is, vinden wij in dit boekje zelve, waarin verscheidene Germanismen, zoo als grofheid voor lompheid, langstens voor op zijn langst, en enkele andere, voorkomen. Zoo is ook, volgens den Generaal, zijn gedrag omtrent de Schouwburgen geheel verkeerd voorgesteld, en heeft hij, wel verre van de stukken te doen verminken of verbieden, vrijheid tot spelen gegeven van zoodanige, die door de Fransche Politie verboden waren. Dan, hij kon onmogelijk alles doen, wat hij wilde; de Maarschalk davoust behield, bij zijn vertrek naar het leger, het geheele oppergezag in handen, en hield onmiddellijke briefwisseling met aan den Gouverneur ondergeschikte bevelhebbers. De klagten van den

{==672==} {>>pagina-aanduiding<<}
Heer van hogendorp deswege bleven zonder gevolg. Dit werd nog veel erger, toen davoust zich, na den slag bij Leipzig en de gebeurtenissen van November, binnen Hamburg opsloot. De Gouverneur, als Hollander, genoot toen geen vertrouwen meer, en de verwijdering werd volkomen, door de harde maatregelen van den Maarschalk ten opzigte der ongelukkige Hamburgers, die men uit de stad verdreef. Van toen af bemoeide zich de Heer van hogendorp niet meer met het bestuur, en besloot, na de heropening der gemeenschap, bij den Keizer zijne klagten in te brengen. Dus is de Gouverneur, van den 13 of 19 December af, niet verantwoordelijk voor al het gebeurde, als waaraan hij geen deel had. Door de stremming der gemeenschap bleef hij ook onkundig van het gedurende den winter in Frankrijk en elders gebeurde, (dus ook van de Omwenteling in ons Vaderland? hiervan wordt niet gesproken, doch zulks is moeijelijk te gelooven.) Aan de andere zijde wist men ook elders niet, hetgeen te Hamburg gebeurde, en verwarde dus den Gouverneur in de beschuldigingen met den Maarschalk davoust.
Nu blijft echter nog eene grieve van belang over, de wegneming der Bank, waartoe de Heer van hogendorp zich heeft laten gebruiken. Zijne verontschuldiging te dezen aanzien is kort, en hij schijnt zich op dat gewigtig punt met geene andere gronden te kunnen verdedigen, dan met de bevelen van den Maarschalk; hij erkent zelfs, nog na dien maatregel van gevoelen geweest te zijn, dat er geen ander middel overig was, dan dit, om zich het noodige te verschaffen. Wij nemen echter de vrijheid, den Heere van hogendorp, als man van eer en officier, te vragen, of hij zich tot een bevel zou verleend hebben, om bij alle de inwoners van Hamburg rond te gaan, en hen rein uit te plunderen? En dit was toch, althans volgens den Schrijver des Geschiedkundigen Tafereels van Hamburg, genoegzaam het geval in de wegneming der Bank, waarin meest alle inwoners belang hadden. Op dit punt is dus 's mans verdediging, naar ons inzien, onvolledig; en geene magt of invloed moet den braven krijgsman tot daden van berooving tegen weerlooze en onschuldige burgers kunnen bewegen. Zoo het begrip, dat de subordinatie zich zoo verre uitstrekt, moet veld winnen, is dit gewis een heilloos vooroordeel, strijdig met de waardigheid der mensche-
{==673==} {>>pagina-aanduiding<<}
lijke nature, en 't welk den krijgsman tot een ellendig, nietsbeteekenend werktuig vernedert. Men werpe ons niet tegen, dat turenne wel, uit gehoorzaamheid aan lodewijk XIV of louvois, een gedeelte der Paltz in eene woestijn verkeerde: deze daad is en blijft ook eene smet op turenne.
De verdere bijzonderheden, door den Heer van hogendorp aangevoerd, ten bewijze van zijn menschelijk gedrag, waar hij maar eenigzins de handen ruim had; van zijn terstond na de verandering in Frankrijk opgevat besluit, om met de Hollanders naar het Vaderland terug te keeren, en van zijn geschil, deswege met davoust volgehouden, - erkennen wij zeer gaarne en met blijdschap als bewijzen, dat de Fransch-Napoleontische geest, aan welks besmetting onze Landgenoot door de omstandigheden zoo buitengemeen was blootgesteld, in hem den Nederlandschen aard ten minste niet geheel hebbe kunnen uitdooven. De slotsom van dit boekje zou dus de schuld van den Heer van hogendorp geheel wegnemen, (uitgezonderd misschien in een overdreven begrip van de uitgestrektheid der militaire gehoorzaamheid): maar de stukken van het geding zijn nog niet gesloten; en, nog eens, het stilzwijgen of het antwoord der Hamburgers moet hier alles beslissen.
Ten slotte vindt men eenige echte stukken, zoo vele bewijzen van de dwingelandij der Franschen, en de briefwisseling tusschen onzen Schrijver en davoust in April en Mei II.




Beknopt Dagverhaal van het gebeurde te Deventer, gedurende het Beleg in 1813 en 1814. Te Deventer, bij J.W. Robijns. In gr. 8vo. 90 Bl. f :-10-:

Deventer in staat van Beleg, 1813 en 1814. In zes Zangen. Te Deventer, bij A.J. van den Sigtenhorst. In gr. 8vo. 71 Bl. f :-12-:

Het is opmerkelijk, dat Deventer zoo vele beschrijvers enz. van het voorgevallene gedurende het beleg heeft gevonden, terwijl wij van Naarden zoo goed als niets van dezen aard hebben mogen opzamelen.

{==674==} {>>pagina-aanduiding<<}

Het stuk, door ons bovenaan geplaatst, is zeer lang blijven liggen, omdat wij het voor hetzelfde aanzagen met de vroeger ontvangene en terstond aangekondigde Brieven. Van achtere spijt ons dit ook daarom, dat wij dan, beiden vergelijkende, een te belangrijker verslag waren in staat geweest te leveren. Thans weten wij niets beters te doen, dan, door het overnemen van een deel des voorberigts, des Schrijvers doel en werk eenigzins nader te leeren kennen. ‘Ik wilde een eenvoudig Dagverhaal, in den vorm eener Kronijk, opstellen, en moest mij derhalve van alle breedvoerigheid, en van alle aanmerkingen onthouden, welke ik voor den waardigen Zanger van het Beleg en voor den mij onbekenden Briefschrijver wilde overlaten. Die Brieven had ik echter, voor derzelver aankondiging, nimmer verwacht,’ enz. Voorts betuigt de Schrijver, de mogelijke voorzigtigheid en naauwkeurigheid te hebben in acht genomen; en was hij te beter in staat, alles te vernemen en wel te weten, daar zijn voornemen tot eene beschrijving terstond wereldkundig schijnt te zijn geweest.
Het tweede stuk is - een derde vorm des verhaals van het voorgevallene. De inwoner van Deventer, ten einde zich het gebeurde diep in het geheugen te prenten, kan alzoo dezelfde zaken telkens weer in eene andere gedaante, en, zoo wij hopen, met nieuwen lust, voor zijnen geest zien terug geroepen. Andere bijzondere verdienste, en grond voor de uitgave, hebben wij in het stuk juist niet gevonden. Elk heeft nog steeds zijne eigen begrippen van poëzij, en derzelver gebruik. Ons hindert het altijd eenigzins, wanneer men haar dagelijksche voorvallen op dagelijkschen trant laat beschrijven; en vooral het laatste, de trant. Dit nogtans heeft hier dikwijls plaats; schoon het elders, waar het onderwerp van zelve meer verhevenheid medevoerde, aan dichterlijken zwier niet geheel ontbreekt. Ook de verzen, als zoodanig, zijn tamelijk vloeijende; schoon hier en daar tegen den toonval gezondigd, of omzettingen gebezigd worden, die bezwaarlijk door den beugel kunnen. In vele opzigten kunnen dus deze zes Zaugen op geenen edeler naam aanspraak maken dan van Rijmkronijk; en de tijd der Rijmkronijken moest uit zijn, meenen wij! Het is zoo onbegrijpelijk, als jammer, dat de eeuw van bilderdijk, feith, loots, helmers en tollens ontluisterd wordt door vele voortbrengsels, die den Nederlandschen

{==675==} {>>pagina-aanduiding<<}
dichtsmaak weinig eere aandoen. Doch - dit ons oordeel, als in naam van het publiek geveld, behoeft geenszins te gelden, voor zoo verre het stuk, voor de inwoners van Deventer bijzonder bestemd, voor hen bijzondere waarde mag hebben.
Om den schijn van ongegronde willekeur niet op ons te laden, volge hier een en ander, zonder veel keuze aangehaald.

Tot Slagtmaands tiende dag, helaas! in 't eind verscheen, 
Toen onverwacht de rust, 't geluk der Vest verdween, 
Wijl op dien droeven dag de Kommandant deed lezen, 
Dat zij thans in den staat moest van belegerd wezen, 
En dat hij meester was van 't geen regeren heet, 
Terwijl hij daardoor zich van zijn verpligting kweet. 
De Molens ook in vuur? Hier zwijmt mijn Zangerin .... 
Schoonvaders steun en vreugd! moet gij ook 't aanzijn derven? 
Gij, hem zoo dierbaar, en zoo nuttig voor zijn Erven. 
‘Waar zijn nu Paauw, Roohart, en Star en Roozengaard, 
Op Paard'- en Beesten-markt zoo nut, om dak en haard, 
Waar men uit handelzucht verscheen van alle oorden, 
Gemak en goed gerigt den Handelaar bekoorden?’ 
Pas week de donkre nacht voor 't scheemrend morgenlicht, 
Toen weêr door 't Garnizoen een uitval werd verrigt, 
Die, met de diepste stilte, en moedig ondernomen, 
Slechts zwakken tegenstand, doch geen gevaar deed schromen, 
Wat is de Landstorm toch? 't zijn Boeren en niets meer! 
Elk Franschman spot met hen, om houding en geweer. 
Die geen montering draagt, hoe zou die dapper wezen? 
Kan zonder knevelbaard een krijgsman zich doen vrezen? 
Pupillen jagen rasch dien schaamlen hoop uit één; 
Een' zegenrijken roof verwacht men algemeen. 
Dan, Franschjes! 't is niet pluis; 'k hoor: werda, werda! roepen; 
'k Zie kogels regenen op uw verlegen troepen, 
Die, naauwlijks een kwartier gevorderd van de Vest, 
Hen doen sluipstaartende weêrkeeren in hun nest. 

Het laatste voorbeeld haalden wij meer aan om de aardige spotternij, dan om bijzondere platheid. Intusschen zal het genoeg zijn, om te doen zien, dat dit stuk zich boven het middelmatige gewis niet verhest, noch genoeg karakter bezit, om het tot eenige dichtsoort - ten zij de Rijmkronijk - te brengen. Echter wete men tevens, dat hetzelve vier dagen na het vertrek der Franschen uit Deventer reeds het licht zag.








{==676==} {>>pagina-aanduiding<<}

Merkwaardige Bijzonderheden uit de vroegere en hedendaagsche Gebeurtenissen van ons Vaderland. Eene Redevoering; door den Schoolopziener H. Wester. Te Groningen, bij J. Oomkens. 1814. In gr. 8vo. 32 Bl. f :-4-:

De opdragt van de Oppermagt aan den Prinse van Oranje beschouwd, als het eenigste redmiddel, ter vestiging van Nederlands Onafhankelijkheid, bij de afschudding van 't Fransche juk. Door Mr. J.J. Elsevier, (te Voorthuizen.) Te Arnhem, bij J.H. Moeleman. 1814. In gr. 8vo. 28 Bl. f :-6-:

Iets over de Kerkelijke Inzegening van het Huwelijk, aan alle Vrienden van Godsdienst en Zedelijkheid. Te Groningen, bij R.J. Schierbeek. 1814. In gr. 8vo. 16 Bl. f :-4-:

Teregtwijzing aan den Wel Eerw. zeer gel. Heer R. Speelman, Predikant te Barneveld, betrekkelijk zekere Aanmerkingen, welke Z.W.E. zich omtrent de Maatschappij Tot Nut van 't Algemeen heeft gelieven te veroorloven in eene Antikritiek, geplaatst in No. 7 van den Recensent ook der Recensenten. Door J.S. Swaan, Rector der Latijnsche Scholen te Hoorn, enz. Te Hoorn, bij J. Vermande. In gr. 8vo. 12 Bl. f :-4-:

Schoon de opgemelde vier stukjes geene groote overeenkomst, ten aanzien van derzelver onderwerp, bezitten, de menigte van brochures - belangrijke werken blijven nog schaarsch - noodzaakt ons tot dusdanige zamenvattingen.
Het eerste is eene soort van betoog, dat de Voorzienigheid zich in de verlossing en behoudenis onzes vaderlands, in vroegere en latere dagen, op eene kenbare wijze heeft werkzaam betoond. In zoo verre heeft het dus eenige overeenkomst met het oude stuk, Wonderen des Allerhoogsten, van van de velde. Het is jammer, dat de Redenaar niet meer eigenlijke bijzonderheden, zoo als uit de vroegere, ook uit de geschiedenis der laatste dagen heeft weten aan te voeren. Het heeft

{==677==} {>>pagina-aanduiding<<}
toch aan vrij algemeene verhalen zelfs van dien aard niet ontbroken. Wij herinneren ze ons slechts niet bepaald en zeker genoeg, om ze hier op te noemen. - Nog moeten wij de vrijheid nemen, den verdienstelijken man onder het oog te brengen, dat zijne redenering over het Noodlot, bl. 9, voornamelijk het besluit: zoo het ongeschapen zij, dan is het de eeuwige God zelf, enz. alleen bewijst, dat hij met de Metaphysica in het gemeen, en de stelsels, zoo van spinoza als grovere Materialisten in het bijzonder, niet zeer bekend is. Overigens lazen wij zoo wel het prozaïsche als dichterlijke gedeelte met zeer veel genoegen.
Het tweede had ten oorsprong het begrip sommiger van des Schrijvers bekenden, dat liever de oude waardigheden van Stadhouder enz., dan wel de Souvereiniteit, den Prinse van Oranje hadden behooren van nieuws opgedragen te zijn. Hij poogt daartegen te betoogen, hetgeen op den titel staat uitgedrukt. De oude staatsregeling was, door de wijze zelve van haar ontstaan, gebrekkig. Zij gaf gereede aanleiding tot allerlei verschelen. De staatkundige twisten, die het land steeds geschokt, en eindelijk in het verderf gestort hebben, hadden geenen anderen oorsprong. Sedert is derzelve geheel de bodem ingeslagen; wezenlijke verbeteringen hebben plaats gegrepen; en de herstelling zou, daarenboven, met alleruiterste zwarigheden, met onvermijdelijke opwekking der oude twisten gepaard gaan, hetgeen nogtans zou doodelijk zijn. Voorheen hadden wij onze welvaart aan onzen staatsvorm niet te danken; thans zou hij nog veel minder voegen bij den toestand van Europa; en de volksvrijheid zelve zou er niet bij winnen op de magt van den Vorst. Ziedaar zoo wat de gronden, die aan eenen onbevooroordeelden bezwaarlijk anders dan bondig zullen voorkomen.
Het derde, onder het voorberigt U. geteekend, komt van eene hand, in de geletterde wereld met achting en roem bekend. Bijzondere aanleiding schijnt het gekregen te hebben uit het thans plaats grijpend gebruik, waarbij de kerkelijke inzegening veelal achtergelaten wordt. De Schrijver meent, dat dit verzuim niet anders dan van nadeeligen invloed kan zijn op de huisselijke zeden, de reine huwelijkstrouw, regte huwelijksliefde en het echtelijk geluk. Bij elke belangrijke onderneming, zegt hij in het algemeen, wordt de Godsdienst

{==678==} {>>pagina-aanduiding<<}
ingeroepen, althans behoort dit te geschieden; en welke belangrijker, welke gewigtiger onderneming bestaat er voor den mensch, dan het aangaan van een huwelijk? Men roept, en niet zonder grond, om meer plegtigs in onze openbare godsdienstoefeningen, voert daartoe gezangen in, enz.; en men zou het dadelijk bestaande en door de oudheid geheiligde afschaffen? enz. enz. - Wij betuigen, over de zaak volkomen eenstemmig met den Schrijver te denken, en lang gedacht te hebben. Het huwelijk is, ja, een burgerlijk contract; maar het is even zeer op de redelijkheid onzer natuur, op de zedekunde, ouder dan alle maatschappelijk verdrag, op den geöpenbaarden Godsdienst gegrondvest. Een groot deel der pligten, aan hetzelve verbonden, vallen geheel buiten het bereik van den aardschen regter; het hart en geweten alleen kunnen die met naauwgezetheid doen vervullen, en den echt tot eenen waren zegen maken. Wij wenschen dus even vurig als de geächte Schrijver, dat de nieuwe wetgeving althans geenen hinderpaal zal in den weg leggen, maar veeleer krachtige aanbeveling verleenen aan de openbare heiliging van het echtverbond door den Godsdienst, onder Protestanten zoo wel als anderen, elk naar zijne eigen kerkzeden en begrippen.
Het vierde moet gewis uit het oogpunt worden beschouwd, dat godsdienstige vooroordeelen gevaarlijk zijn voor alwat nieuw is, of op verlichting en beschaving uitloopt; dat de stem van éénen Leeraar in staat is, die vooroordeelen, eenmaal ingesluimerd zijnde, dadelijk weer op te wekken, en dat dit zéér altijd zacht moet behandeld worden. Anders meenen wij, dat de loffelijke Maatschappij Tot Nut van 't Algemeen nog minder reden had, de heengeworpen aanmerking van speelman met eenige bestrijding te verwaardigen, dan wij, om op zijne gansche zoogenaamde Antikritiek bijzondere aandacht te vestigen. Wat speelman eigenlijk in de werken der Maatschappije mist, is zoo geheel duidelijk niet. Zoodanige Christelijke leerstukken, zegt hij, over welken, voor weinige jaren, geen (dus thans wel) verschil was. Wij betuigen - althans buiten de eigenlijke Neologie, een Christendom zonder wonderen - deze leerstukken niet te kennen. Gesteld echter, dat zij er zijn, dan mogen ze even zoo weinig voorkomen in de werken eener Maatschappij tot nut des Algemeens, als of er steeds twist over geweest was. Misschien geschiedt reeds te veel,

{==679==} {>>pagina-aanduiding<<}
door de uitsluiting der Joden. Misschien pleit het aangevoerde van den Heer swaan reeds tegen de Maatschappij, en hare aanspraak op algemeenheid. In zoo verre nogtans, als op eene bescheidene wijze moest aangetoond worden, dat hare werken eenen waarlijk Christelijken geest ademen, voldoet het stukje zeer goed aan het oogmerk.




Alexander, Keizer aller Russen. Lierzang. Door Mr. R.H. Arntzenius. Te Haarlem, bij A. Loosjes, Pz. 1814. In gr. 8vo. 8 Bl. f :-5-8

Onze verwachting was, zoo toevallig als ongelukkig, wat hoog gespannen. Men weet, wat dit in onze eeuw, de eeuw van bilderdijk, loots en tollens, beduidt! Alexander, in een' Lierzang, door arntzenius bezongen, en, naar het oordeel van kenners, gelukkig, uitstekend gelukkig bezongen; hoe zou dit een en ander ons verlangend uitzigt niet hoog opgewonden hebben?
Hierom, en hierbij, viel het stukje eenigerwijze af. Hetzelve is lief, is los, is zuiver van denkbeelden. Maar, wanneer men A heeft zien tooveren met de taal, B hooren donderen met woorden, spraakwendingen en beelden; zoo veel treffends, zoo veel schoons reeds gelezen heeft, als de vaderlandsche dichtader, ook aan min vruchtbare oevers soms, heeft doen ontspruiten; als men zoo op alexander, als de ziel van het groot verbond, als den roem der Vorsten, heeft gestaard, gelijk wij deden, en nu de lier opzettelijk voor hem getokkeld wordt, - dan kan het voldoen niet gemakkelijk gaan. De Dichter vergeve ons te dezen aanzien. Zijn stuk is, op zichzelve beschouwd, waarlijk fraai. En misschien moest men dusdantge dingen altijd op zichzelven beöordeelen. Ieder heeft zijne eigen manier, zijne bijzondere verdienste, of gebrek. Deze Lierzang dartelt luchtig en vrolijk daarheen. Het is de taal der waarheid en des gezonden verstands, in bevallige versjes gehuld. De Dichter heeft het voorkomen van zijn werk met gemak te hebben voltooid; en dit vergoedt zelfs, wat aan den naauwkeurigen gang der denkbeelden en de volkomene vloeibaarheid der dichtregels hier of daar al zou mogen haperen.

{==680==} {>>pagina-aanduiding<<}

In één woord, dit kleine stukje behoort, ondanks het gezegde, buiten tegenspraak, tot diegenen, welke uit den vloed van allerlei behooren bewaard te blijven, als den schat onzer poëzij even zeer verrijkende, als de gebeurtenissen onzer dagen op eene waardige wijze vereeuwigende. Het spijt ons, om de veelvuldige poëtische aanhalingen in het tegenwoordig No., dit met geene proeven te kunnen staven.




Carolina van Eldenberg, of de beproefde Huwelijkstrouw. Door Petronella Moens. Met Platen. IIde en IIIde Deel. Te Haarlem, bij F. Bohn. In gr. 8vo. Te zamen 660 Bl. f 6-:-:

Ons bestek zou niet toelaten, bij zoo eene uitgebreidheid, den loop des verhaals voor onze Lezers te volgen, al hadden wij onze aankondiging van den aanvang dezes werks op die wijze opgezet; gelukkig is dit nu het geval niet; wij hebben slechts de hoofdbijzonderheid aangestipt, en kunnen nu dienaangaande volstaan, met uit deze twee zware boekdeelen alleen maar op te geven, dat inderdaad de schuldige echtgenoot van carolina wederom te voorschijn komt, maar geheel veranderd, en dat zij, op nieuw met hem vereenigd, de gelukkigste dagen beleeft en verder hopen mag, en ook het genot van uitwendigen voorspoed. Carolina, het voorbeeld van ware huwelijkstrouw, geniet alzoo, tot ons groot genoegen, het loon van deze hare deugd. Overigens hebben wij geene reden, om het goed getuigenis, dat wij van dezen Roman gaven, eenigzins terug te nemen of te matigen; het onmanierlijk lange der brieven zou ons zeker hinderen, bijaldien wij dezelve schrijven moesten, of ook met den post ontvingen. De schrijvers en schrijfsters zijn dan onvermoeid! wij ontvangen hier meer dan één briefje van 30, ja 40 bladzijden. Met dat al strekt het ter bevestiging van ons goed gevoelen, dat wij opregt verklaren, dat ook het onverwachte derde Deel ons welkom was. De Schrijfster neemt intusschen de schuld hiervan geheel op zich. Eene gemeenzame briefwisseling lokt zeer tot uitvoerigheid uit; en toen de Uitgever haar herinnerde, dat, naar zijne belofte aan het publiek, de geschiedenis in

{==681==} {>>pagina-aanduiding<<}
twee Deelen afloopen moest, was zij in hare uitweidingen reeds te ver gevorderd. Die het eerste Deel met genoegen lazen, vergeven het haar zeker gaarne, zoo wel als wij. De brieven zijn met een aantal, dikwijls nuttige, uitweidingen opgevuld; men ontvangt hier alzoo meer dan geschiedenis; wij geven hiervan eene enkele kleine proeve:
‘Hoe komt het toch, dat zoo vele Jongelingen eene soort van afkeer voeden van bejaarde Vrouwen, schoon zij toch den met grijze lokken getooiden Man hoogachting betoonen? Ik begrijp dit niet regt. Hulpelooze zwakheid heeft immers altijd aanspraak op de bescherming en deelneming des moedigen Jongelings; en waar vertoont zich die hulpelooze zwakheid meer, dan in eene hoogbejaarde Vrouw? Zoude ook wel die soort van afkeer het gevolg zijn van loutere zinnelijkheid?... Hij toch, die het vrouwelijk geslacht alleen om jeugd en schoonheid bemint, zonder het immer eenige ware hoogachting te schenken, hij moet ook voorzeker daar, waar jeugd en schoonheid ontbreken, terugvlieden, en zelfs verachten. Maar de edele ziel, die de zwakste helft van het menschdom om wezenlijk schoone hoedanigheden bemint, blijft ook de kostelijke paarlen waarderen, schoon de schelpen al haar sieraad verliezen, en zelfs afzigtelijk worden. Ik gevoel bij het zien van eenen Grijsaard eene soort van plegtigen eerbied; doch bij het zien van eene afgeleefde Vrouw gevoel ik meer medelijden, meer goedwillige deelneming. De Grijsaard schijnt mij een statige eik, die ontzag inboezemt; maar de afgeleefde Vrouw schijnt mij een kwijnende vruchtboom, die mij de bekoorlijkheid des verwelkenden bloesems nog laat herdenken, en de schoone vruchten met eene soort van dankbaar gevoel doet betreuren.’


{==682==} {>>pagina-aanduiding<<}

Tableaux de Société, ou Fanchette et Honorine; par Pigault le Brun. IV Tomes. Oh! les passions! les passions! Paris, chez Barba. 1813. 12mo. p.p. environ 900.

Een roman kan van een anderen hemelsbreed verschillen. Een geleerde wieland verplaatst ons in langverloopen eeuwen en afgelegen landen. Een ander schept eene eigen wereld, naar het model van zijn hart en verbeelding gevormd. Doch, wanneer de roman tableau de société, uit het dagelijksch leven ontleend, en daarop toepasselijk is, (verre de meeste goede romans zijn van dezen aard) dan kan hij tevens tot eene aanwijzing strekken van de denkwijze en zeden des lands en des tijds, in welken hij geschreven is. Hoe veel te meer moeten wij het daarvoor houden bij dit boekje, door den titel zelf als spiegel van het dadelijke leven aangewezen; en door alles, wat zich gemakkelijk laat onderkennen, - uitwendige omstandigheden, inrigtingen en namen van den dag - als zoodanig blijkbaar gestempeld? - hoe veel te meer, daar het bekende ten aanzien van Fransche karakters en zeden zoo wél getroffen is, dat men hieruit tot de juistheid van het min bekende met regt besluiten mag? Helaas, welk eene waarheid met opzigt tot genoemde karakter, denk- en leefwijze, onder de tegenwoordige aanzienlijken van Frankrijk! welk eene waarheid, zoo dit boeksken een gewoon en getrouw tafereel der zamenleving bij deze lieden behelst!
Een der hoofdpersonaadjen, de man en vader der op den titel aangeduide heldinnen, treedt hier het eerst op, als nieuwelings aangesteld Prefect in een afgelegen Departement. Van ter zijde bemerkt men, dat zijne tegenwoordige vrouw (die zelve als verhaalster voorkomt) voorheen door hem uit lageren stand opgetrokken, en in de plaats eener gade, als 't ware, gedrongen is, die, schijnt het, door hartzeer ten grave werd gesleept. Zij beminnen elkander vurig; doch dit belet niet, dat al spoedig eene nieuwe intrigue door Mijnheer den Prefeet, met de vrouw van eenen vriend en gast, wordt bij de hand genomen, die hem daarenboven beweegt, de dwaze verliefdheid van eenen beminnelijken jongeling op zijne eigen vrouw, op allerlei wijze, te begunstigen. Door zijne onbezonnenheden daarna ontzet van zijnen post, en met de zijnen

{==683==} {>>pagina-aanduiding<<}
gevestigd op een afgelegen landgoed, verleidt hij op nieuw de jeugdige weduw eens verdienstelijken krijgsmans, als vriendin te hunnen huize wonende. En, hierin gedwarsboomd, ja eindelijk teleurgesteld, door de tusschenkomst zijner vrouwe, begaat hij al meer en meer buitensporigheden, ziet zijn huwelijk ontbonden, vervalt hoe langs zoo dieper, en komt gelukkig nog, als een uiterste booswicht, tijdig om.
Onder dit alles is de liefdedraad, tusschen de vrouw en den jongeling boven gemeld, niet afgebroken. In tegendeel, het ondoofbaar vuur des laatsten, allerlei toeval, en zekerlijk ook het wangedrag des eigen mans, ontsteekt mede in het hart der vrouwe eenen onweerstaanbaren gloed. Deze liefde is zelfs als de voorname hoofdzaak van het geheele verhaal te beschouwen, en wordt een tijdlang, of liever voor een groot deel, zeer belangrijk behandeld. Met vurige trekken inzonderheid maalt de Schrijver dezen hartstogt, schoon op de Fransche wijze, als zinnelijke behoefte en genot veel meer, dan zuivere aandoening van het hart. Men herinnert zich daarbij gedurig rousseau's schilderijen uit de Heloïse, en wordt meer en meer overtuigd, dat de Franschen geene andere liefde kennen, dan hetgeen zij desir avec de l'amitié noemen; doch dat ook deze begeerte, door het zuidelijk luchtgestel, de levendige verbeelding, het gansche gevoel hierop gerigt - in één woord, de verhoogde en verfijnde zinnelijkheid, in een licht wordt beschouwd en geplaatst, dat niet kan nalaten den verderfelijksten invloed te oefenen op het jeugdige hart. Eene poos blijft de onderlinge verkeering binnen de grenzen der betamelijkheid. Doch het is er verre vandaan, dat waarachtige zedigheid hiervan de oorzaak zou zijn. Welhaast stoort men zich aan niets meer; want het geheim, hun besloten huwelijk, doet geen gevaar meer vreezen. Eene vriendin van den hoogsten rang, de Vorst, derzelver echtgenoot, beiden hare beschermers en verlossers van het hatelijk huwelijk met den ontrouwen, weten van deze hare buitensporigheden, en blijven even zeer hare vrienden, ja leenen zich tot verberging der te vroege vrucht van dat zedeloos gedrag; schoon juist zij dit alles konden doen, uit hoofde hunner onbesmette en onverdachte eer. Eindelijk wordt het huwelijk aangekondigd; en nu besterft het Fanchette's dochter, nog in kinderlijken ouderdom; want
ook zij is op den minnaar van hare moeder verliefd. Zij dringt zelfs daar-
{==684==} {>>pagina-aanduiding<<}
op, dat deze haar den man zal afstaan. Men ziet geen ander middel, haar dezen eisch te doen intrekken, dan door de verklaring, dat in het geheim reeds de naauwste verbindtenis tusschen hare medevrijster en den gevaarlijken man bestaat. En Honorine bekoopt haren gedwongen afstand met niets minder dan den dood.
Zie daar het algemeen beloop van een verhaal, bovendien met allerlei bijwerk, en fraaije zoo wel als belangrijke stoffaadje, zoo als van zelve spreekt, ruim voorzien. Men ziet uit hetzelve den geest dezer hersenvrucht, die overigens alles heeft, waardoor deze soort van geschriften gewoonlijk onderhoudt, vermaakt en boeit. Is het niet ongelukkig, dat het rijk, hetwelk in zoo vele opzigten den toon aan de beschaafde wereld geeft, dat de taal, die in alle hoogere standen wordt verstaan, dat de geliefkoosde Fransche litteratuur zulk eene bron van zedebederf bevat? Neen, beminnelijke schoonen, bederft uw hart en verbeelding en zedelijken smaak en rein geluk door deze verpestende lekkernijen niet! Dweept dan oneindig liever met een' lafontaine, die - hij moge somtijds uw gemoed met droomen en hersenschimmen vervullen - ten minste de deugd en de schaamte eerbiedigt en verhoogt. Doch, dat het niet slechts romans zijn, die uwen leeslust boeijen. Immers, de Bevalligheden zelve openen u in onze dagen den tempel der wetenschappen. Geschiedenis en dichtkunde geleiden langs de aangenaamste, en niet min zekere, niet min hielzame paden van ware wijsheid en rijpe ervarenis. Honderd gelezen romans - wat voordeel hebben ze u aangebragt? wat hebt gij uit dezelven geleerd? Helaas! het is maar al te waarschijnlijk, dat uw hart en verstand beide, gelijk uw kostbare tijd en vermaak in nuttige bezigheid, daarbij veeleer hebben schade geleden. - Doch, nog eenmaal: verre, verre vooral van ons Fransche wijsheid, Fransche vrijheid, Fransch geluk! De ondervinding zelve heeft ze schrikkelijk gebrandmerkt.





{==685==} {>>pagina-aanduiding<<}

Boekbeschouwing.

Verhandelingen, uitgegeven door Teyler's Godgeleerd Genootschap. XXVste Deel.

(Derde Verslag.)

Hoofdst. III. Zou de voorname sterkte, waarop voorstanders der Mythische Schriftverklaring bogen, aan dezen geheel betwist worden, zoo vereischte die beruchte overeenkomst tusschen de Mythen der Hebreërs met die van andere Natiën een' opzettelijken en uitvoerigen toets; hoe zeer de Schrijver, wegens den overvloed van stoffe, zich alleen in dezen bepaalt tot de hoofdpunten. Daar is, zulks werd alreede erkend, voorzeker eenige overeenkomst tusschen de dichterlijke tafereelen bij de Hebreërs, en Grieken of Latijnen; vermits de verbeelding overal gelijken gang volgde, eensoortige beelden schiep: echter onderscheiden zich hierin de eersten van de laatsten, dat zij, ofschoon stouter in hunne vlugt, meer omzigtig en spaarzaam zijn dan dezen in het aanwenden of opsieren van verdichtselen. Uit eene keurige tegenstelling van het Boek Job en den Homerus, en vergelijking bovendien tusschen de plaats, Jef. XIV:9-12, aangaande het rijk der dooden, met de beschrijving en tooi van hetzelve bij Grieksche en Latijnsche Dichters, besluit pareau te regt, ‘dat dezen zeer verkuischt waren met Mythen, terwijl de Hebreërs daartoe geheel niet geneigd waren.’ - Overigens mag men toestaan, dat er eenige overeenkomst is tusschen vele Bijbelsche geschiedverhalen en sommige Mythen; en dringt men hierbij inzonderheid aan op de verschijningen en tusschenkomst van Jehovah of Engelen, als eenerlei met die der Goden in de Fabelleer der Heidenen. Maar te eenemaal ongepast is het, zoo ongelijksoortige dingen, als den eenvoudigen stijl des Geschiedschrijvers, met den hoogdravenden trant en zwier van Dich-
{==686==} {>>pagina-aanduiding<<}
ters, te willen vermengen. Het doel toch van beiden loopt krachtig uiteen: dezen schikken zich naar het vooroordeel of bijgeloof hunner landgenooten;
genen doen opgave van gebeurde zaken. Zoo verschilt herodotus te dezen zelfs van de oudste Grieksche Dichters: trouwens, geen Volk ter wereld had immer Geschiedschrijvers, bij welken zich zoodanige overhelling tot het Mythische laat waarnemen, als men aan die der Hebreërs willekeurig aantijgt. Verder, men vindt bij andere Natiën zekere volgreeks van Mythen, door de Dichters tot een Mythologisch stelsel, of zeker geheel, gebragt. Maar bij de Hebreërs is die zamenhang der Mythen niet; komen deze voor, als ingeweven, en in verband staande met de Geschiedenis. Elders wederom behooren de Mythen tot het Veelgodendom, en ontleenen hare geboorte van het bijgeloof. Bij de Hebreërs, daarentegen, mist deze rijke bron van verdichtselen; werd van den beginne de Eenheid Gods erkend. Van hier kent hunne Geographie geene verdichte eilanden, geene rivieren, bergen of bosschen, door Goden bewoond; ook is er in hunne Geslachtlijsten, bij de geboorte van hunne Stamvaders, Wetgevers of Helden, nergens spoor van eene bovennatuurlijke afkomst. Met dit al vermeent men van het Veelgodendom eenig blijk te vinden, in den meervoudigen uitgang en gebruik van het woord Elohim; in Gen. III:22, waar God zegt: ‘De mensch is geworden, gelijk één onzer;’ alsmede in Gen. VI:2, en weinige plaatsen uit Job, gewagende van Zonen Gods; het reuzengestacht, of de halve Goden, in de fabelleer, gelijk men wil. Dat hierop veel met rede valt aan te merken, en met de daad door onzen ervaren Oosterling ter wederlegging gezegd is, vereischt geen bewijs voor den Vaderlandschen Lezer. Alleen in zoo bekende en bij ons uitgemaakte zaak, achten wij het overbodig,
de voldingende bewijzen van pareau over te nemen, die ons zelfs toeschijnt op deze vitterij der Neologen breedvoerig genoeg te hebben geantwoord. - Van meer belang was het, stil te staan op de verschijningen van God of Engelen in den Bijbel,

{==687==} {>>pagina-aanduiding<<}
in welker opgave men vooral het Mythische meent aan te treffen, en waarover men inzonderheid struikelt. Maar de openbaring Gods op Sinaï, de lastgeving van Jehovah aan Jeremias, en Christus verheerlijking op Thabor, waarbij Mozes en Elias gezien werden, dragen geenerlei kenmerk van een Mythisch verhaal; veelvuldig bewijs daarentegen van ware gebeurtenissen: gelijk zij ook als zoodanige geloofd en te boek gesteld zijn; en dit te meer, omdat eene voldoende reden voor de Goddelijke tusschenkomst in elk dier gevallen blijkbaar te ontdekken is. Eveneens is het gelegen met de verschijningen van Engelen, of Boden Gods, in de Gewijde Boeken. Het bestaan immers van geestelijke wezens, die eenen tusschenstand uitmaken tusschen God en menschen, is voor onze rede zeer aannemelijk; en, dit bestaan erkend wordende, heeft het meer waarschijnlijkheid, dat gedachte aloude Openbaringen aanleiding gaven tot het Veelgodendom, of den bijgeloovigen waan omtrent Geniussen en Demons, dan dat men in vroegere eeuwen die verschijningen van Engelen zou verdicht heb en, welke in zoo naauw verband staan met den waren Godsdienst, en in de II. S. als wezenlijke daadzaken voorkomen. Daarenboven, hoedanige overeenkomst ondersteld wordt tusschen de Mythen van sommige oude Volken en die der Hebreërs, dit veel afdoend verschil is niet te loochenen, dat men bij die der eerstgenoemden eene verspillende kracht ontdekt van het menschelijk vernuft gepaard gaande met eene sterke zucht tot het verdichten van alles, wat hoogst ongerijmd, goddeloos, vervaarlijk en monsterachtig mag heeten: terwijl steeds bij de laatsten, daarentegen iets verhevens, Godewaardigs en doelmatigs vrij duidelijk uitblinkt. Plato wraakte hierom de Mythologie van
homerus; en de Stoïcijnen en latere Uitleggers benaarstigen zich, dat afzigtelijke te dekken, en eenen redelijken zin der fabelen op te sporen. Bauer zelf erkent, dat de vergelijking van Mythen grootelijks ter eere der Hebreeuwsche strekke; hoezeer hij tevens uit den Bijbel een aantal plaatsen aanvoere, waarop niet weinig zou

{==688==} {>>pagina-aanduiding<<}
te berispen zijn. Hiervan nu zwijgende, dringt evenwel pareau dat algemeen onderscheid aan, welk gelegen is in het verband met den dienst van den éénen waren God, en niet, gelijk bij de Heidenen, met de leere des Veelgodendoms.
Wat voorts wegens meergezegde overeenkomst valt aan te merken, brengt onze Schrijver tot eene algemeene bespiegeling. Zoo ging het menschelijk vernuft ten deele gelijken gang in het gebruik en tooi van dichterlijke tafereelen; zoo putteden ook wel eens Hebreërs en Grieken uit eene gemeene Egyptische bron. Dan wederom is die vermeende overeenkomst van Hebreeuwsche Mythen met die van andere Natiën, of in het geheel geene, of louter toevallig, of eindelijk, volgens pareau, daaruit ontstaan, dat men elders Mythen ontleende uit de H. Geschiedverhalen. In ons verslag moeten wij ons bepalen, om van deze driederlei soort, waarover zich onze Schrijver oordeelkundig uitlaat, eene en andere proeve op te geven ter aanwijzing van 's mans gevoelens. - Geene overeenkomst ontdekt hij, in de onderstelde Philosopheme wegens den oorsprong des Kwaads, tusschen het eten van den verboden boom en Pandora's doos; even weinig als bij een aantal zamengeraapte vergelijkingen. Eene louter toevallige neemt hij waar, behalve in de Profetische droomen, ten aanzien der geboorte van den Heiland. Deze wil men toch voor eene wijsgeerige Mythe hebben aangezien, omdat andere Natiën desgelijks aan groote Mannen eene afkomst van Goden toeschreven. Hoe los dit gevoelen sta, blijkt onzen Lezeren reeds uit het boven gezegde, dat juist de Hebreeuwsche geslachtlijsten geenerlei bewijs dragen van hunnen smaak om eenige bovennatuurlijke afkomst te verzinnen, die zich bij de Grieken en andere Heidenen gedurig laat opmerken. Vreemd luidt het dus, dat men hiervan eerst in het N.V. eenig bewijs aantreffen zoude. Ook geeft de plaats, Jef. VII:14, geene aanleiding om des Heeren geboorte voor een verdichtsel aan te zien; daar Voorspellingen wel
toegepast werden op gebeurde zaken, maar nimmer eenige gebeurtenis-
{==689==} {>>pagina-aanduiding<<}
sen verzonnen zijn, om aan de Godspraken der Profeten vervulling te doen erlangen: althans zulks had geen plaats in het onderhavig geval, vermits de Joden, ten tijde van Christus, de bedoelde woorden van Jesaïas niet toepasten op de geboorte van den verwachten Messias. Met geen regt, derhalve, laat zich uit deze toevallige overeenkomst (die, naar ons gevoelen, naauwelijks eene overeenkomst heeten mag) iets opmaken, dat tegen de geloofwaardigheid van het Evangelisch verhaal gelden mag. Eindelijk, hoewel men dit stuk niet te ver moet uitbreiden, onderscheidene Mythen van den ouden tijd schijnen haren oorsprong aan de Gewijde Geschiedenissen te zijn verschuldigd. Zoo, gelijk gezegd is, vond het bijgeloof voedsel, om de tusschenkomst der Goden te verdichten, uit de verspreide overleveringen wegens Goddelijke verschijningen in die kindschheid der wereld, waarvan alleen de Bijbel spreekt. De langlevendheid, desgelijks, der menschen vóór den Vloed schijnt aanleiding verschaft te hebben tot zeer vergroote opgaven van dien aard, bij andere Volkeren verspreid. Inzonderheid nogtans getuigen de oudste Cosmogoniën, en vele verhalen wegens ongemeenen Watervloed, overblijfselen te zijn van de geheugenis wegens de Schepping en Zondvloed, hier en ginds onder de Natiën bewaard gebleven. Bij de Perzen in het bijzonder vindt men spoor wegens de Geschiedenis van den Val, in eene opgave van den oorsprong des Kwaads, die uit deze bron mag gerekend worden afgeleid te zijn.
Achtende alzoo het voorname bewijs voor de Mythische Schriftuurverklaring ontzenuwd te hebben, vervolgt onze Schrijver zijn stuk te voldingen in het tweede gedeelte zijner Verhandelinge, waarin hij de overige bij komende bewijzen toetst. Daarbij hopen wij den kundigen Man te vergezellen in ons volgend en laatste Verslag. Thans leggen wij eenen oogenblik de pen neder, met den bescheiden wenk, dat, zoo wij iets in het algemeen omtrent 's mans arbeid hebben aan te merken, dit zijn moet ten aanzien van zijne uitvoerigheid, waardoor pareau eensdeels meer bekende

{==690==} {>>pagina-aanduiding<<}
zaken vrij breed verhandelt, anderdeels bij gelijkheid van onderwerpen bijkans tot herhalingen vervalt. Dan, wij gevoelen te wel, dat de aangelegenheid van een geschrift, dat de eer des Bijbels waardiglijk handhaaft, ons gebiedt, om met geene te groote strengheid te vonnissen over dit zeer volledig en uitgewerkt stuk.







Leerrede, ter aanbeveling van en deelneming aan een, hier te lande, op te rigten Nederlandsch Bijbelgenoetschap, uitgesproken te Leyden, den 3 Julij, 1814, door J. Roemer, Christen-Leeraar aldaar. Te Leyden, bij J. van Thoir. In gr. 8vo. 29 Bl. f :-6-:

Godsdienstige Redevoering op het Beleg en Ontzet der Stad Leyden, voorgevallen in den Jare 1574; gepredikt, op den 3 Oct. 1814, door J. Roemer, Christen-Leeraar te Leyden. Aldaar, bij J.W. van Leeuwen. In gr. 8vo. 40 Bl. f :-8-:

Kort na malkander komen deze twee Kerkelijke Redevoeringen van den Eerw. roemer uit. De onderwerpen, nogtans, hebben geene overeenkomst of verband. En hieruit is het zekerlijk te verklaren, dat de stijl zoo aanmerkelijk verschilt. In het eerste stuk zijn de volzinnen doorgaans lang, in het laatste hier en daar verbazend kort; in het eerste heerscht dus eene zekere bedaardheid, in het laatste eene soort van onrust, die, hoe zeer de stijl van redevoeringen uit de letter niet juist moge te beoordee en zijn, toch eenen verschillenden invloed op de uitspraak moet oefenen, en in het laatstgenoemde geval, in plaats van eenen wegslependen stroom der rede, iets stooterigs te weeg brengen.
De Leerrede, over Marc. XVI:15, is haren oorsprong inzonderheid verschuldigd aan eenen brief, door den Pre-
{==691==} {>>pagina-aanduiding<<}
diker ontvangen van het Engelsch Bijbelgenootschap; brief, die, zoo niet aan allen, zeker aan de Leeraars in aanzienlijke steden algemeen is toegezonden Het verzoek, in dien brief vervat, om ter bevorderinge van de belangen des Bijbelgenootschaps, vooral des op te rigten Nederlandschen, mede te werken, wordt met de uitspraak en uitgave van deze Leerrede beantwoord. Haar loop is deze: het weldadig ontwerp van den Stichter des Christendoms strekt zich tot alle menschen uit; de roeping, daartoe op de Apostelen overgebragt, bestaat ook nog voor ons; duizenden onzer tijd- en landgenooten missen de noodige godsdienstige beschaving, missen het middel daartoe, den Bijbel; het is Christenpligt, in dit gebrek te helpen voorzien. Geleidelijk en natuurlijk vloeit dit eene uit het andere voort, zonder dat opzettelijk aangeduide afdeelingen de overgangen aanwijzen, of behoeven aan te wijzen. Met vele drangredenen aangedrongen, door vele aanmerkingen in het licht gesteld en treffend opgeluisterd, vertoont zich het geheel in geen onbevallig licht. Inzonderheid zou men eene ware leerwijsheid daarin kunnen vinden, dat de aandrang zoo zeer is in den geest van toehoorders, hoedanigen wij mogen vooronderstellen die van den Eerw. roemer geweest te zijn; liefhebbers van verlichting, algemeene menschenwaarde, en vrije beoefening van den éénigen Bijbel. Schoon wij dan ook niet zoo zeker zijn, dat het bij velen onzer landgenooten aan eenen Bijbel ontbreekt, en dat voorziening in dat vermeend gebrek het licht en den troost van den Godsdienst hier aanmerkelijk zou doen toenemen; zoo kunnen wij toch bij niemand den ijver afkeuren, aan de bevordering der waarheid gewijd, die naar de godzaligheid is. Mogt het misschien hier of daar aan het woord haperen, of kan dat Goddelijk woord, op deze wijze, verder doordringen, dan tot
hiertoe geschiedde hoe rijkelijk zou de uitstekendste moeite beloond zijn! Het speet ons min of meer, dat roemer van hetzelve tot zijne t.t. zegt: ‘Als een werk van waarheid, troost, bemoediging, hope en verzekering, noemt gij hetzelve het woord Gods.’ De

{==692==} {>>pagina-aanduiding<<}
oppervlakkige toehoorder, of lezer, zou kunnen meenen, daaruit te moeten opmaken, dat roemer deszelfs waarachtig Goddelijk gezag niet erkende, noch Jezus woorden, daarin vervat, door God wonderdadig bekrachtigd, en dus als Zijne eigen woorden achtte. En zoodanige opvatting toch zou niet min den Heere roemer, dan der waarheid onregt doen.
No. 2. De Kerkelijke Redevoering heeft ten tekst: Zoo God voor ons is, wie zal tegen ons zijn? Zij begint met het betoog, dat het bestuur der Voorzienigheid alles ten goede regelt, God altijd met ons is, en nergens tegenstand zijner wijze en weldadige oogmerken ontmoet. Vervolgens wordt de gebeurtenis, toen gevierd, ontvouwd en toegelicht; en eindelijk daarvan de toepassing op de tegenwoordige omstandigheden des vaderlands gemaakt. Zeer levendig is alles gesteld. De toon der redevoering, bij een verhaal zoo ligt verloren gaande, is zoo wel daar als in de toepassing behouden gebleven. Het kan alzoo waarlijk eene feestrede heeten, en niet gemist hebben, eene vrolijke en teffens godsdienstige geestdrift in de toehoorders op te wekken. Gelijk echter, bij ons, zwakke menschen, alle goed zijn kwaad, alle lust zijn last veelal heeft; zoo zeiden wij reeds, dat de stijl ons wat al te levendig, al te springerig voorkwam; en moeten wij er bijvoegen, dat zoo wel in het geheel, als in sommige deelen, voor ons, iets onbestemds en duisters scheen te heerschen, dat den straks gemelden gunstigen indruk aanmerkelijk kan verzwakt hebben. Wij willen alleen van het partieele een paar voorbeelden aanhalen, omdat dit het andere te gelijk eenigzins verklaart, hetgeen overigens te veel eigen betoog, naar mate der uitgebreidheid van het beoordeelde stuk, van ons zou vorderen.
Op bl. 17 luidt het van de Inquisitie: ‘Zij zocht de doortraptste snoodheden bijeen, om lieden te belagen, gemoederen te doorsnuffelen, en de gevangenen de diepste verborgenheden hunner gewissen, zoo door ijsselijke, in de oogen onverdragelijke, dreigementen, als door de al-
{==693==} {>>pagina-aanduiding<<}
lergevoeligste vonden van weedom, uit te pijnigen;’ - hetgeen, uit brandt eenigzins onnaauwkeurig aangehaald, en van veroudering niet volkomen vrij te pleiten, hier, buiten zijnen eigen zamenhang, bezwaarlijk volkomen zal zijn verstaan.
Bl. 36. ‘Wij verloren de vrijheid, verlieten God en zijnen dienst, verzaakten eed en pligt, waren geene Nederlanders meer; en aller armen waren tegen ons gewapend, toen wij ons, lafhartig, gedroegen, ten prooi gaven aan de verleiding van de baatzucht en naar het gevlei van eenige Grooten hoorden. Onze gedienstige verbeelding herinnert ons de gebeurtenissen nog levendig genoeg, die onzen val voorbereidden. Daar zaten wij en weenden wij aan onze rivieren, gedwongen onze liederen, als in een vreemd land, ter eere van bloeddorst en geweld, te zingen. God scheen zich voor ons te verbergen. Wij herleefden voor onze regtvaardige zaak,’ enz. Wordt hier in den beginne van den oorsprong der rampzalige revolutie, met den aankleve van dien, gesproken, of niet? welke allen waren tegen ons? Het is duister.
Voorts wordt op bl. 25 van een lijkvurig gelaat, bl. 28 van het onzekerste gevaar gesproken, dat wij mede niet regt begrijpen. En op bl. 11 wordt gezegd: ‘Kon eenig volk zeggen: zoo God voor ons is, wie zal tegen ons zijn? het was de Nederlander, welke den plek gronds, dien hij bewoont, aan de golven ontwoekerde; te midden der woedende stormen middelen zijner beveiliging tegen overstrooming en verwoesting schiep,’ enz. Hoe hangt dit zamen? Dit immers mogt zelfvertrouwen leeren; maar daarvan wordt hier niet gesproken.


{==694==} {>>pagina-aanduiding<<}

Handleiding tot de Geregtelijke Geneeskunde; dienstig voor Geneesheeren, bij de schouwing, als ook voor Regtsgeleerden en Regters, ter beoordeeling van het doodelijke der wonden, en van alle andere bij het Geregt voorkomende geneeskundige zaken; door M. van der Meersch Bosch, Doctor en Vroedmeester te Amsterdam. Met eene Plaat. Te Amsterdam, bij W. van Vliet. 1814. In gr. 8vo. f 2-16-:

Het mag inderdaad onder de zeldzame verschijnselen gerekend worden, wanneer, in onze tale, eenig oorspronkelijk werk het licht ziet, dat aan de Geneeskunde is toegewijd. Nog zeldzamer kan het geacht worden, zulk een werk uit handen te zien komen van hem, die in deze kunst nog niet zeer lang is ingewijd. De uiterste voorzigtigheid wordt er alsdan vooral vereischt; daar het voor den dag komen, om ons dus uit te drukken, met eenig geschrift van eenen beslissenden invloed zijn moet op den dunk, welken men omtrent het oordeel, de schranderheid en den smaak des Schrijvers koestert; zoo zelfs, dat hij, na de algemeenwording van denzelven, bij de onberadene uitgave van een te weinig bekookt stuk, wel wenschen mogt, hetzelve nimmer het daglicht te hebben doen zien. En nu vragen wij al aanstonds, of Dr. van der meersch bosch geene reden heeft, om openlijk dien wensch te uiten; daar wij deze zijne Handleiding ouder die ongelukkig uitgevallene proeven moeten rangschikken, welke juist geschikt zijn om de algemeene opinie tegen zich te zien opkomen, waarvan hij ongetwijfeld reeds gevoelige verzekeringen heeft verkregen. Waartoe toch deze Handleiding, en dat in onze tale? daar de onderwerpen, in dezelve vervat, in de taal der Geleerden zoo vaak behandeld zijn, juist daarin behooren geschreven te worden, en

{==695==} {>>pagina-aanduiding<<}
der ongewijden kiesche ooren hoogst onaangenaam aandoen. Zij is, daarenboven, wat meer zegt, uit dit oogpunt beschouwd, overtollig; daar er, in genoemde tale, een op zichzelf belangrijk werkje gevonden wordt van j.b. keup, ten titel hebbende: j.d. metzger, systema medicinae forensis succinctum, hetgeen eene vertaling uit het Duitsche werk van dezen laatsten is, (wiens geschrift bij herhaling is herdrukt) en hetgeen Dr. van der meersch bosch vooral niet onbekend kan zijn; hebbende deze Latijnsche overzetter, behalve de aangevoerde reden voor zijne overbrenging in die taal, daarbij de zeer gegronde aanmerking gemaakt, dat dezelve noch den Geneesheeren, noch den Regters, of die regtzaken behandelen, wanneer zij hun ambt waardiglijk zullen bekleeden, vreemd mag zijn. Maar, dit nu eens ter zijde gesteld, wat is dan deze Handleiding nog anders, dan eene gedeeltelijke vertaling van het werk van metzger, waaruit men het een en ander heeft uitgelaten, hetgeen mogelijk beter geweest ware over te nemen? En, daar metzger slechts hier en daar wordt aangehaald, zoo vragen wij, of dit niet vrij wat naar letterdieverij zweeme? Daarenboven krielt het geschrift van fouten, en de lijst der Errata had aanzienlijk vergroot kunnen worden; ja wij zouden schier kunnen zeggen, dat geene aanhaling behoorlijk of in goede orde overgeschreven is. Ook met betrekking tot het Latijn zondigt de Schrijver grof: vulnera insanabilia, hand lethalia, b.v., te vertalen door ongeneeslijke of doodelijke wonden, zou men den Latijnschen leerling van de eerste school naauwelijks vergeven. Ook de namen der Schrijvers zijn hier en daar als geradbraakt; zoo leest men, bl. 19, gorter en welsch; het naast ons liggend werk van metzger, bl. 72, laatste uitgave,
vergelijkende, vinden wij, gottfr. welsch, enz. enz. Deze naamsverwisseling schijnt dan ook aanleiding te hebben gegeven, dat onze Dr. den zoo beroemden als braven Hoogl. bonn op eene schandelijke wijze ten toon gesteld heeft; daar hij, van metzger sprekende,

{==696==} {>>pagina-aanduiding<<}
bl. 287, zegt, dat deze in zijne nota een gezegde van dien Hoogleeraar aanhaalt, die zijnen leerlingen een meisje vertoonde, hetwelk zwanger was; daarbij voegende: stando feci! terwijl in het werk van metzger, in de noot, het volgende gevonden wordt: Van r.... wordt verhaald, dat hij bij zulk eene gelegenheid zijn meisje in de gehoorzaal geroepen, en tot zijne toehoorders gezegd hebbe: hanc stando feci! - Recensent, hoezeer vernomen hebbende, dat, op eisch des genoemden eerbiedwaardigen Hoogleeraars, door den onvoorzigtigen Schrijver een verbeterblad vervaardigd is, heeft, uit aanmerking van het aantal exemplaren, bevorens reeds verspreid, het van zich niet kunnen verkrijgen, dezen, uit onkunde of slordige onoplettendheid, gelijk wij liefst onderstellen, voortgesprotenen misslag te verzwijgen. - En nu oordeele de Lezer uit het aangevoerde, wat hij van dit werk te houden hebbe! Ongelukkiglijk is de Uitgever met hetzelve wel het meest bedrogen; daar wij, een oneindig beter in het oorspronkelijke van metzger zelven bezittende, de uitgaaf zelve van dit stuk als eene grove drukfeil mogen aanmerken. Het lust ons daarom niet, van hetzelve eenige breedere melding te maken.

Reizen van Mirza Abu Taleb Khan in Azië, Afrika en Europa, gedurende de jaren 1799-1803. Door hemzelven in het Perzisch beschreven. (Naar de Fransche vertaling.) II Deelen. Te Leeuwarden, bij de Wed. J.P. de Boy. 1813. In gr. 8vo. Te zamen 506 bl. f 6-:-:

Op het gezigt van dezen titel zal het velen even als ons gaan; zij zullen dien voor een masker houden, maar zich nietemin met een belangrijk en welligt geestig onderhoud vleijen. Uit het voorberigt, echter, van den Engelschen vertaler zoo wel, als uit het stuk zelve, blijkt de echtheid der geheele reize, althans naar ons oordeel, genoegzaam. En des te gretiger begonnen wij dan ook te lezen.

{==697==} {>>pagina-aanduiding<<}

Gelijk te verwachten is, voor hem, die enkel om zich te vermaken leest, is deze natuurlijke Perziaan niet zoo treffend als een verdichte. Vele zaken vertelt hij, die en zoo als een Europeaan ook al zou vertellen; vele, die ons in het geheel niet vertellenswaardig schijnen; vele, die wij toch liever van eenen landsman zouden hooren; maar evenwel ook niet weinige, die, hetzij om zichzelve, hetzij om de wijze van derzelver vertelling en inzonderheid beoordeeling, een groot belang wekken. Dit alles ligt in den aard der zake, en is het blijkbaar bewijs der echtheid van het verhaal zelve.
De schrijver is een aanzienlijk man, wiens vader, een Turk van afkomst, doch in Perzië geboren, zich vervolgens in Indië neêrgezet, daar eene vrouw gehuwd, en in belangrijke betrekkingen gestaan had. Hij zelf, de nukken der sortuin op eene droevige wijze ondervonden hebbende, besluit met eenen vriend uit Engeland, deszelfs vaderlijken grond een bezoek te geven. Op een Deensch vaartuig ingescheept, vindt hij ruime stof tot klagten over allerlei ongemak en kommer. Zij reizen daarmede dan slechts tot de Kaap de Goede Hoop, waar men eene poos vertoeft, en land en stad en inwoners eenigzins beschreven, of, uit hetgeen den reiziger wedervaart, kenbaar gemaakt worden. Vervolgens beklimt hij eenen Engelschen bodem, die oneindig beter is ingerigt, doch waarmede zij genoodzaakt worden te Cork, in Ierland, binnen te loopen. In zijne beschrijvingen van dit eerste Europesche gewest, door hem betreden, bespeurt men misschien den aangenamen indruk, dien het vasteland-verblijf, na eenen langen zeetogt, altijd maakt; althans men bespeurt des mans tevredenheid en ingenomenheid met vele eigenheden van ons westersch werelddeel doorgaans sterker, dan men van eenen Oosterling, aan ander klimaat en andere zeden gewoon, zou verwachten. Te Dublin inzonderheid eenen tijd vertoefd, en zich daar zeer naar zijnen zin bevonden hebbende, gaat hij op reis naar Londen. Hier blijft hij lang, ziet er al wat zienswaardig is, verkeert er met de aanzienlijkste lieden, en vergadert het grootste deel der stoffe, waarmede dit boek gevuld is. Vervolgens keert hij over Frankrijk, Italië, Maltha, Konstantinopel, Bagdad, Bassora, Bombai naar
zijne bakermat terug, en is, in het verhaal dezer, meest land-reize, naar Indië niet zelden om de eigen onbekendheid der zaken, en niet meer slechts om zijne

{==698==} {>>pagina-aanduiding<<}
naïve onkunde van ons gewone dingen en zeden, lezenswaardig. In al het verhandelde straalt een helder verstand, een opmerkzame en geöefende geest, eene schoone mate van beschaving door; en is de stijl doorgaans zoo klaar als eenvoudig. Ten einde onze lezers hiervan te overtuigen, en hun vooral de aanprijsselijkheid van het werk zelve te doen zien, zullen wij, dat door oopende, hier en daar eenige regels uitschrijven; hiertoe inzonderheid die gebruikende, waar het karakteristieke der beschouwing van den Aziaan meest in uitkomt.
‘Hier te lande (Ierland) even als in geheel Europa, maar vooral in Frankrijk en Italië, zijn de gewrochten der beeldhouwkunst in zulk eene achting, dat het bijna naar afgoderij gelijkt. Eens heb ik te Londen eene figuur, die armen, billen noch hoosd had, en eigenlijk niets meer dan eene wanstaltige romp was, voor den ontzettenden prijs van veertigduizend roupyen (*) zien verkoopen. Het is inderdaad zonderling, dat lieden, die met zoo vele kennis en gezond verstand begaafd zijn, en den adel van Hindostan bespotten durven, omdat hij, even als de vrouwen, gouden en zilveren toolsels draagt, zoodanig door wansmaak weggesleept worden, dat zij hun geld voor zulke nuttelooze stukken steen verkwisten. Vele van deze figuren schijnen intusschen verschillende bestemmingen te hebben. Zoo ziet men, bij voorbeeld, somtijds boven de deuren groote doggen, en binnen in de huizen vrouwebeelden, die met cimbalen of andere muzijkinstrumenten dansen. Op de schoorsteenmantels plaatst men eenige Grieksche godheden; de kerkhoven zijn met doodsbeelden versierd, en in de tuinen ontmoet men gestalten van duivels, tijgers en wolven, die eenen vos vervolgen, waarschijnlijk met oogmerk, dat die laatstgenoemde dieren, daardoor afgeschrikt, niet in den tuin zullen komen.’
‘De aangenaamste plaats, welke ik mij herinneren kan ergens gezien te hebben, is het Pheniks-park (bij Dublin). Behalve de reeds opgenoemde schoonheden, die aan alle parken in het algemeen eigen zijn, bevat het verscheidene gebouwen van gehouwen steen; terwijl de rivier van Dublin, wier schuins afloopende en met boomen beplante oevers schoone wandel-
{==699==} {>>pagina-aanduiding<<}
dreven vormen, midden door hetzelve vliet. Twee uitmuntende steenen bruggen en heuvels, wier schaduwkanten in den winter somtijds met sneeuw overdekt zijn, terwijl de tegenovergestelde zijden altijd groen blijven, 't welk een allezins aardig kontrast oplevert, brengen zeer veel toe tot versraaijing van het geheel. Kortom, dit betooverende tafereel overtuigde mij ten volle, dat de Engelschen in de Indiën volkomen gelijk hebben, wanneer zij, in weerwil van den hoogen rang, dien zij daar bekleeden, en niettegenstaande de aanzienlijke inkomsten, welke zij genieten, ons land slechts als een kortstondig verblijf beschouwen, en steeds naar het oogenblik haken, waarin zij wederom naar hun vaderland kunnen terugkeeren.’
‘Veertien dagen na mijne aankomst hadden wij zeer veel sneeuw; eene verschijning, welke, als voor mij geheel vreemd zijnde, mij ten uiterste verbaasde. De daken en muren waren er spoedig mede overdekt, en in twee of drie dagen vertoonden de velden en bergen, zoo verre het oog slechts reiken kon, niets dan eene witte oppervlakte. Gedurende het sneeuwen was de koude niet zeer sterk; doch vervolgens werd zij zoo streng, dat, niettegenstaande ik alle mijne deuren en vensters gesloten hield, en drie dekens op mijn bed had, ik mij van dezelve als van eenen scherpen pijl doordrongen gevoelde. Het vuur baatte mij weinig, want terwijl ik mijne eene zijde warmde, bevroor de andere, en dikwerf brandde ik mijne vingers, voor ik de eigenlijke hitte ontwaar werd. Eindelijk bevond ik, dat het wandelen het beste middel tegen de koude was; hetgeen mij dan ook deed besluiten, dagelijks zeven of acht mijlen te voet af te leggen. Eerst vreesde ik, dat mijne gezondheid door de koude zou lijden; doch in tegendeel bespeurde ik weldra met genoegen, dat mijn eetlust beter werd, en dat mijne krachten en vlugheid dagelijks meer en meer toenamen. - Ik herinner mij, dat, toen ik in Indië slechts een kamizool van Daccascher mousselin droeg, ik, na eene wandeling van één uur, zeer vermoeid was; terwijl ik hier, met een groot gewigt van kleederen beladen, zonder moede te worden, zulk eenen geruimen tijd kon wandelen. In Indië bragt ik dagelijks zes of acht uren, op onderscheidene wijzen, met slapen door, zonder mij verkwikt te gevoelen; en gedurende mijn verblijf in Ierland heb ik zelden 's nachts meer dan vier

{==700==} {>>pagina-aanduiding<<}
uren geslapen, en echter over dag nooit den minsten zweem van vaak bespeurd.’
‘Het is te Londen gebruikelijk, om, bij gelegenheid der verjaardagen van den Koning en de Koningin, op de tijding eener groote overwinning, of bij de afkondiging van den vrede, de stad buitengewoon en luisterrijk te verlichten. Ofschoon ik te Hindostan meermaals soortgelijke prachtige verlichtingen gezien hebbe, en mij, tijdens het huwelijk van den Vizier aly, den aangenomen zoon van den laatsten Nabob, te Lucknow bevond, waar men een sort van vijf mijlen omtreks, met bolwerken, torens en poorten, alles uit bamboes zaamgesteld, vervaardigd had, 't welk des nachts door zoo vele lampen verlicht was, dat er twintigduizend menschen vereischt werden om ze aan te steken; moet ik echter bekennen, dat er, naar mijn oordeel, zulk eene eentoonigheid en gebrek aan smaak in heerschte, dat het met de Londensche verlichtingen volstrekt niet kan vergeleken worden.’
‘De Engelsche wetgevers en wijsgeeren zijn zeer wijsselijk van oordeel geweest, dat het beste middel, om de vrouwen voor verleiding te bewaren, is, te beletten, dat zij geene gelegenheid hebben, om zich aan onbetamelijke hartstogten en begeerten over te geven, en haar, ten einde dat oogmerk te bereiken, bezigheden te verschaffen. Dien ten gevolge heeft men haar alle de zorgen voor en het gansche bestuur over hare huishouding geheel en onverdeeld opgedragen.’ - ‘Behalve den allezins gewigtigen regel, van welken ik zoo even melding maakte, hebben de Engelsche wetgevers, insgelijks zeer verstandig, der vrouwen zekere hinderpalen in den weg gesteld, die haar beletten een kwalijk gebruik van de vrijheid te maken, welke zij genieten. Vooreerst worden vreemdelingen en personen, van wier goed zedelijk gedrag men geene genoegzame bewijzen heeft, zelden in haar gezelschap toegelaten. Ten andere leggen de vrouwen zelden bezoeken bij ongehuwde mannen af, ten ware die hare bloedverwanten zijn. Ten derde wandelt te Londen geene fatsoenlijke vrouw, zonder door haren man, bloedverwant, vriendin of bediende vergezeld te zijn. Daarenboven zouder de ouders en het gansche huisgezin zich onteerd achten, wanneer hunne dochter of zuster zich slecht gedroeg. - Uit dit een en ander blijkt zonneklaar, dat de Engelsche vrouwen, in weerwil van de schijnbare vrijheid, welke

{==701==} {>>pagina-aanduiding<<}
zij genieten, ondanks de beleefdheid en vleijerijen, waarmede men haar dikwerf als overlaadt, door de wijsheid der wetgevers binnen zeer naauwe grenzen beperkt zijn; daar, in tegendeel, bij de Mahometanen, de vrouwen, die, van de zamenleving uitgesloten, en geenen omgang met vreemdelingen hebbende, echter de vrijheid genieten, om gesluijerd de baden te bezoeken, en zelfs hare ouders en eenige personen van hare sekse bezoeken en verscheidene nachten bij dezelve doorbrengen mogen, oneindig meer meesteressen van haar gedrag zijn, en gevolgelijk grooter gevaar loopen, om op den weg der ondeugd te geraken.’
‘Dikwerf hebben mijne vrienden mij gelegenheid verschaft, om de vergaderingen van de kamer der gemeente bij te wonen. De eerste maal, dat ik die vergaderingen bezocht, herinnerde ik mij levendig de kijvende papegaaijen in de Indiën, die, tegen over elkander op manguier-boomen zittende, elkander wederkeerig hevig uitscholden en beleedigden, zonder echter elkander te bijten. Van deze Engelsche papegaaijen waren de luidruchtigste schreeuwers pitt en fox.’
‘Alle Franschen in het algemeen, maar vooral de Parijzenaars, zijn bij uitstek beleefd, vriendelijk en voorkomende. Nimmer gebruiken zij, om hunne goed- of afkeuring te kennen te geven, de enkele woordjes ja en neen. Voorts schijnen zij altijd gelukkig, en ergeren zich zeer zelden over hetgeen er gebeurt. Overigens is het mij voorgekomen, dat de Franschen in vele opzigten al te hartstogteloos zijn, en dat de bedienden de toegevendheid hunner meesters veelal zeer schandelijk misbruiken.’
‘Over het algemeen schijnen mij de Fransche vrouwen eene betere houding dan de Engelsche te hebben; doch haar gelaat is verre na zoo schoon niet. Ook ontbreken haar die eenvoudigheid, die zedigheid en die bevallige bewegingen, welke de laatstgenoemde zoo voordeelig onderscheiden. Daarenboven zijn zij zeer sterk geblanket, ongemeen driest, en groote praatsters. De ruggen van hare japonnen waren zoo kort en breed, dat zij alle bogchels schenen te hebben; terwijl men, in tegendeel, van voren zoo zuinig op de stoffaadje was geweest, dat zij de helst van haren boezem geheel ongedekt had gelaten.’
‘Wij (Perzen) bezitten volstrekt geene echte jaarboeken vóór mahomet.’

{==702==} {>>pagina-aanduiding<<}

‘Bij den mond van den Hellespontus, op de kust van Natolië, ligt eene plaats, Troja genaamd, die weleer het vaderland was van eenen beroemden wijsgeer, homerus geheeten, wiens werken in het Grieksch nog heden bestaan, en in Europa zeer bewonderd worden.’
‘De maaltijden der Turken zijn dagelijks drie in getal. Het ontbijt bestaat uit brood en konfituren, of vruchten. Des middags doen zij een sober maal, met brood, kibobs en groenten. Doch na hun avondgebed onthalen zij zich op het destigste; en deze is ook de eenige maaltijd, op welken zij gasten noodigen. - De Turksche keuken is eene ten uiterste slechte navolging van de Hindousche en Perzische. Zij bestaat in rijst, die in vleeschnat is gekookt, in hurris, gestoofde spijzen, en verscheidene soorten van konsituren. De wijze, om het eten voor te dienen, verschilt echter veel van de Perzische en Hindousche, alwaar zij voor iederen beschaafden gast zeer onvoegelijk zon schijnen. Wanneer de gasten in Turkije een getal van achttien beloopen, dekt men in de eetzaal drie onderscheidene tasels, op iedere van welke zes meelkoeken gelegd worden. De heer des huizes plaatst zich met de vijf voornaamste gasten aan de bovenste tasel; de zes, die in rang volgen, bezetten de tweede, en de overige moeten zich met de benedenste tafel vergenoegen. Dan brengt men eenen grooten bak met eenen enkelen schotel, dien men op de bovenste tafel plaatst, en dadelijk nemen de gastheer en zijne tafelgenooten ieder twee of drie monden vol met hunne handen uit den schotel, die vervolgens op de tweede en derde tafel wordt gebragt, waar men dezelfde onzindelijke plegtigheid herhaalt, tot de volle schotel in weinige minuten weder verdwijnt. Op deze wijze dient men dikwijls tot dertig schotels voor, die telkens met den grootsten spoed weder weggenomen worden, zonder dat men tijd gehad heeft, om te onderscheiden, van welke spijzen men het meeste houdt. Om soep, rijst of melk te eten, gebruikt men houten lepels, die, plat en bijna rond zijnde, nergens toe dienen, dan om het tafellaken en de kleederen morsig te
maken.’
‘De graftombe van aly, te Nejif, benevens de vertrekken rondom het binnenplein, zijn alle van eene zeer schoone bouworde. De met gouden pannen gedekte koepel en torentjes werden door een der gunstelingen van den dwingeland nadir-
{==703==} {>>pagina-aanduiding<<}
shah herbouwd. De deuren van het graf, het graf zelf, benevens den koepel, die het overdekt, zijn alle van massief zilver. Toen ik dit heiligdom binnentrad, was ik dermate van eenen godsdienstigen eerbied doordrongen, dat ik, alhoewel door vier personen ondersteund, als een blad beefde, en met zeer vele moeite de heilige plegtigheden vervulde. Gedurende dien tijd kwam er een Bedouin (zwervende Arabier) met eenen witten baard, die hem tot aan den navel kwam en nooit gekamd scheen te zijn. Hij was in een slecht en morsig hemd gekleed, en had, in plaats van eene broek, een stuk grof laken om zijne lendenen gewonden. Zijne hielen geleken, door het sterke gaan, naar de hoeven van een paard, en waren vol kloven; zoodat hij reeds eene lange en moeijelijke reis scheen afgelegd te hebben. Om de opzieners van den tempel bekrennde hij zich niet, maar liep dadelijk rondom het graf, en riep, in plaats van de voorgeschrevene gebeden te verrigten, met luider stem: Ta Abul hussen! (ô Vader hussen!) vrede zij met u! - Ondanks dit oogenschijnlijk gebrek aan eerbied en welvoegelijkheid, was hij dermate van zijn geloof en van godsdienstigen ijver vervuld, dat de tranen hem onophoudelijk langs de wangen biggelden. Daar hij zoo luttel eerbieds bij dit heilige graf betoonde, dacht ik in 't eerst, dat abul hussen een zijner makkers of gemeenzame vrienden was dien hij, hier in slaap gevallen, door zijn geschreeuw wilde wekken. Doch, toen ik hem met aandacht beschouwde, en de opregtheid en zuiverheid van zijn hart en
mijne weinige verdiensten overwogen had, werd ik overtuigd, dat zijne gebeden meer dan de mijne verdienden verhoord te worden, en ik benijdde zijnen vromen ijver en zijn wezenlijk geluk.’
Ziedaar eenige stalen van den zeer verscheiden inhoud dezes werks, hetgeen wel eerst uit eene vertaling van eene vertaling is overgebragt, doch waarbij het onzen landgenoot heeft mogen gebeuren, naderhand zoo wel de eerste, Engelsche, als ook de Duitsche vertolking te vergelijken, en zeer wel strookende te vinden. Dank zij den bekwamen man, voor zijne aan dit werk bestede moeite! Wij hebben aan de volvoering zijner taak niets bijzonders te gispen dan het veelvuldig gebruik van het woordje knap, dat ons toeschijnt in beschaafden slijl geen genoegzaam burgerregt verkregen te hebben, om althans bij herhaling en veelvuldige malen te mogen voorkomen. Doch

{==704==} {>>pagina-aanduiding<<}
ja, nog iets! De vertaler is zeker geen theologant. Anders ware er wel eenige aanmerking gevallen op de gewaande voorspelling der komste van mahomet in het N. Verbond. Immers, des reizigers antwoord op de gissing van den Lincolnschen bisschop schijnt alleen dán te kunnen gelden, wanneer het bedoelde in alle, of althans in de meeste, handschriften gevonden werd; om in deze zaak niet verder te treden, die zeker niet vele bekeerlingen voor den Koran zal maken.

Schets der gevolgen van den invloed der Franschen op Nederland, Sedert het jaar 1795. Ten voordeele van Nederlanders, welke door den laatsten Oorlog ongelukkig zijn geworden. Te Amsterdam en in 's Gravenhage, bij de Gebroeders van Cleef. 1814. IV en 61 Bl. In gr. 8vo. f :-12-:

De bedoeling van dit boekje is, aan te toonen, dat de invloed van Frankrijk, van alle tijden verderfelijk voor Nederland, sedert 1795 voor hetzelve doodelijk geweest is; terwijl, daarentegen, het bondgenootschap met Engeland ons door Natuur en wijze Staatkunde wordt voorgeschreven. Zoo deze stelling nog vóór ruim twintig jaren bij velen twijfelachtig was, thans hebben de gebeurtenissen haar zóó voldongen, dat de Schrijver geene redeneringen, maar slechts daadzaken behoefde te berde te brengen, om zijn gevoelen te staven. Met dat alles moeten wij niet uit het oog verliezen, dat Frankrijk, dat geheele tijdvak door, in een' koortsachtigen toestand verkeerde, en beurtelings, onder maatschappij vernielende grondstellingen, door het schuim der Natie bestuurd, en door een' afzigtigen Dwingeland tot werktuig zijner heerschzucht misbruikt werd. Hieruit zou zich dus niets ten nadeele der wettige, thans herstelde Regering kunnen laten afleiden; en, zoo men, gelijk het schijnt, met dit boekje bedoelt, de Natie op den duur van alle verbond met Frankrijk afkeerig te houden, ware het niet kwaad geweest, van wat hooger af te beginnen, en van het verraad van Antwerpen door den schijnvriend anjou in 1583, van den moorddadigen inval van 1672, van de gedurige Oorlogen tot 1713, van den Oorlog van 1747, enz. kortelijk te gewagen. Daar echter dit boekje in April ll. is uit-
{==705==} {>>pagina-aanduiding<<}
gekomen, vermoedde de Schrijver onder 't opstellen vermoedelijk de plotselinge Staatsverandering niet, die zoo eensklaps aan de dwingelandij een einde maakte.
In twee afdeelingen is dit opstel gesplitst; de eene den zedelijken, de andere den burgerlijken en staatkundigen toestand der Nederlandsche Natie onder den Franschen invloed beschouwende. Beide tafereelen kunnen niet anders dan somber zijn. De drukpers aan banden gelegd, - de belemmering der Nationale opvoeding, - der Nationale taal, - vooral de verbastering der Nationale zeden, alles door de inlijving in Frankrijk; de verdrukking, ontmoediging des volks, en uitdooving van den volksgeest door de Fransche Constitutie, die hier bij de Chinesche vergeleken wordt, ('t welk zeer onjuist is, daar de Constitutie van het jaar 1800 niet zoo kwaad, en door de opvolgende Senatus-Consulten slechts gewijzigd was; doch in de beoefening slecht en tiranniek werd, tegen haren geest en letter aan;) voorts de onzedelijkheid, losheid of wreede gestrengheid van het Wetboek Napoleon; de listen eindelijk, die men, tot nadeel van het eerlijk Volkskarakter, wel tegen de verdrukkers moest te werk stellen: dit alles wordt als gevolgen der Fransche overheersching voor de zeden opgenoemd. Omtrent den burgerlijken en staatkundigen toestand des volks worden vele bijzonderheden medegedeeld; zoo als het verval der O.I. Maatschappij door de gevolgen des Amerikaanschen Oorlogs, waarin wij ons door Frankrijk lieten medeslepen, (eene zeer juiste daadzaak, wier verkeerde voorstelling in den tijd onbegrijpelijk veel nadeel gedaan heeft; de geheele ondergang van fabrijken, zeevaart, koophandel; de vermeerdering der staatschuld door de eischen en knevelarijen der Franschen, nog na den afkoop der onmiddellijke slavernij voor 100 Millioenen, en door de kostbare wapeningen, het verlies van krijgsbehoeften
in den Oorlog, enz. (Dat echter het aantal der door de Franschen aan Nederland ontnomen stukken op ruim 10,000 kan begroot worden, is gewis eene verbazende overdrijving) terwijl de inkomsten naar die zelfde evenredigheid afnamen. Wij moeten, omtrent de opgegevene vermindering van de opbrengsten der heffingen op de bezittingen, aanmerken, dat niet alleen vermindering van kapitaal, maar ook toenemende onwilligheid, naar mate de belasting meer herhaald en ondragelijker werd, daartoe heeft bijgedragen. Dat de schade der ingezetenen, door het Staatsbankeroet in Frankrijk en de vermin-
{==706==} {>>pagina-aanduiding<<}
dering van waarde der verdere buitenlandsche fondsen, ook op rekening van der Franschen invloed gesteld wordt, kan er - door middellijke gevolgtrekking - wel door, doch was bij zoo veel stofs niet eens noodzakelijk. Voor 't overige is het stuk van de Finantiën grondiger behandeld, dan men in zulk eene kleine brochure zou verwachten, en met tafels en aanhalingen uit de officiéle Koninklijke Courant, het geachte werk van metelerkamp, en ook uit c. van der aa, die hierdoor in zeer goed gezelschap geplaatst wordt, gestaafd. De slotsom (reeds ten tijde der inlijvinge) was, volgens onzen Schrijver, de betaling van 300 Millioenen baar geld, het voltallig houden eens Legers van 20,000 man, en het verlies der Zeemagt, die in 1795 uit 36 Oorlogschepen (behalve de mindere vaartuigen) bestond; waarbij nu nog de Conscriptie, de 40 ten honderd van het Koloniaal, en de tiercéring kwamen. Gebrek, algemeen verval, en afbreken van huizen in vele steden, moest het gevolg zijn. - De stijl van dit boekje is duidelijk, en zonder aanspraak op sieraad; de spelling vrij zuiver.




Camillus, Dichtstuk, door H. Vinkeles. Te Amsterdam, bij H. van Kesteren. 1814 In gr. 8vo. IV en 32 Bl. f :-15-:

Dit eerste voortbrengsel eener nog jeugdige Zangster, gelijk de Dichter zelf in zijn Voorberigt zegt, bevat de bevrijding van Rome van de Galliërs door het zwaard van camillus, volgens het (zeer betwijfelde) verhaal van livius. Het heeft een' voorzang ter inleiding en een' toezang tot slot, beiden zeer hoog gestemd, en waaruit men tot eene stoute vlugt des Dichtstuks zelve zou besluiten. Men hoore slechts het begin van den voorzang:

Stijg op des Condors forsche schachten, 
Mijn geest! stoutmoedig op van de aard, 
Zweef op de vleuglen der gedachten, 
Vol van verrukking, hemelwaart, 
Schud, om te stouter op te varen, 
't Ontluistrend logge stof der jaren, 

{==707==} {>>pagina-aanduiding<<}

Der lang vervlogen eeuwen af, - 
En dagvaard uit de nacht dier eeuwen 
Die teelt van nooitverwonnen leeuwen, 
Die halve Goden, uit het graf. 

Wanneer men, na dezen aanhef, het verhalende Dichtstuk zelve leest, kan men zich naauwelijks weêrhouden, het quid dignum tanto van horatius hier toe te passen. Immers, voor het grootste deel bestaat dit verhaal uit berijmd proza, zoo lang niet de eene of andere uitstekende partij van zijn onderwerp den Dichter als 't ware dwingt tot verheffing van stijl. Hij doet den Lezer opmerken, dat hij zijn onderwerp uit stuart's Romeinsche Geschiedenissen genomen heeft: hiervan zijn inderdaad sporen genoeg, (in bijna woordelijke overeenkomst zigtbaar;) doch het komt ons voor, dat de Geschiedschrijver hier den Dichter veeltijds, in schilderachtige en dus waarlijk dichterlijke voordragt, overtroffen hebbe. Men vergelijke ter proeve slechts bij stuart (die genoeg in ieders handen is, om het afschrijven hier overtollig te maken) de beschrijving van het gevecht tegen de Galliërs bij Ardéa (Rom. Gesch. IV D. bl. 30-34) met die bij onzen Dichter, (bl. 16-19) waarvan wij het begin zullen overnemen:

Daar brennus zijn geweld hier schandlijk zag mislukken, 
Dacht hij dat hongersnood weldra hen zou doen bukken, 
En sloeg zijn leger neer; doch merkte spoedig dat 
Hij zelf dit schriklijk lot het meest te duchten had, 
Doordien hij onbedacht, met Rome te verbranden, 
Den voorraad had vernield, nog in de stad voorhanden, 
En d'oogst in veiligheid naar Veji was gebragt. 
Hij zag zich dus verpligt, zijn talrijke oorlogsmagt 
Te scheiden, en een deel der hongerige benden 
In 't land des nagebuurs tot stropen uit te zenden. 
Zij togen driftig heen, en 't wisselziek geval 
Voerde onder 't zwerven hen nabij Ardea's wal, 
Waarheen, in ballingschap, uit Rome's muur verdreven, 
Zich Rome's grootste heid, camillus, had begeven, enz. 

Dit is geene poëzij, geen scheppen, geen schild'ren voor 't gehoor en spreken tot het oog; het is bijna 't geen de Fran-
{==708==} {>>pagina-aanduiding<<}
schen eene gazette en vers noemen. Of wil men meer bewijzen van het gestelde? Men zie de herleving van den Romeinschen moed, na de kleine overwinningen bij Ardéa en Veji, (bl. 20 van het Dichtstuk, vergeleken met stuart t.a. pl. bl. 37; alsmede de nalatigheid der Galliërs na de gemakkelijke zege bij den vloed Allia, (bl. 8.)

Der Gallen Opperhoofd, dat van zijn' vijands kracht 
En hooggeroemden moed iets eedler had verwacht, 
Verzuimde dadelijk op Rome aan te trekken, 
Vermoedend, dat dees vlugt een krijgslist mogt bedekken, 
En rukte eerst d'andren dag tot aan de wallen voort, 
Doch vindend' tegenstand noch magt aan d'open poort, 
Sloeg hij zijn leger neêr, uit vrees voor hinderlagen, 
En toefde voor den muur nog twee geheele dagen. 

Men vergelijke dit weder met stuart's beschrijving, IV D. bl. 18, 19. Meer andere blijken van het beweerde zullen de Lezers alom in dit stukje ontdekken. Het doet ons leed, dat de pligt eener onpartijdige beoordeeling ons tot deze aanmerking tegen het gewrocht van een' zoo ijverigen jongen beoefenaar der edelste kunst noodzaakt, die haar, blijkens zijn zedig Voorberigt, met vuur bemin, en hoopt, zoo wel door den tijd rijpere vruchten te zullen kunnen aanbieden, als dat deze proeve meer toegevend en opwekkend dan gestreng en ter nederslaande zal beoordeeld worden. Dan, wanneer nu eens het laatste het eerste uitsloot? wanneer eene zoo malsche beoordeeling den Dichter stijfde in het verkeerde begrip, 't welk hij schijnt opgevat te hebben, dat de toon der Ode (dien hij vrij wel weet te vatten) stout en verheven moet zijn, de verhalende stijl daarentegen plat en kruipend kan wezen? Om zich hiervan te genezen, sla hij slechts homerus en virgilius op, en zie aldaar, niet alleen in verhalen van het slaggewoel, maar ook van de eenvoudigste bedrijven des levens, een' dichterlijken gloed, eene scheppende kracht heerschen, die alles veredelt, wat zij aanraakt. Hij neme zelfs lucanus (schoon geheel geen volmaakt Model) ter hand, en lette op het grootsche, stoute, echt Romeinsche, 't welk hij, bij gebrek van andere dichterlijke eigenschappen, aan zijne verhalen, die ook bijna woordelijk met de Geschiedenis overeenko-
{==709==} {>>pagina-aanduiding<<}
men, heeft weten bij te zetten. De Heer vinkeles zal dus (wanneer zijn wensch, om eenmaal rijpere vruchten voort te brengen, hem waarlijk ernst is, waaraan wij geheel niet twij felen) ook onzen welgemeenden raad, van zijne geschiedkundige tafereelen voortaan wat rijker te stofféren, gewis niet envel opnemen.
Wij zouden hem dezen raad niet geven, wanneer de zoo menigwerf voorkomende schraalheid zijner voorstelling uit onvermogen, uit gebrek van dichtvuur voortkwam. Maar, behalve de reeds gemelde vlugt der beide Lierzangen vóór en achter dit stukje, verheft zich waarlijk de Dichter van camillus op meer dan ééne plaats tot de vereischte hoogte. Zie hier een tafereel van een der vrijwillige slagtoffers voor Rome, der grijsaards, die hun zinkend vaderland niet overleven willen, en, terwijl de jeugd zich in 't Kapitool opsluit, in de benedenstad een' zekeren dood verwachten:

ô Zucht voor 't Vaderland, die 't menschlijk hart doet ijzen! 
Te zeer schokt gij mijn hart, dat u mijn mond zou prijzen, 
Natuur beeft bij dit beeld; gij stort der oudren bloed, 
Opdat voor 't nageslacht de vrijheid blijv' behoed. 
Moet ik u in mijn' zang verheffen, of u doemen? 
Moet ik u godlijk groot, of godonteerend noemen? 
Gintsch doet zich aan mijn oog een achtbre grijzaard op, 
Het kenmerk eener wond' versiert zijn' schedeltop, 
Een dunne hairlok daalt onachtzaam van zijn slapen, 
Van glinstrend ravenzwart in zilvergrijs herschapen, 
Het oog, thans van zijn' kracht en van zijn vuur beroofd, 
Blikt somber in het ronde, en wijkt terug in 't hoofd. 
Een jongling staat voor hem, en zwijgt, vermand door smarte, 
Maar zijn gelaat drukt uit wat omgaat in zijn harte. 
Hij staart op d'eedlen held, van wien hij 't licht ontfing, 
Weldra een zwakke prooi voor der barbaren kling. 
't Lot, zegt de grijzaard hem, gunt mij voor 't land te sneven, 
Maar uw bestemming is 't, mijn zoon! voor 't land te leven. 
Hij reikt hem zwaard en speer, en wijst op 't heiligdom, 
Het hooge Kapitool, gaat heen, en ziet niet om. 

Ook de onderneming van pontius (bl. 21, 22), de moedige tegenweer van manlius (bl. 23, 24), en de aanval

{==710==} {>>pagina-aanduiding<<}
van camillus op de Galliërs, (bl. 27, 28) zijn fiks geteekend.
De slotzang is weder krachtig en fraai. Wij voor ons gelooven, dat de Heer vinkeles meer geschiktheid voor den lierzang, dan voor den verhalenden heldenstijl bezit, en dat hij misschien wél zou doen, zich tot eerstgemelden te bepalen.
Nog ééne aanmerking, die echter niet het dichterlijke, maar de gevoelens van den Dichter betreft. Onmiddellijk na de laatst overgenomene schoone plaats, waarin het afscheid der achterblijvende grijsaards en der jongelingen, die zich naar het Kapitool begeven, geteekend wordt, laat de Dichter deze regels volgen:

ô Rome! tot wat prijs doet gij uw grootheid stijgen? 
Moet, waar uw stem gebiedt, de stem der menschheid zwijgen? 
Moet, of een tijgerras zich nestlen in uw' wal, 
Of gij u bukken voor den minder wreeden Gal? 
ô Had gij saam' den dood voor 't schandlijk juk verkoren, 
Dan zou uw vaste moed mij tot bewondring sporen: 
Maar dat gij d'ouderdom als slagtvee doet vergaan, 
Wekt mijn bewondring niet, neen, 't jaagt mij ijzing aan. 
't Is edel voor den staat met heldenmoed te strijden, 
't Is groot, als decius, zichzelv' den dood te wijden, 
Maar is uw offer deugd, Romeinen! ik beken, 
Dat ik tot zulk een deugd te zwak geschapen ben. 

Wij eerbiedigen het menschelijke hart van den Schrijver; wij zijn ook verre van met de geprezene vaderlandsliefde der Romeinen, die meermalen eene geeselroede voor hunne vreedzame naburen was, zoo hoog te loopen als sommigen; doch in het voor ons liggende geval was het geene onmenschelijkheid der jonge manschap, die tot dit besluit aanleiding gaf, maar eensdeels de noodzakelijkheid, daar de grijsaards de geringe plaats en voorraad op het Kapitool zonder gevaar met de strijders niet konden deelen en tot eene verre vlugt buiten staat waren, anderdeels de bekende gehechtheid dezer hoofden van den Raad en Godsdienst aan Rome's huisgoden en heiligdommen, de fierheid van helden, die zoo dikwerf hier hadden gezegepraald, welke ieder denkbeeld van verwijdering

{==711==} {>>pagina-aanduiding<<}
uit hunne ziel verbanden. Zou de Heer vinkeles den ouden man niet groot noemen, die, in een zwaarbeladen vaartuig, te midden des Oceaans, waar de levensmiddelen sterk verminderden, en hoop op redding verre te zoeken was, zich door een' vrijwilligen dood voor meer noodzakelijke leden der Maatschappij opofferde? De gevallen staan hier bijna gelijk.
Papier, druk en letter van dit werkje zijn bij uitstek fraai.

Ludolf's Leerjaren. Naar het Hoogduitsche van C.F. Vrijheer Van Bilderbeck, Schrijver van den Doodgraver, de Familie van Werning, Wilhelmine van Rozen, enz. II Deelen. Te Leeuwarden, bij Steenbergen van Goor. 1814. In gr. 8vo. Te zamen 618 bl. f 5-18-:

Wij wenschen onze jeugdige Lezers wel de brave grondbeginselen en eindelijk een zoo lief vrouwtje naar wensch, maar niet die afwijkingen en de leerjaren van dezen ludolf toe. De Roman is wel en onderhoudend geschreven, fiksch vertaald, en de uitvoering prijst zich aan. Intusschen is hier en daar een tooneeltje juist niet al te kausser; weshalve wij het werk tot de studie der wereld- en menschen-kennis juist onze jonge lieden niet zonder uitzondering durven aanprijzen. Wij vreezen evenwel, dat er maar al te veel waarheid is in de zwarte teekening van de wijze, waarop men met het beste succes bij de zoogenaamde groote wereld het zekerst naar boven gaat. Het stuk zelve is van te grooten omvang, de bedrijven der personen te groot in aantal, en hangt alles te naauw aaneen, dan dat ons bestek veroorloven zou een overzigt te nemen van den loop des verhaals. Het is intusschen voorzigtig, dat men niet beproefde de vertaling uit te geven staande de Fransche boekcensuur hier te lande; dit zou, zeggen wij met het Voorberigt, een onvergeeflijk defaut tegen alle politieke savoir vivre geweest zijn: het volgende onder andere, dat wij met vermaak voor den Lezer afschrijven, ware voor het minst dan doorgeschrapt: ‘Gij gaat naar Frankrijk! verbeeld u in iedere kennis, die gij daar maakt, eenen schurk, en van de tien malen zult gij u naauwelijks ééne maal vergissen!’
En dus schreef ludolf, toen hij Frankrijk verliet: ‘Het

{==712==} {>>pagina-aanduiding<<}
kost mij waarlijk volstrekt geene opoffering, een land en eene stad te verlaten, waar men met de lucht eene laffe, den man onteerende verwijfdheid, en de zucht naar den schandelijksten wellust inademt. - Nergens heerscht het zedelijke en physieke kwaad zoo sterk, zoo ongestrast als hier: zelfs de schijn van deugd maakt hier belagchelijk; en hij, die belagchelijk wordt, kan in Parijs niet langer leven. Om zijne fortuin te maken, moet men hier van het grondbeginsel uitgaan, volstrekt geene grondbeginselen te hebben. - Volg mijn voorbeeld, lieve vriend! ontvlied een volk, 't welk, onder het armhartige voorwendsel van eene aangeborene ligtzinnigheid en eene natuurlijke onbestendigheid, zich met eene ongeboorde onbeschaamdheid aan elke buitensporige drift, aan elken dollen hartstogt roekeloos overgeeft, en voor 't welk ieder genot, zonder deugd of ondeugd in aanmerking te nemen, een welkom geschenk is, indien het slechts door de despotieke heerscheresse mode, of door de luim van een oogenblik, onder het een of ander aanlokkelijk gewaad, worde aangeboden. De ligtzinnigheid alleen wordt onder deze natie systematisch uitgeoefend; en ofschoon de Franschman in zijne keus van de middelen, om gelukkig te zijn, met zichzelven volstrekt onbestaanbaar (inconsequent) is, blijft hij zich echter in zijne zedelijke bedorvenheid, in zijne onverzadelijke gulzigheid naar zinnelijk genot, volkomen gelijk. - Hier heeft de hebzucht hare naauwkeurige berekeningen gemaakt, om weduwen en weezen te plunderen en te berooven: hier heeft de lichtmis zijne bijzondere theorie, volgens welke hij de deugd ondermijnt en de onschuld vermoordt: hier zijn de eerzucht, de valschheid, de verraderij, onder den naam van politique, tot eene kunst verheven; ja de manslag is eene bekwaamheid, een talent geworden, waarin men zich openlijk oefent, en waarop men zich verhoovaardigt.’
En de Heer Vertaler had in den vorigen tijd voorzeker zijn amen, ja amen! op het volgende duur betaald: ‘Dat volk is het uitvaagsel van het menschdom; met zijne verpestende zeden heeft het reeds andere volken besmet, die vroeg of laat, als zij uit hunnen zwijmel ontwaakt zijn, den Franschen naam met afgrijzen zullen noemen. God beware iederen eerlijken man voor die lage schurken!’

{==713==} {>>pagina-aanduiding<<}

Ludolf's ondervinding, het is waar, genas hem ook van de al te gunstige denkbeelden over de betere gesteldheid in andere landen; met dat al, en bij alle onze onpartijdigheid, gelooven wij niet, dat de kleuren in het daar opgehangen tafereel te hard gemengd zijn; en, bij al den invloed der verpestende Fransche zeden, verblijden wij ons, dat wij met volle overtuiging hier kunnen ter nederschrijven: ‘Gode zij dank, dat het groot gevaar nu over is, dat ooit de Hollander, bij het inzien dezer afzigtige teekening, zou moeten zeggen: c'est tout comme chez nous!’
De leering dezes werks komt ons voor vooral te zijn: Goede, eerlijke en zedelijke beginselen zijn de weg niet om fortuin te maken; nergens, maar vooral bij de Franschen niet. - Met dat al boezemt dit boek voor zulke beginselen liefde en hoogachting in.




Koenraad Rozendal, of de gewaande Geestverschijning. Door J. Immerzeel, jun. Met Platen. Te Rotterdam, bij van der Bol en van Conijnenburg. 1813. In gr. 8vo. 268 Bl. f 2-10-:

De geestverschijning is hier wel het minste; het huwelijk van Lotje en Frederik had eerder een plaatsje op den titel verdiend hoewel er een paar maal een gewaande geest ten voorschijn komt, en daarom veroorloven wij dan ook gaarne het voor velen aanlokkend uithangbord. Met de geesten moge de Lezer al bedrogen zijn, hij beklaagt zich evenwel zijn geld niet; hij vindt een boek, waarbij hij, in plaats van voor geesten te huiveren, nu en dan eens hartelijk lagchen kan, en dit is misschien nog wel zoo gezond. Overigens wenschen wij te dezer gelegenheid onzen Collega, den Recensent ook der Recensenten, bij deze soort van geschriften van den Heer immerzeel, met zijne wapenrusting uit de manier van focquenbroch, de gemeene klucht, en le bas comique der Franschen, van harte geluk; ons echter verblijdende, dat hij deze wapenen hier minder, dan bij den Balthazar Knoopius van dezen zelfden Schrijver, behoeven zal.


{==714==} {>>pagina-aanduiding<<}

Zangwijzen der Psalmen, enz. zoo als die in de Nederduitsche Hervormde Kerkgemeenten gezongen worden, tot gebruik der Schooljeugd. Te Groningen, bij J. Oomkens. 1814. In kl. 8vo. 70 Bl. f :-4-:

In navolging van eene soortgelijke onderneming van den Boekverkooper allart ten aanzien der Evangelische Gezangen, ontvangen wij hier een boekje, bevattende uit elken Psalm, volgens de berijming, gebruikelijk in de Hervormde Kerk, een zangvers, hetzij het eerste, of anders het geschiktste, van algemeenen en meest stichtelijken inhoud, gesteld op de gewone noten. Waar men dus, op Scholen en dergelijke, gewoon is zich in het gemeene Psalm- en Kerkgezang te oefenen, daar kan dit boekje te pas komen, deels om deszelfs mindere kostbaarheid, deels om het kleiner volumen, dan een geheel psalmboek. Wij vinden dus den inval niet kwaad, en wenschen den Uitgever een goed debiet, der Kerke eene krachtige bevordering van regelmatigheid en welluidendheid des gezangs, aan den Godsdienst gewijd.

Almanak voor Vrouwen door Vrouwen. 1815. Te Amsterdam, bij de Wed. J. Dóll. f :-18-:

Almanak van Vernuft en Smaak. 1815. Te Amsterdam, bij de Wed. J. Dóll. f :-18-:

Men heeft ons wederom de aanmelding verzocht der beide bovenstaande Jaarboekjes. Daar dezelve zich in aanleg en bewerking nagenoeg gelijk blijven, kunnen wij ook niet veel anders doen. Beide zijn, als naar gewoonte, wederom gestoffeerd met een aantal, meestal dicht-stukjes, van gemengden inhoud, waaronder eenige uitstekende, vele niet onverdienstelijke, maar ook een aantal weinigbeteekenende gevonden worden, zoo als dat met soortgelijke verzamelingen doorgaans gaat. Over 't geheel, echter, zouden wij in de opneming nog wel eenige meerdere kieschheid verlangen. De Plaatjes van den Almanak voor Vrouwen overtreffen die van den anderen. Wij wenschen der Uitgeefster van dezelven een goed vertier.






{==1==} {>>pagina-aanduiding<<}

Mengelwerk.

Francesco Petrarca. (*)

Door Gerrit Joan Meijer.

De Dichters, die den hevigsten hartstogt en het fijnste gevoel hebben bezongen, de Minnedichters, maken in de letterkunde eene belangrijke klasse uit, die men, door een overhaast oordeel misleid, misschien alleen als belangrijk voor de jeugd aanmerkt, doch wier gewigt weldra ook tot gevoelige harten van elken ouderdom wordt overgebragt; voor de jeugd, omdat zij schilderen, wat deze gevoelt; voor den volgenden leeftijd, omdat zij bij denzelven aangename herinneringen opwekken. Koude en ongevoelige zielen, die te veel aan het stoffelijke van dit leven gehecht zijn, om zich voor die aandoeningen te openen, welke deszelfs bekoorlijkheid uitmaken, belangchen, in welken leeftijd ook, de uitdrukking van een gevoel, dat zij niet kennen. Een zanger van het gevoel is voor hen niet anders, dan een verkwister van onverstandige woorden en van ijdele klanken. Hoe meer hij zich aan het stoffelijke onttrekt, hoe minder hij hun behaagt. Zij lezen en verstaan hem niet. Is het nu zelf een hartstogt, geheel vrij van den dwang der zinnelijkheid; is het het zuivere ideaal der liefde, die hij in zijne zangen schildert, omdat hij daarnaar streeft, omdat hij zich daartoe verheft, hoe weinige goedkeuring en toejuiching zal hem dan te beurt

{==2==} {>>pagina-aanduiding<<}
vallen! Of hoe vele verdiensten moet hij dan niet bezitten, om deze ongevoeligheid voor zijn onderwerp, dit vooroordeel tegen zijne uitdrukkingen te overwinnen!
Deze verdiensten bezat petrarca, die zanger der liefde, bij uitnemendheid. Geen Dichter heeft gezuiverder en kiescher gevoelens bezongen; en desniettegenstaande is er, sedert vijf eeuwen, geen zoo algemeen bemind en bewonderd als hij. Hij verscheen in eene eeuw, waarin het zedebederf groot en de onkunde algemeen was; hij bleef bewonderd in de volgende eeuwen, waarin de wetenschappen wel de zeden verfijnden, maar niet zuiverden; men huldigt hem nog in onze dagen, waarin de verlichting van den geest en de beschaving der zeden meerdere vorderingen gemaakt hebben, hoewel wij tot de deugd niet meer genaderd zijn. Hij stemde zijne lier voornamelijk voor de liefde; en nog bekleedt hij op den zangberg die eereplaats, waartoe hij al aanstonds werd verheven. Zou ik dan nog iets ter verontschuldiging of aanbeveling mijner keuze behoeven te zeggen, om, in deze Redevoering, dien voortreffelijken Dichter te schetsen? Zulk een twijfel ware eene beleediging voor den smaak van ons land.
Maar petrarca was tevens ook de eerste geleerde van zijne eeuw; zijne medewerking tot en zijn invloed op de beoefening der klassieke geleerdheid waren aanzienlijk, en door vele eeuwen heen was hij bij velen alleenals zoodanig bekend. Ik moet dus, door de beperking eener Redevoering genoodzaakt, een gedeelte van mijn hoofdoogmerk, om hem als Minnedichter te schetsen, opofferen aan mijne verpligting, om hem ook als beoefenaar der geleerde oudheid te doen kennen, en derhalve zal ik deze orde volgen:

1) Zal ik eene korte levensgeschiedenis van petrarca geven;
2) Een beknopt begrip van zijne geleerde Latijnsche werken mededeelen; en
3) Petrarca als Minnedichter schetsen.

{==3==} {>>pagina-aanduiding<<}

Francesco petrarca werd geboren den 20sten van Hooimaand, in den jare 1304, te Arezzo, in Opper-Italië, uit een geëerd en aanzienlijk geslacht. Zijn vader, een Florentijnsch regtsgeleerde, had deel genomen in de toenmalige Florentijnsche onlusten, bekend onder den naam der zwarten en witten. De factie der witten, waartoe petrarca's vader behoorde, de zwakste geworden zijnde, werden zij, en hij met hen, uit Florence gebannen. Vele jaren zwierf dit vlugtend huisgezin van de eene Italiaansche stad naar de andere, en vestigde zich eindelijk, toen onze petrarca negen jaren oud was, te Avignon, alwaar Paus clemens V toen zijnen zetel gevestigd had. Dan, ook in deze stad konden zij niet blijven, van wege de duurte der levensmiddelen, en petrarca volgde zijne moeder en eenen jongeren broeder naar Carpentras, een stedeken in de nabijheid van Avignon. Hier genoot hij het onderwijs van den grijzen convennole da prato, eenen eerwaardigen geleerden, die hem de oude talen, de Rhetorica en Logica leerde. Opmerkenswaardig is het, dat, toen de oude petrarca eens met zijnen tienjarigen zoon de vallei van Vaucluse bezocht, deze toen reeds met zoodanige verrukkende ontroering op het gezigt van die door hem onsterfelijk geworden plaats werd aangedaan, dat de vader zich verbaasde, en zich wegens de hartstogtelijke gevoeligheid van zijnen zoon verontrustte. De ongewone vorderingen, welke de jonge petrarca bij zijnen grijzen leeraar gemaakt had, deden den vader besluiten, om den jongeling reeds vroeg, ter beoefening der regtsgeleerdheid, op de hoogeschool te Montpellier te zenden. Dan, deze kon onzen jongeling weinig bekoren, en
hij besteedde die uren, welke voor de Decretales bestemd waren, liever aan cicero en virgilius en eenige andere Romeinsche Schrijvers, welken hij met vele moeite had afgeschreven. Dit verneemt zijn vader, die, daarover zeer vertoornd, naar Montpellier snelt, en den kleinen boekschat in het vuur werpt; maar de vertwijfeling en het gejammer van zijnen zoon bewegen hem, en hij redt nog den

{==4==} {>>pagina-aanduiding<<}
bijkans half verbranden virgilius, door dit toeval nog meer de lieveling van petrarca geworden. Na een vierjarig verblijf te Montpellier, verwisselde hij deze hoogeschool met die van Bologna, alwaar hij den Dichter cino di pistoja leerde kennen, door wiens verzen hij voor het eerst op zijn eigen dichtvermogen oplettend werd. Weinig tijds daarna, na den dood van zijnen vader, keerde hij naar Avignon terug, alwaar hij nog in het zelfde jaar zijne moeder, en door de trouweloosheid van onmenschelijke voogden ook het weinige ouderlijk erfgoed verloor; zoodat hij nu zonder vermogen, zonder aanbeveling en zonder uitzigten, zich in eene stad bevond, waarin het zedebederf het toppunt had bereikt.
Dan, het onbesmette karakter van den tweeëntwintigjarigen jongeling, zijne edele innemende gestalte, zijne ontwikkelde talenten, en zijn reeds gekend dichtvermogen, maakten hem weldra gezocht en bemind bij de weinige edelen, die aan het hof van Avignon waren. Jacob colonna, een spruit van die steunpilaren van kunde en deugd in Italië, een jongeling van de schoonste geestvermogens en een onbedorven hart, met wien petrarca te Bologna vriendschap gemaakt had, nam hem in zijne bescherming. Hier genoot hij in de vriendschap, in de letteroefeningen, en in de genoegens van den rijkdom, alles, wat een ander zoude kunnen begeeren; maar in petrarca was nog een onvervuld ijdel, een ongenoemd en onnoembaar verlangen naar een ongekend iets. Nu zag hij laura, en hem ontbrak niets meer.
Laura, het voorwerp van petrarca's liefde en zangen, was de dochter van audibert de noves, een rijk en aanzienlijk ridder. Zij was gehuwd aan hugo de sade, een rijk edelman van Avignon, jong, maar onbeschaafd en onbeminnelijk Laura, toen twintig jaren oud, was even verstandig en zedig als schoon. Niet de minste onbetamelijke wensch en hoop kon dus in den jongen Dichter opkomen. Haar te beminnen, dit in zijne zangen te kennen te geven, haar te behagen, de lettern

{==5==} {>>pagina-aanduiding<<}
te beoefenen, en voor de vriendschap te leven; dit was alles, wat petrarca konde wenschen en verwachten, en ook alles, wat hij gedurende drie jaren deed.
Om zijne neiging ernstig te bestrijden, nam hij zijne toevlugt tot het reizen. Hij bezocht Parijs, Vlaanderen, Luik, Keulen, en een gedeelte van Duitschland; dan, naauwelijks acht maanden daarna, geleidde hem de liefde naar Avignon terug. Hier verkreeg hij nieuw voedsel voor zijnen hartstogt, daar een der bekwaamste schilders van dien tijd, simon memmi di siena, hem het afbeeldsel zijner beminde wist te bezorgen; en laura, vereerd door de openbare hulde van een algemeen bewonderd en bemind man, wist, zonder iets van hare onberispelijke deugd op te offeren, gedurig die geoorloofde bevallige middelen te bezigen, waardoor de zoogenoemde zwakke kunne zoo dikwerf een onbeperkt vermogen op het zoogenoemde sterke geslacht uitoefent; zoodat zij petrarca hoe langer zoo hechter aan hare schoonheid en deugd gekluisterd hield.
Na wederom zeven jaren voor de liefde en de letteren in Avignon geleefd, na Rome en eenige andere Italiaansche steden bezocht, na eene lange en moeijelijke zeereis naar de Spaansche en Engelsche kusten te hebben ondernomen, zonder nog eenige vermindering van zijnen hartstogt, koos hij zijn verblijf in eene eenzame vallei, eenige mijlen van Avignon gelegen, om hier ongestoord zijne zielzuchten uit te boezemen. Ik behoef slechts den naam van deze vallei, die hij door zijne zangen zoo beroemd, en als 't ware tot eenen klassieken grond gemaakt heeft, te noemen, om de zachtste en teederste gevoelens op te wekken: het was Vaucluse! - Hier was het, waar zijn geest die heerlijke vruchten teelde, die hem bij de geleerden van zijne en de volgende eeuwen beroemd maakten; hier, waar hem de zanggodinnen den weg tot de onsterfelijkheid baanden. Van hier verspreidden zich zijne dichtvruchten naar Italië en Frankrijk, en verwierven weldra zoo veel bewondering en roem, dat op één en denzelfden dag de

{==6==} {>>pagina-aanduiding<<}
uitnoodigingen, en van de Universiteit van Parijs, en van den Senaat van Rome aankwamen, om den zanger van Vaucluse met den dichterlijken lauwerkrans openlijk te kroonen. Natuurlijk bepaalde hij zich voor Rome. Op den 8sten April van het jaar 1341, toen hij 37 jaren oud was, werd hij door zijnen vriend, den Graaf orsodell' anguillara, toen Senator van Rome, op de luisterrijkste en plegtigste wijze op het Kapitool met den lauwerkrans gekroond, en ontving, na die plegtigheid, uit de handen van den eerwaardigen stefanus colonna, het diploma waarin hij voor den grootsten Dichter van dien tijd erkend, en tot Burger van Rome verklaard werd.
Was petrarca als mensch, als letterkundige, en als dichter, bemind en vereerd, niet minder achting en roem verwierf hij zich als staatsman, toen hij, kort hierna, door den Senaat van Rome verkozen werd, om met eenige andere aanzienlijke mannen (waaronder ook nicola di rienzo) den Paus clemens VI plegtig in hunnen naam te verzoeken, om den pauselijken zetel wederom naar Rome te verplaatsen. Hoewel dit verzoek, om meerdere redenen, vruchteloos was, boezemde petrarca, die de spreker dezer bezending was, den Paus toch zoo vele achting en genegenheid in, dat deze hem met een aanzienlijk Prioraat begiftigde. Van nu af werd hij meermalen met belangrijke staatkundige bezigheden en zendingen belast; dan, noch deze, noch menigvuldige reizen, noch aanhoudende letteroefeningen waren vermogende, om zijne liefde te lenigen en hem rust te doen vinden. De kortstondige omwenteling te Rome, door den dweependen en zwakken rienzo ondernomen, konde wel voor een oogenblik zijne oplettendheid vestigen en zijne toejuiching behalen; dan, de natuurlijk noodlottige uitkomst dezer onderneming vervulde hem met afkeer en schaamte. Wars van alles, wat hem omringde, begaf hij zich naar Parma, waar hem de Paus eene aanzienlijke Praebende had aangewezen. Hier dacht hij eene genoegelijke rust te vinden; maar helaas! eene besmettende ziekte, die toen in Italië verschrikkelijk moord-
{==7==} {>>pagina-aanduiding<<}
de, ontroofde hem zijne dierbaarste vrienden, en weldra vernam hij ook, dat zij zijn alles op aarde, zijne beminde laura, had weggerukt. Ik waag het niet, de diepe en wreede smart te schetsen, welke petrarca bij deze tijding gevoelde. Wanneer ik van zijne zangen gewaag, zal ik hem zelf zijne droefheid laten schilderen. Twintig jaren lang had hij haar met eene onveranderde verrukking en een
onverdoofbaar vuur bemind; en nog tien jaren lang beweende hij haar verlies met dezelfde aandoeningen.
Nimmer had laura in dien tijd eene andere mededingster in petrarca's hart, dan zijne liefde voor zijn vaderland, en aan deze gaf hij zich nu geheel en onverdeeld over. De verschrikkelijke onlusten, de bloedige burgeroorlogen, die toen de meeste staten van Italië verwoestten, troffen hem; en daar zijne kunde in staatszaken hem aan allen dierbaar maakte, werd hij tot de gewigtigste onderhandelingen of dadelijk gebezigd, of door Vorsten en Kardinalen geraadpleegd. Toen hij bij zoodanige gelegenheid zich te Padua bevond, werd hem, van wege de Republiek Florence, door zijnen vriend boccaccio, het vereerend volksbesluit overhandigd, waarbij het vonnis van verbanning, door de Florentijners voormaals tegen zijnen vader en deszelfs nakomelingen uitgesproken, werd opgeheven, petrarca in alle de verbeurd verklaarde bezittingen hersteld, en hem het voorzitterschap van de nieuwe hoogeschool aangeboden. Gevoelig wegens alle deze bewijzen van hulde aan zijne verdiensten, bedankte hij echter voor het laatstgenoemde, en ging liever als bemiddelaar naar Venetië, om tusschen dezen staat en dien van Genua den verbroken vrede te herstellen. Toen, eenige jaren later, karel IV, Keizer van Duitschland, Italië bezocht, werd petrarca gelast, hem in Mantua te begroeten; en zoo groot was de achting, door dezen Vorst voor onzen Dichter opgevat, dat hij zich door petrarca op zijne reis door Italië deed vergezellen. Na de terugkomst in zijne staten, verhief hij den Minnaar van laura (zoo luidde het diploma) tot Graaf van het Duitsche Rijk, en noodigde hem op

{==8==} {>>pagina-aanduiding<<}
de dringendste wijze, zich in zijne staten te vestigen. Dan, petrarca's gehechtheid aan zijn vaderland was te sterk, om voor deze uitnoodiging niet beleefdelijk te bedanken. Kort hierna, toen de visconti's van Milaan den Koning van Frankrijk, jan de goede, bij zekere gelegenheid wilden doen begroeten, verzochten zij, om deze zending op te luisteren, dat petrarca hunne spreker zoude zijn. Na zijne terugkomst gaven zij hem nog duidelijker en openlijker bewijs van hunne achting, door hem op te dragen, om het eerstgeboren kind van Hertog bernabo, de oudste van dit aanzienlijk en rijk geslacht, ten doop te houden; eene eer, die in dien tijd alleen aan de aanzienlijksten en magtigsten werd toegedeeld. In den jare 1362 wederom eene verschrikkelijke besmetting in de omstreken van Milaan en Padua uitbarstende, begaf hij zich naar Venetië, alwaar hij het beroemde geslacht der carrara's onder zijne vereerders en vrienden telde. Om aan deze stad, die hem, gedurende zijn verblijf aldaar, eene fraaije woning had gereed gemaakt, zijne dankbare achting te bewijzen, schonk hij aan dezelve, ten behoeve van het openbaar onderwijs, zijne boekerij; en elk, die beseft, wat, vóór de uitvinding der drukkunst, eene boekverzameling beteekende, beseft ook de grootheid en waarde van dit geschenk. Na een zesjarig verblijf te Venetië, hetwelk hij grootendeels aan de herziening zijner lettervruchten toewijdde, verliet hij deze stad, en zocht voor zijnen naderenden ouderdom een gezond en eenzaam verblijf. Dit vond hij, niet ver van daar, in een der schoonste dalen tusschen de Euganeësche bergen. In hetzelve lag een klein dorp, dat allengskens tot eene kleine stad aangroeide, en Arqua genoemd wordt. Hier liet
petrarca, op eene uitgezochte plaats, eene niet groote, maar aangename woning bouwen, om in dezelve de overige dagen van zijn roemrijk, maar onrustig, leven door te brengen. Drie jaren lang genoot petrarca het geluk, dat zoo weinigen te beurt valt, om den avond zijns levens in ongestoorde rust te eindigen. Op den 18den

{==9==} {>>pagina-aanduiding<<}
van Hooimaand des jaars 1374, in den ouderdom van 70 jaren, overleed hij in de armen van eenen eenig overgeblevenen vriend. Na de ontvangen tijding van zijnen dood, begaven zich aanstonds sommigen der aanzienlijkste raadsheeren en geestelijken uit Padua en Venetië naar Arqua, om hem de laatste eer te bewijzen. Zijn lijk werd geplaatst voor de kerk aldaar in een grafgesteente van ruw marmer, rustende op vier lage marmeren zuilen, en met een kort Latijnsch opschrift versierd.
Dit was in 't kort de levensgeschiedenis van dien zanger der liefde. Trachten wij nu, hem uit zijne werken nader te leeren kennen.
De Latijnsche werken van petrarca, waarvan hij alleen zijne onsterfelijkheid en zijnen roem bij de nakomelingschap verwachtte, maken een boekdeel in folio van 1200 bladzijden uit. (Basel, 1581.) Naauwelijks 80 bladzijden zijner Italiaansche dichtoefening zijn, op het einde van dit kolossaal boekdeel, als 't ware verworpen. Zij bekleeden aldaar die plaats, welke petrarca zelf hun toedacht. Hoe geheel anders hebben het oordeel en de smaak zijner nakomelingen daaromtrent beslist! Juist die mingeachte en verstoten kinderen van zijnen geest hebben den vader zoo luisterrijk verheerlijkt, en zijnen schedel met eeuwig groenende lanweren versierd; daar zijne lievelingen de eereplaats, welke hij hun had toegedacht, hebben moeten verlaten, en in hun geboorteland zoo wel, als in het overig Europa, naauwelijks, dan bij name, bekend zijn. Men denke daarom niet, dat deze bijkans geheel vergeten vruchten zijns arbeids zonder eenige verdiensten zijn. Zij bezitten integendeel zeer wezenlijke, vooral wanneer men op den tijd harer geboorte, en op de nietsbeduidendheid let, welke de andere Latijnsche werken van dien tijd kenschetsen. - Ik heb het mij ten pligt gesteld, de eenzijdige liefde van petrarca in zoo verre te eerbiedigen, dat ik van de geliefkoosde voortbrengselen van zijnen geest met dien lof gewage, welken zij verdienen, om dan met een dankbaar genoegen mijne hulde en mijne bewondering aan die Godenzangen toe te

{==10==} {>>pagina-aanduiding<<}
brengen, waardoor hij zoo heerlijk en zoo eenig in onze oogen uitblinkt.
Petrarca gevoelde, dat, om de taal van het oude Latium zuiver en onvervalscht te schrijven, men de ruwe scholastieke taal geheel moest vergeten, en van den wanklankigen stijl der Rhetorica, godgeleerdheid en pleitkunde opklimmen tot de welsprekendheid en dichtkunde van cicero en virgilius. Dezen waren de voorbeelden, welken hij voor zijne verzen en voor zijn ondicht verkoos. Slechts een vlugtig overzigt zijner Latijnsche werken overtuigt ons, met welk een gelukkig gevolg hij die twee onnavolgbare Romeinen bestudeerd, en hunnen kernigen, sierlijken en bevalligen stijl zich ten nutte gemaakt heeft. Het is mijn oogmerk niet, en kan het in deze Redevoering ook niet zijn, om deze betuiging door voorbeelden op te helderen en te bevestigen. Een ieder, die zelf uit deze bron kan putten, zal mij dit gereedelijk toestemmen. Om echter mijne taak ook niet onvolledig te laten, en petrarca geheel te doen kennen, zal ik de voornaamsten zijner Latijnsche werken vlugtig doorloopen, en derzelver hoofdzakelijken inhoud opgeven, in die orde, waarin zij zijn uitgegeven, eerst zijne verhandelingen en dan zijne dichtstukken.
In de eerste plaats ontmoeten wij zijne verhandeling: de remediis utriusque fortunae; of: over de middelen tegen geluk en ongeluk. Dezelve is in twee afdeelingen gesplitst, en hare form is minder gelukkig, dan de inhoud. Het zijn zamenspraken tusschen allegorische zedewezens, zoo als de vreugde en de smart, de hoop en de vertwijfeling, de rede en de drift. Men beseft ligtelijk het oogmerk en de strekking dezer verhandelinge, en de middelen, daarin opgegeven; bedaardheid en matigheid in geluk, moed en verheffing in ongeluk. Toen dit werk voor het eerst in 't licht kwam, verwekte het veel opziens en bewondering, zelfs zoo veel, dat Koning karel V. van Frankrijk wilde, dat eene Fransche vertaling daarvan aanstonds in zijne boe-
{==11==} {>>pagina-aanduiding<<}
kerij geplaatst wierd. De vermoeijende en vervelende form, echter, deed het weldra vergeten.
Zijne tweede verhandeling: de vita solitaria, of: over het eenzame leven, ademt eene sombere en menschenschuwe leer, die aan het beminnend hart van petrarca niet eigen was, maar welke verkeerde godsdienstige begrippen en onmatige liefde voor de studie hem hadden doen omhelzen. Hij, die de genoegens en de waarde van het gezellige leven kent, zal voorzeker die sombere leer verwerpen, en slechts in ééne stelling van petrarca toestemmen, wanneer hij zegt: ‘Dat men hun, die de eenzaamheid beminnen, niet moet aanraden, om ook de regten der vriendschap te verachten; dat men wel de menigte, maar niet zijne vrienden, moet ontvlieden (*).’
Dezelfde sombere kloostergeest heerscht ook in zijne verhandeling: de otio religiosorum; of: over de ledige uren der kloosterlingen. Een uitmuntend werk misschien voor hen, voor welken het bestemd was; nuttig in 't algemeen voor het kloosterleven, maar nutteloos en zonder waarde voor de overige zamenleving.
Van eenen geheel anderen aard en stempel is zijne verhandeling: de contemptu mundi; of: over de verachting der wereld; een werk, dat hij zijn geheim noemde, en waarin hij eene ongeveinsde belijdenis aflegt van de lotgevallen zijns levens, van zijnen smaak, van zijne inborst, en van zijne geheimste gewaarwordingen. Noch augustinus, noch montaigne, noch rousseau, hebben met meer eenvoudigheids het binnenste van hun hart opengelegd, noch met meer openhartigheids hunne zwakheden beleden. Op het einde der voorrede spreekt hij aldus tot zijn boek: ‘Gij dan, ontvlugt de vergaderingen der menschen; vergenoeg u, bij mij te blijven, en vergeet niet den naam, dien gij draagt; want gij zijt en zult altijd genoemd worden:

{==12==} {>>pagina-aanduiding<<}
mijn geheim (*).’ - Deze benaming en deze weinige woorden doen gelooven, dat het niet zijn oogmerk was, deze soort van belijdenis algemeen bekend te maken; en waarschijnlijk heeft zij ook eerst na zijnen dood het licht gezien. Derzelver form en inhoud zijn hoofdzakelijk deze: Petrarca is in diep gepeins verzonken over zijne bestemming, wanneer eene vrouw van eene weinig gekende schoonheid, en met een buitengewoon licht omschenen, aan hem verschijnt. Petrarca herkent haar. Het is de waarheid, die den Kerkvader augustinus aan hare hand geleidt, en dezen beveelt, den peinzenden tot zichzelven terug te brengen, hem aan zijne twijfelingen en zwakheden te ontrukken, en zijne ziel te verheffen. Nu beginnen, onder voorzitting der waarheid, de zamenspraken tusschen petrarca en den Kerkvader, waarin deze den zwaarmoedigen Dichter alle deszelfs gebreken en zwakheden voorhoudt, het ijdele en gevaarlijke derzelven aantoont, en hem de middelen daartegen aan de hand geeft. Petrarca zoekt, bij elke nieuwe berisping, ook nieuwe verontschuldiging; maar eindigt ook telkens met eene openhartige belijdenis, bedankt den Kerkvader voor zijne goede raadgevingen, en wenscht, dat hij de krachten moge verkrijgen, om dezelve na te komen. - Dit werk is zeer belangrijk voor de levensgeschiedenis van petrarca; en het is zeer te verwonderen, dat er, na deszelfs bekendmaking, nog zoo vele ongegronde en ongerijmde dingen over petrarca, over laura, en over hunne liefde, is gezegd en geschreven.
Onze Dichter had ook gedurende vele jaren stoffen verzameld voor eene Romeinsche geschiedenis, welke hij echter nooit ernstig begonnen, veel minder voltooid heeft, en waarvan ons alleen eenige fragmenten, onder den naam van rerum memorandarum, libri quatuor, zijn overgebleven. Hierop volgt ook nog een vitarum illustrium virorum epitome, of korte levensschetsen van beroemde mannen, meest uit de Romeinsche geschiedenis ontleend. Beide fragmen-
{==13==} {>>pagina-aanduiding<<}
ten, hoewel niet zonder oordeel en smaak geschreven, zijn voor ons, die livius en suetonius bezitten, van weinig waarde, en ook daarom allengskens vergeten.
Op verzoek van den Hertog van Padua, frans carrara, schreef petrarca ook een klein traktaat: de republica optime administranda, of: over de beste wijze om een gemeenebest te besturen, en over de hoedanigheden, welke hij moet bezitten, die met zulk een bestuur belast is; een traktaatje vol grondstellingen en voorschriften, naar den smaak van plato en cicero, die voor onze eeuw geheel nutteloos zijn.
De laatste zijner verhandelingen heeft tot opschrift: de ignorantia sui ipsius et multorum, of: over zijne eigene onkunde en die van vele anderen, welker hoofdzakelijke inhoud en grondstelling overeenkomt met hetgeen moliere zoo geestig als waar zegt:

‘ - Et je vous suis garant 
Qu'un sot savant est plus sot qu'un sot ignorant.’ 

In alle deze verhandelingen en opstellen was cicero de groote meester en het voorbeeld van petrarca geweest; en voorzeker was deze, in die ruwe en bewolkte eeuwen, de eerste, die den geest en den stijl van dien grooten Romeinschen redenaar gevat en met voordeel had nagevolgd. Niet minder ijverig volgde hij in zijne dichtoefeningen zijnen lieveling virgilius. Dezen vereerde hij met eene bijzondere hoogachting en liefde; en het schoone handschrift van denzelven, met de Commentariën van servius, en met aanmerkingen van petrarca's hand, is een der voortreffelijksten, die thans nog bestaan. Het was langen tijd het sieraad der Ambroïsijnsche Boekerij te Milaan, en moet thans dat der Keizerlijke Bibliotheek te Parijs uitmaken. - Naar waarheid gesproken, even ver als petrarca boven de Latijnsche dichters van zijnen tijd uitblinkt, even ver is hij ook beneden zijn voorbeeld gebleven. Niet te vrede, met, even als de Mantuaansche zanger, twaalf herdersdichten te hebben gemaakt, die hij ook zijne Bucolica noemde, streefde hij ook naar

{==14==} {>>pagina-aanduiding<<}
den palmtak in 't heldendicht. Hij begon en voltooide zulk een dichtstuk, in negen zangen. Zijn held is de groote scipio, die, in zijne oorlogen in Afrika, zoo veel roems behaalde, dat hij met den bijnaam van dat werelddeel vereerend onderscheiden werd. Petrarca noemde echter zijn dichtstuk niet Scipio, maar Africa. - Wanneer het waar is, dat het wezenlijke van het épos in de vinding bestaat, om het verhevenst wijsgeerig idé in de schoonste allegorie te kleeden; dat het aan het verstand een treffend denkbeeld, aan de verbeelding eene groote dichterlijke machinerie, en aan het geheugen eene groote geschiedkundige daadzaak moet aanbieden; dan is petrarca's Africa geen heldendicht, maar een eenvoudig geschiedkundig verhaal in verzen. Idé en allegorie behelst het niet; deszelfs geheele machinerie bestaat in eenen droom van den held, waarin hij zijnen vader publius ziet, die hem verhaalt, wat te voren gebeurd is, hem zegt, wat hij te doen heeft, en hem voorspelt, wat nog gebeuren zal. Hoe veel schoons in dezen droom ook bevat zij, kan men toch niet ontkennen, dat de held te lang droomt; daar deze droom twee geheele zangen inneemt van de negen, waaruit het dichtstuk bestaat. Behalve het verhaal van den dood van lucretia, dat eens grooten dichters waardig is, zoeken wij ook te vergeefs naar eene schoone, regt dichterlijke plaats; zoodat men deszelfs volle waarde uitspreekt, wanneer men het noemt: eene metrische geschiedenis van scipio den Afrikaan. - Het eerste denkbeeld van dit dichtstuk had den goeden petrarca met verrukking ingenomen; en het was van hetzelve alleen, dat hij eenen onsterfelijken roem verwachtte. Zoo weten wij ook van den uitmuntenden racine, dat hij zijne
Athalia als een misvormd geboren kind beschouwde; en echter hebben de nakomelingschap en hare kunstkenners dezelve voor zijn meesterstuk erkend. Aldus dwalen dikwijls de grootste vernuften omtrent de waarde hunner lettervruchten. - Maar, op het einde van zijn leven dacht petrarca anders, en hoorde ongaarne daarvan gewagen: ‘Ik wenschte - zeide hij - dat het mij mogelijk ware, zelfs de herinnering van dit werk te kun-
{==15==} {>>pagina-aanduiding<<}
nen uitroeijen; en niets zoude mij aangenamer zijn, dan om het met mijne eigene handen te kunnen verbranden.’ Maar het was nu alom verspreid en bekend, en niettegenstaande deszelfs gebreken, verheugen wij ons, dat het bewaard bleef, niet voor den roem des Dichters, maar voor de geschiedenis der kunst. Het is een heerlijk gedenkstuk uit dit tijdvak van de wederherleving der letteren en kunsten, en verdient met die zelfde achting beschouwd te worden, als vele schilderstukken en standbeelden, voortbrengselen van de kindschheid der kunst, welke noch haren roem, noch hare genieting vermeerderen, maar die men nooit zonder genoegen en voordeel beschouwt, wanneer men de geschiedenis der kunst beoefent.
Meer bevalligheid en waarde, dan deze Africa, hebben zijne herdersdichten. De meeste zijn betrekkelijk op de voornaamste omstandigheden van zijn leven, en de daarin sprekende personen zijn, onder andere namen, de aanzienlijksten van zijnen tijd, zoo als clemens VI, de Kardinaal colonna, enz. Zijne dichterlijke brieven besluiten zijne Latijnsche dichtoefeningen; en in dezen behoeft hij slechts voor den éénigen horatius te zwichten. Rijkdom van woorden, bevallige en ongedwongene uitdrukkingen, opregte en gulle mededeeling van gedachten en gevoelens, kenschetsen dezelven.
En hiermede heb ik ook mijn kort begrip der Latijnsche werken van petrarca geëindigd. Beschouwen wij hem nu als Italiaansch Minnedichter.
Bewonderenswaardig groot is petrarca in die voortbrengselen van zijnen geest, welken hij in de taal van het oude Rome kleedde; niemand vóór hem, ja weinigen na hem, hebben de voetstappen der groote meesters uit dat volk zoo gelukkig gedrukt als hij; maar grooter nog, ja éénig is hij in de dichtoefenmgen in zijne landtaal. De Italiaansche gedichten, die meestal niets behelzen, dan de uitdrukkingen zijner liefde, en zijne lotgevallen in dezelve, zijn tevens het sieraad dier taal, en de schoonste en onvergankelijkste bladeren in zijne lauwerkroon. Zijne vaderlandsche snaren klonken zelden, dan voor die Godheid, op

{==16==} {>>pagina-aanduiding<<}
welker outers ook door sapho, anacreon, ovidius, propertius en tibullus geofferd werd. Maar hoe verheven onderscheidt zich petrarca van dezen, door de veredeling en verfijning zijner offeranden! Bij sapho is de liefde alleen eene verrukking van zinnen; bij anacreon slechts eene verlustiging van den geest. De drie Romeinsche dichters hebben ook hunne liefde en hunne beminden bezongen; maar hoe dikwijls moet hunne dichterlijke voortreffelijkheid tot verontschuldiging dienen voor de onwaardige voorwerpen hunner zangen! Hoe ver staan niet de corinna van ovidius, de cynthia van propertius, en de delia van tibullus, beneden de beminnelijke en deugdzame laura! De drie Romeinen leefden in denzelfden tijd, in de geprezene eeuw van augustus. Zij spreken dezelfde taal en schilderen dezelfde zeden. Hunne beminden zijn behaagzieke, ongetrouwe en veile schoonheden, waarbij zij niets zoeken dan het vermaak. Het schitterend vernuft van ovidius, de rijke verbeeldingskracht van propertius, de gevoelige ziel van tibullus, drukken zich met die verschillende wijzigingen van stijl uit, welke uit zulke verschillende bronnen moeten voortvloeijen; maar zij beminnen, nagenoeg op dezelfde wijze, voorwerpen van dezelfde soort. Zij begeeren; zij bezitten; zij hebben gelukkige mededingers; zij twisten en verzoenen weder; zij zijn ongetrouw op hunne beurt; men vergeeft hun, en zij hervinden een geluk, dat echter weldra wederom gestoord wordt. Maar eensgezindheid van geest, vereeniging van zielen, behoefte van uitboezeming wederzijdsch vertrouwen, wederzijdsche achting, verheffing van twee harten tot elkander, of gemeenschappelijke verheffing tot hetgeen beschaafd, schoon en edel is,
niets van dit alles vindt men in hunne zangen, omdat het niet in hunzelven, niet in hunne zeden was. - Hoe geheel anders waren petrarca en zijne beminde!
Bij de wedergeboorte der letteren, na de eeuwen van woestheid, was er in de zeden, bij veel verdorvenheid en

{==17==} {>>pagina-aanduiding<<}
wildheid, eene verheffing, en eene neiging tot overspannene gevoelens, die zich voornamelijk in de liefde kenmerkte. Het aanzien der vrouwen, dat van het vrijere Noorden naar het slaafsche Zuiden was overgebragt, werd, door toetreding van de ridderschap, eene soort van eerdienst. De eigenlijke Godsdienst werkte hier ook mede. Het Platonismus, zich vereenigende met de leer der Christenen, gaf aan deze een karakter van beschouwende opgetogenheid en zielverrukkende liefde, in uitdrukking dikwijls gelijkende naar de aardsche liefde; zoodat deze laatste zich ook ongevoelig gewende, om zich in eene mystieke en opgetogene godsdienstige taal uit te drukken. De eerste Italiaansche dichters verwijderden zich, in hunne liefdezangen, zoodanig van al het gemeene en aardsche, dat zij ook niet zelden afweken van al wat verstaanbaar en menschelijk is. Petrarca stond in het gelukkige midden. - De vrouwen, het voorwerp van zoodanige zangen, voelden zich gevleid met deze verheffing van stijl en gevoelens. De mannen, die van hunne aangebedene schoonen dikwijls niets anders verwierven; dan het verlof van haar te mogen beminnen, dit te mogen zeggen, en somwijlen met hare namen in hunne zangen en op hunne wapenschilden te mogen prijken, voelden zich vereerd met deze geoorloofde openbare hulde. Van hier de anders onbesefbare verheffing en zuivering der taal, waarin petrarca zijne liefde uitdrukte! Van hier het verschil tusschen de zwaan van Vaucluse en hare Grieksche en Romeinsche voorgangeren!
In zijne Sonnetten, die eigenlijk eene soort van kleine lierzangen zijn, naar de wijze van sommige lierzangen van horatius, en in zijne Canzones, eene soort van grootere lierzangen, naar de uitvinding der Troubadours, en voornamelijk voor liefdezangen geschikt, zullen wij deze mijne stellingen ten duidelijkste bevestigd zien. Men vergeve het mij echter, wanneer petrarca in het gewaad, zelfs ten deele geleend, waarin ik hem kleede, minder bevallig schijnt; zij, die het genoegen smaken, van het oorspronkelijke te kunnen lezen, zullen gaarne het moeijelijke

{==18==} {>>pagina-aanduiding<<}
hiervan getuigen. Is, bij voorbeeld, niet de volgende aanhef geheel vol van dat ware en edele gevoel eens minnaars, die fier is op zijne beminde, en die zich veredelt door den wensch om haar te behagen (*): ‘Wanneer, te midden van andere vrouwen, de liefde verschijnt op het aangezigt van haar, die ik bemin, dan wijkt voor haar elke andere in schoonheid, en ik ontvlam meer en meer. Ik zegen de plaats, de ure en het oogenblik, waarin mijne oogen zich tot haar durfden verheffen, en ik zeg tot mijzelven: Wees dankbaar, mijne ziel! aan haar, die u zoo vele eer waardig keurt. 't Is van haar, dat uwe liefde komt, en door deze te volgen, verheft gij u tot het hoogere goed, en leert verachten, wat het gros der menschen begeert.’ enz. - Of in den volgenden zang (†): ‘Gezegend zij het jaar en de maand en de ure, en het land en de plaats en het oogenblik, waarin ik het eerst door hare schoone oogen geboeid werd! Gezegend zij de zoete smart, die ik gevoelde, toen ik door de liefde getroffen werd! Gezegend zijn mijne zangen, waarin ik trachtte haar te prijzen en te verheerlijken! En gezegend zijn mijne gedachten, die zoo geheel met haar vervuld zijn, dat geene andere schoonheid meer tot dezelve doordringt!’
Reeds menig dichter maakte eene afbeelding van zijne beminde; maar wie nam ooit eene zoo hooge vlugt, om dezelve te schetsen, en voltooide zijn beeld zoo schoon, als petrarca, in den volgenden zang (§): ‘In welk gedeelte des hemels, in welk idé was het voorbeeld, naar hetwelk de natuur dit aangezigt vormde, om hier beneden te vertoonen, wat zij in de hemelsche gewesten kan doen? Welke Nimf aan de beken, of welke Godin in de bosschen, ontwikkelde ooit aan den wind zulke schoone

{==19==} {>>pagina-aanduiding<<}
gouden lokken? Welk hart vereenigde ooit zulke verhevene deugden?’ enz
Petrarca had eene bijzondere liefde voor den lauwerboom, zoo wel omdat deze de kroon der dichteren oplevert, als om de woordspeling op den naam zijner beminde. Laura wandelde dikwijls langs de boorden van eene zekere beek. Petrarca plant dáár eenen lauwerboom, en, vereenigende alle de dichterlijke herinneringen, welke die boom hem te binnen brengt, spreekt hij aldus tot den minnaar van daphne: (*) ‘Apollo! zoo gij nog bezield zijt van dat edel vuur, dat u aan de oevers van den Thessalischen stroom ontvlamde; zoo het verloop des tijds u niet deed vergeten die blonde lokken, welken gij bemindet, bescherm dan dezen geliefkoosden boom, dit geheiligd loof, dat u eertijds boeide en thans mij met zijne krachten gekluisterd houdt!’ enz.
Dikwijls ook - en dit is een der sieraden in de zangen van petrarca - brengt hij zijne teedere mijmeringen in de bosschen, op de velden, op de bergen, in de schoonste en verhevenste tafereelen der natuur. Vóór dat hij zijnen verliefden weemoed uitboezemt, beschouwt hij de plaats en de voorwerpen, die hem omgeven, en verspreidt dan over zijne weemoedige eenzaamheid die bevalligheid, welke alle gevoelige harten moet innemen. Dit gevoelt men beter, dan ik het kan schetsen, bij eene menigte zijner zangen; vooral echter bij het lezen van den acht-en-twintigsten zang (†), naar mijn oordeel de schoonste en aandoenlijkste van allen.

Ik zoek, met trage schreên, langs schaars betreden paden, 
Naar 't eenzaamst oord, waar nog geen wandlaar is geweest, 
Waar 't oog geen voetstap vindt en geen bespieders vreest, 
Om in 't verhoogd genot der reinste vreugd te baden. 

{==20==} {>>pagina-aanduiding<<}

Elke andre schuilplaats moet mijn schuwe blik versmaden; 
Dees houding, dit gelaat, de spiegel van mijn' geest, 
Waarin, al wie me ontmoet, mijn diepe ontroering leest, 
Zou ligt 't inwendig vuur, dat mij verteert, verraden. 
 
En schoon geen menschlijk oog het ook bespieden kon, 
Daar is geen bosch of beemd, geen heuvel, stroom of bron, 
Die geen vertrouwling wierd van mijn geheimste zuchten. 
 
Ja! in wat woestenij of ontoeganklijk oord 
Ik me aan elks oog onttrek; de liefde ziet en hoort 
En volgt me, waar ik ga; hem kan ik niet ontvlugten. 

Men kan zich niet verbeelden, welke nieuwe, sijne, bevallige en geestige denkbeelden de nietsbeduidendste omstandigheden in hem verwekken. - Laura wandelt eens in het open veld. Om de stralen der zon te ontwijken, die hare oogen treffen, keert zij haar gezigt om naar die zijde, waar petrarca zich bevindt; op hetzelfde oogenblik trekt er een wolkje voor de zon. Men hoore nu, hoe petrarca zich over dit toeval uitdrukt (*): ‘Tusschen twee minnaars zag ik eene edele en deugdzame schoonheid, en bij haar dien oppervorst, die over Goden en menschen regeert. De zon was aan de eene zijde, ik aan de andere. Zoodra zij zich door de stralen van den schoonsten harer minnaren voelde getroffen, wendde zij haar aangezigt tot mij, met eenen vrolijken blik. Aanstonds veranderde zich in vreugde de minnenijd, die, op het eerste gezigt van zulk eenen mededinger, in mij ontstaan was. Ik zag hem aan; zijn gelaat werd droevig en treurend, en hij bedekte het met eenen sluijer, om de schaamte over zijne nederlaag te verbergen.’
Wat zou men kunnen vergelijken met zijnen algemeen bewonderden en met regt beroemden veertienden lierzang? De plaats van dit bevallig tooneel is eene schoone vallei

{==21==} {>>pagina-aanduiding<<}
bij Avignon. Eene heldere beek verfrischt daar de groene weiden in de heetste zomerdagen. Laura zocht hier dikwijls de koelte; hier zat zij neder op bloemen en kruiden, aan den voet van eenen boom. Op deze plaats sprak alles van haar. Hierheên begaf zich petrarca dikwijls in zijne mijmeringen, en maakte dan bespiegelingen over alle die voorwerpen, welke hem zijne beminde herinnerden. In zijnen zang schetst hij die alle zoo natuurlijk en zoo treffend, dat men ze bij de lezing waant te zien en te gevoelen (*).

Frissche waatren, zuivre stroomen, 
Spiegel harer schoone leên! 
Bad van haar, die, in mijne oogen, 
De eenigste aller vrouwen scheen! 
Lieve boomtak, waar ze op steunde! 
'k Zie, ô 'k zie u overal! 
Kruiden, bloemen, die geen schooner 
Englenboezem sieren zal! 
Heilge lucht, waarin haar oog mij 
't Eerst de liefde voelen deed! 
Hoort mijn laatste minneklagten! 
Weest bewogen met mijn leed! 
 
Als dit zijn moet, en de liefde 
Hier mijn weenende oogen sluit; 
Stort dan, Hemel! stort uw laatste 
Weldaad op dit ligchaam uit! 
Als mijn ziel, van 't stof ontbonden, 
't Afgemarteld vleesch verlaat, 
In onzekere bestemming 
Tot haar' oorsprong overgaat; 
Laat dan hier mijn beendren rusten! 
Sla mijn jongste beê niet af! 
ô! Die hoop verzacht mijn sterfuur; 
Laura's lusthof zij mijn graf! 


{==22==} {>>pagina-aanduiding<<}

Niet minder in waarde is zijn zeventiende lierzang, waarin landelijke beelden met den zachtsten weemoed zoo meesterlijk zijn vereenigd (*).

In een' maalstroom van gedachten 
Scheurt de liefde me eindloos voort: 
'k Dwaal langs heuvelen en dalen, 
Smachtend naar een eenzaam oord. 
Waar zal ik de kalmte vinden? 
Beekje! bron! of waterval! 
Zacht betoovrend groen der linden! 
Heerlijk, digt beschaduwd dal! 
Kunt gij 't hart de rust hergeven? 
Ach! een onbedwingbre magt, 
De aandrift van de ontvlamde liefde, 
Schokt mij met haar tooverkracht. 
Zij doet hart en boezem beven, 
Of verheldert ons gelaat; 
Daar de borst van vreugde en droefheid 
Met een dubble botsing slaat. 
Die mij ziet, en weet, hoe alles 
Met mijn' diepen weemoed spot, 
Roept gewis: ‘Hem schokt de liefde, 
En 't onzekre van zijn lot.’ 
 
Slechts op ontoegangbre bergen, 
In het diepst van 't eeuwig woud, 
Zal mijn hart die kalmte vinden, 
Wier bezit ons nooit berouwt. 
Ieder plekje, waar 't genoegen 
De onbetembre vreugde kust, 
Is asschuwlijk in mijne oogen, 
Wordt een afgrond voor mijn rust. 
Eeuwig dwalen mijn gedachten 
Bij den weilust van mijn hart: 
Ach! zij dartelt met mijn liefde, 
En bespot mijn diepe smart. 

{==23==} {>>pagina-aanduiding<<}

Treurig, en toch zalig leven! 
Hoe ge ook grieft, verlaat mij nooit! 
Mooglijk dat haar stugge boezem 
Zich voor mij tot zachtheid plooit. 
Eenmaal zal zij mij beminnen...... 
Dierbre hoop, die 't hart verblijdt! 
Eens zal uw vervulling nadren; 
Eens.... ach! wanneer komt die tijd? 
 
h.h. klijn. 

Ik kan slechts ter vlugt gewagen van den achtsten (*), negenden (†) en tienden (§) lierzang, door hemzelven de drie zusters, en door zijne dankbare en opgetogene landgenooten de drie bevalligheden genoemd. Deze drie maken, als 't ware, één geheel uit, en hebben tot onderwerp: de oogen van zijne beminde. Het is onmogelijk, in de zuidelijke talen iets te vinden, dat bij deze drie zangen ware te vergelijken in het treffend schoone der beelden, in zuiverheid van taal en sierlijkheid van uitdrukking; en het doet mij leed, dat ik hier niets anders doen kan, dan hun, die petrarca's taal magtig zijn, aan te raden, om spoedig door eene herlezing in mijn bewonderend genoegen te deelen.
Even moeijelijk, ja onmogelijk ware het voor mij, om uit die zangen, welken hij na laura's dood vervaardigde, en waarin hij zijn verlies beweende, het schoonste en aandoenlijkste uit te kiezen. Wanneer een gevoelig en edel hart het verlies van eenen dierbaren schat dien hij ongemeen hoog waardeerde, beweent, en zijne droefheid in de zuiverste en schoonste dichterentaal uitboezemt, wie zoude dan niet wanen, de veredelde menschheid en de kunst zelve te hooren weenen? Alles, wat onzen gevoeligen Dichter te voren om de tegenwoordigheid van zijne laura bekoorde, is hem nu even dierbaar om de herinnering aan haar. Wie zoude niet met den zuchtenden zuchten bij den

{==24==} {>>pagina-aanduiding<<}
volgenden zang (*)? ‘Gij heerlijk dal, dat weergalmt van mijne klagten; gij lieve beek, die door mijne tranen opzwelt; gij dieren des wouds; gij liefelijke vogelen; gij zilveren visschen, die in deze stroomen speelt; gij heilige en zuivere lucht, door mijne zuchten verwarmd en verhelderd; gij heuvel, die mij zoo zeer bekoordet; u allen herken ik nog aan dezelfde gedaante; maar mijzelven herken ik niet meer, omdat ik mij van de zoetste vreugde in de ontroostelijkste smart gedompeld zie. Hier zag ik haar, die ik beminde, die mij nu verlaten heeft, en tot haren oorsprong, tot het rijk der schoonheid is opgevaren.’
Welk een verheven weemoed heerscht niet in den volgenden zang, waarin hij, op eenen schoonen lentedag, te Vaucluse, zijne droefheid uitboezemt (†)! ‘De zachte winden keeren weder met hunne volgelingen, den helderen hemel, de bloemen, de kruiden, het verheugend schateren der zwaluwen, en de zielverheffende zangen des nachtegaals; de lente versiert zich weder met gloeijende witte en roode kleuren; de velden lagchen op nieuw; de lucht, de wateren en de aarde zijn bezield van den God der liefde; elk gevoelig wezen herleeft in het genoegen van te beminnen. Maar niets, helaas! bezielt mij, dan droevige zuchten om haar, die deze aarde voor de hemelsche gewesten verliet.’ enz.
Hoe verheven en eenvoudig tevens is niet het denkbeeld der verrukking, die hij in de welluidendste toonen mededeelt in den volgenden zang, waarmede ik mijne voorbeelden eindig (§)!

Als 't vlokje, door den wind bewogen, 
Verhief ik mij, aan 't stof onttogen, 
Tot haar, die 'k op geen aard meer trof; 

{==25==} {>>pagina-aanduiding<<}

Omringd door 't vlekloos kroost der heemlen, 
Zag 'k haar in hooger luchtkreits weemlen, 
Niet meer ontadeld door het stof. 
 
Zij sprak: (het was een roerend fluistren) 
‘Ik, die op de aarde uw hart kon kluistren, 
Die u bestreed, - ik schut uw lot: 
Ik wacht u hier, waar 't hoog verrukken, 
Dat taal noch beeld ooit uit kan drukken, 
Ons zaligt door het reinst genot. 
 
En, 't geen uw gansche ziel vervulde, 
Die sluijer, die me op de aarde omhulde, 
Dat, u betoovrend, vlugtig kleed, 
Dat zonk......’ Zij zweeg, en 't lichtgeflonker 
Veranderde in een schriklijk donker, 
't Geen hart en boezem siddren deed. 
 
Ach! waarom mogt haar reine lippen, 
Haar mond geen woorden meer ontglippen? 
Die taal, die nog mijn hart ontroert, 
Had mij, ontrukt aan de aardsche kluister, 
Bijna het oord van eeuwgen luister, 
Haar heilgen hemel ingevoerd. 
 
h.h. klijn. 

Zal men mij, na deze voorbeelden, nog van partijdigheid beschuldigen, wanneer ik petrarca bij uitnemendheid den zanger der liefde noemde? Zal men niet veeleer met mij deelen in mijne hoogachting en verwondering, wanneer wij hem, in die eeuwen van woeste onkunde en blinde onbeschaafdheid, als schepper van zijne taal, als verlichter en beschaver van zijnen en den volgenden leeftijd, als Minnedichter, zoo heerlijk en zoo éénig zien uitblinken? Niemand heeft vóór hem, niemand na hem, zoo vele zuivere veredeling en verheffing in de uitdrukking van het gevoel gebragt, als hij. Wie van ons is dan zoo ongevoelig voor dichterlijke en zedelijke schoonheden, die in hem niet eene oorspronkelijkheid zonder voorbeeld, eene onovertroffen gevoelsuitdrukking, eenen aan overvloed grenzenden rijkdom

{==26==} {>>pagina-aanduiding<<}
van gedachten en beelden, eene eerwaardige deftigheid van wijsgeerige en zedelijke denkbeelden, en eene welluidende en innemende zuiverheid van stijl opmerkt? Wie zal niet aanstonds met onzen onvergetelijken helmers uitroepen:

‘Het is petrarca, de eer en luister 
Van 't schoon Itaalje, febus zoon; 
Hij schupt de onwetendheid in 't duister, 
En voert de dichtkunst weêr op d'elpenbeenen troon. 
Juich, menschdom, juich! ge ontvangt weêr 't leven. 
Een dichter heeft den nacht verdreven 
Der domheid, die u eeuwen trof. 
Een dichter doet zijn stem 't verbasterd menschdom hooren. 
Deugd, wetenschappen, smaak en kunsten zijn herboren. 
Zing, aarde, zing des dichters lof! (*)’ 


Over de luchtigheid in ziekenver trekken.

Er moge hier of daar nog een gepromoveerd kwakzalver, of een heethoofdig voorstander der Browniaansche geneeswijze, schuilen, die eene frissche en koele lucht van den kranke weren; anders zal thans zeker geen arts zoo onkundig of stijfhoofdig zijn, die de voordeelen eener gematigde temperatuur en gestadige vernieuwing der lucht in het ziekenvertrek loochent, of niet zoude willen aanwenden. De ondervinding en het gezag der beroemdste Geneeskundigen heeft ook hier eindelijk de Natuur doen zegevieren. Ten minste op het papier en in de lessen der Hoogleeraren; want treedt men in een ziekenvertrek, zoo komt er ons thans niet minder een benaauwde walm tegen, dan toen de groote zweetdrijvers paracelsus en sylvius er den schepter zwaaiden.
Kan er echter iets nadeeliger zijn, dan de bedorven damp-
{==27==} {>>pagina-aanduiding<<}
kring, die den zieke noodzakelijk moet omgeven, wanneer de gemeenschap met de buitenlucht belemmerd wordt? Niemand zal deszelfs verderfelijkheid voor gezonden in twijfel trekken; en hij zoude den kranke zelven niet schaden! Het zij er bij de ziekte nadeelige uitvloeisels aanwezig zijn of niet, altijd zal een dampkring, die ten aanzien van zijne bestanddeelen, temperatuur, veerkracht en andere eigenschappen van de gewone mate afwijkt, het ziekelijk gestel hevige en onaangename aandoeningen veroorzaken. Er is geene ziekte, waarin het niet van de hoogste noodzakelijkheid is, dat alle levensverrigtingen zoo min mogelijk van haren regelmatigen loop afwijken; vooral de gewone zuivering en ontlastingen. En van alle zuiveringen zijn er geene van zoo veel belang, als die door de ademhaling en door de uitwaseming der huid worden bewerkstelligd. Wat moet nu het gevolg wezen, wanneer de zieke, in plaats van door de ademhaling van nadeelige stoffen bevrijd te worden, gestadig bedorvene lucht inademt, die door hare fijnheid en vlugtigheid een zoo veel te sterker vergift wordt? Wat moet het gevolg wezen, als de lucht, met allerlei dampen bezwangerd, de stof, die de huid uitwasemt, weigert op te nemen? Daardoor moeten noodwendig, zelfs bij zulke ziekten, die schier alleen in eene verkeerde stemming der vaste deelen bestaan, de sappen aangestoken en het verschrikkelijkst gift geboren worden. Vandaar dan ook die kwaadaardige, besmettelijke kwalen, die uit de opeenhooping van kranken, zonder behoorlijke voorzorg, zich in gasthuizen en op schepen ontwikkelen. Vandaar, dat elke heerschende ziekte zich het eerst vertoont en het meeste woedt in de enge en morsige woningen der schamele menigte.
Droeg men in de huizen der gegoede en meer verlichte burgers slechts meer zorg! Daar ontbreken toch de middelen niet; maar een onzinnig vooroordeel belemmert derzelver weldadig gebruik. Dagelijks zal een oplettend arts, in dit opzigt, reden van misnoegen vinden. De manieren, waarop men hierin, door onkunde, onoplettendheid of stijf-
{==28==} {>>pagina-aanduiding<<}
hoofdigheid, tegen het welzijn zijner kranken zondigt, zijn zoo vele, dat weinigen zich er geheel vrij van houden.
Vooral is het zeer algemeen, dat men de ziekenvertrekken zoo digt mogelijk, en de buitenlucht met eene angstige naauwgezetheid er buiten houdt. De Natuur moet zich toch zeker vergist hebben, toen zij ons de lucht tot element gaf; zoo wél schijnen wij er buiten te kunnen! Een visch, zegt men, snakt naar het water, en zal stervende herleven, als hij het frissche stroomnat weder voelt. Het kwijnend vee krijgt een nieuw leven, als het den bedompten stal verlaat. De mensch, die dat alles opmerkt, die zich niet weinig laat voorstaan op zijn vermogen van te vergelijken en besluiten te trekken, sluit alles digt toe, en stopt zich tot aan de ooren in de veren, zoodra hij zich eenigzins lusteloos of niet wel gevoelt! Wie zou zich vermeten, door een open venster of deur, eenen uitgang aan de benaauwde zieken-lucht te laten, en er versche in te doen stroomen? De zieke mogt togt vatten; men laat dus geene reet open, of het moest in den zomer zijn, en doet althans de gordijnen wel digt toe. De arme zieke moge zich van benaauwdheid heen en weêr wentelen, met handen en voeten werken, schier naar den adem hijgen, en alle pogingen inspannen, om toch eens in zijn element te komen; vergeefs! Men schudt hem de kussens wat op, legt hem met zoete woorden, of ook wel niet altijd even zacht, weder neêr, en, om hem te verfrisschen, dekt men hem tot aan de keel toe, en verzekert de zware dekens zoo wél, dat hij vooreerst wel stil moet blijven liggen!
Het éénige nadeel, dat het behoorlijk luchten eener ziekenkamer hebben kan, is, dat de frissche luchtstroom den zieke onmiddellijk treffe. Dit kan zeker zeer nadeelig wezen; doch men kan dat nadeel ook ligt voorkomen, vooreerst door te zorgen, dat het verschil tusschen de lucht in de kamer en de buitenlucht zoo gering mogelijk zij, door eene gestadige gemeenschap; en ten tweede door de plaatsing van het leger des zieken buiten den togt van deur of venster, dat voor vele gezonden toch ook even schadelijk

{==29==} {>>pagina-aanduiding<<}
is 's Winters, of bij een' sterken wind, kan men de gordijnen van het ledikant ook sluiten, dat ik anders noch noodzakelijk, noch zelfs goed keure.
Daar de benaauwdheid in de ziekenvertrekken grootendeels ontstaat uit den bedorven aard der lucht, kan men dezelve verminderen, ja zelfs geheel wegnemen, door dat bederf zoo veel mogelijk tegen te gaan. Men vermijde dan zorgvuldig, wat de betrekkelijke hoeveelheid der zuurstof in den dampkring vermindert, waartoe vooral het vuur en licht behooren. Doove kolen, stoven, komforen enz. behooren in geene ziekenkamer. Koffij- of thee-water evenmin, als men het niet voor den zieke behoeft. Er worde niets gekookt, gewarmd, gedroogd, dat niet volstrekt noodzakelijk is. 's Winters stoke men een open vuur, vooral van hout, mits het niet rooke. In het algemeen moet de warmte zeer gematigd zijn, omdat, in bijna alle ziekten, het ligchaam te veel warmtestof vrijmaakt, en zich dus daarvan poogt te ontlasten, hetwelk men verhindert, door den dampkring een' hoogen graad van warmte te doen aannemen.
De zuiverheid der lucht wordt ook zeer verminderd, wanneer er zich veel menschen in eene ziekenkamer bijeen vinden. Reeds voor gezonden is de dampkring eener aanmerkelijke vergadering hinderlijk, waarvan men duizende voorbeelden zoude kunnen bijbrengen; het is dus geen wonder, dat dezelve een zwak mensch ten uiterste schadelijk moet zijn. Ieder der omstanders verteert niet alleen een gedeelte der zuurstof, die zich in de lucht bevindt; maar hij verpest dezelve, door de onadembare luchten en dampen, welke hij uitademt en uitwasemt. Veel menschen verheft daarenboven de temperatuur van den dampkring aanmerkelijk, doordien de warmte der menschelijke huid bijna altijd verre boven die der lucht verheven is. Het is dus van het uiterste belang voor den zieke, dat er zich zoo min mogelijk menschen om hem bevinden. Meer, dan zijne oppassing vereischt, mogen er zelden toegelaten worden; want, behalve het nadeel ten aanzien der luchtigheid en zuiverheid, bren-
{==30==} {>>pagina-aanduiding<<}
gen veel omstanders en drukke bezoeken nog vrij wat meer nadeel aan; waarover wij, in het vervolg, nog wel eens een woord zullen zeggen.
Indien men de zuiverheid der lucht eensdeels benadeele door alles, wat de betrekkelijke hoeveelheid der zuurstof in dezelve vermindert, bederft men de lucht ook niet minder, door haar te vervullen met allerlei schadelijke dampen. Dit geschiedt, onder andere, wanneer men in de ziekenka mer het linnen droogen laat, de uitwerpselen van den zieke er in laat staan, het linnen, dat hij aan- of op zijn bed heeft, niet verschoont, enz. Men tracht ook te vergeefs die onzuiverheden weg te nemen, door allerlei reukwerk te doen branden; want dit verpest den dampkring nog meer, en is dikwijls, uit hoofde van zijne prikkelende eigenschappen, zeer nadeelig voor den zieke. Beter is het, azijn (*) te doen verdampen, en het allerbest, de zure berookingen van guiton-morveau (†) aan te wenden; waaromtrent men echter altijd, vooral wanneer de kranke eene borstkwaal heeft, den Geneesheer moet raadplegen. Deze middelen verbeteren de lucht wezenlijk, door de kwade dampen, die er in zijn, te vernietigen. De laatste zijn zelfs in staat, de smetstof, die zich
bij sommige ziekten ontwik-
{==31==} {>>pagina-aanduiding<<}
kelt, te verdelgen. Zij komen dus vooral te pas, waar de ontlastingen, of het zweet van den kranke, eene bedorvene lucht opgeven, of waar veel zieken zijn opeengehoopt. Zij geven echter geene versche lucht; deze wordt alleen door eene behoorlijke en gestadige gemeenschap met de buitenlucht verkregen.
J.V.

Over het aanwezen van een Noordelijk vastland. Door Malte-Brun.

Sedert de terugkomst van den Heere hedenstrom te Petersburg, schijnt men, in Rusland en Duitschland, meer en meer zich bezig te houden omtrent het aanwezen van een uitgebreid land ten noorden van Siberië. De genoemde reiziger heeft niet alleen de twee eilanden bezocht, tegen het voorgebergte gelegen, Sviaitoï-Noss genaamd, maar is ook, naar men verzekert, den zeeärm overgestoken, welke deze eilanden scheidt van een land, of ten minste een zeer uitgestrekt eiland, even als die twee eilanden, in den jare 1774, bezocht door den landmeter chwoinof, op aanzoek van den koopman en jager liaikhof. Dit land, op de kaarten reeds bekend bij den naam van Liaikhof-land, en door den Heer hedenstrom Nieuwsiberië genoemd, bevat vrij hooge bergen en twee aanmerkelijke rivieren; hetwelk schijnt aan te kondigen, dat het van zekere uitgebreidheid is. Men heeft er sporen van menschen en dieren gezien; doch de eerste waren slechts van Siberische jagers, die over de bevrozene zee, veelligt, zich derwaarts kunnen begeven hebben.
Deze zekere ontdekking in verband beschouwende met eenige minder bewezene opmerkingen, zoude men schier gelooven, dat Nieuw-Siberië slechts een gedeelte van een uitgebreid noordelijk vastland is. De uiterste strengheid der koude, welke in Groenland, Labrador en Kanada heerscht, op breedten, welke, in Europa, en zelfs in

{==32==} {>>pagina-aanduiding<<}
Azië, eene dragelijke temperatuur genieten, (een verschijnsel, hetwelk, tot nog toe, niet heeft kunnen verklaard worden) zoude niet meer verwondering baren, indien Amerika of Groenland zich tot aan de Noordpool uitstrekte; alsdan zoude deze klomp van altijd bevrozene gronden, en uitgebreide ijsmeren en ijsgolven bevattende, een middelpunt zijn, van waar zich over de Nieuwe Wereld deze buitengemeene koude zou verspreiden. Bij deze gissing komen verscheidene onbetwistbare daadzaken: de landeigene bewoners van Groenland zijn, buiten tegenspraak, van hetzelfde ras als de Noord-Amerikaansche Esquimaux; zij hebben dezelfde taal, hetzelfde ligchaamsgestel: het is niet waarschijnlijk, dat de landverlating te water hebbe kunnen geschieden; en dewijl, daarenboven, de woningen der Groenlanders zich uitstrekken tot den 78sten graad, zonder dat het zeker blijke dat zij aldaar eindigen, blijkt het, dat er tusschen deze volkplantingen van hetzelfde ras eene gemeenschap te land plaats hebbe. Eene andere nog sterker daadzaak is de gestadige aankomst, in de oostelijke uiteinden van Siberië, van dierenkudden, inzonderheid van isatis, vossen en witte beeren, komende uit het noorden over de bevrozene zee: deze dieren verschijnen somtijds in genoegzamen getale, om in de sneeuw een spoor te maken, gelijk aan hetwelk een leger zou achterlaten: zij komen, derhalve, uit een land, uitgestrekt genoeg, om hun, gedurende een gedeelte van het jaar, voedsel te verschaffen. Bij alle deze bewijzen kan nog gevoegd worden het aanwezen van eene kust ten noordoosten van Spitsbergen, door de Hollanders, in den jare 1707, gezien, en op de meeste kaarten geteekend.
De tegenwerpingen, welke zouden kunnen afgeleid worden uit de gewaande scheepstogten van eenige Hollanders, welke zich verder dan tot aan den 80ften graad breedte zouden uitgestrekt, en aldaar eene opene zee gevonden hebben, kunnen geenerlei opmerking verdienen, zoo lang er geene echte berigten omtrent zulk eenen togt ten voorschijn zijn gebragt.

{==33==} {>>pagina-aanduiding<<}

Maar, zal men zeggen, waartoe dient het, de aandacht der zeevarenden te bepalen bij een gedeelte der wereld, tot hetwelk een eeuwig ijs den toegang verbiedt, en van waar het leven voor altijd schijnt te zijn verbannen? Welk, onzer nieuwsgierigheid waardig, voorwerp zal het loon des reizigers zijn voor de gevaren, welke hij zal geloopen, voor alle de onaangenaamheden, welke hij zal verduurd hebben?
Ons dunkt het niet nutteloos, dat een klein gezelschap van menschen, aan de koude van Rusland en aan het jagersleven gewoon, dit noordelijk vastland doorreize, indien het aanwezig zij. Voegzaam zonde het zijn, dat van de zijde van Siberië de eerste poging geschiedde. Niets zoude er in den weg zijn, om naar Iakoutsk, eene tamelijk levendige stad in Oost-Siberië, de werktuigen, keukengereedschappen en wapens te voeren, van welke men zich zoude willen voorzien, men zoude aldaar lieden vinden, die jaarlijks eenen togt doen naar de oevers van de IJszee, en zelfs naar de eilanden Liaikhof, van waar zij opgegraven ivoor halen. Onder deze menschen zoude men eenigen uitkiezen, tot den togt bestemd.
Het zijn niet de innerlijke zwarigheden van zulk eenen togt, welke de pogingen der Denen, in Groenland gevestigd, hebben doen staken; in de natuur van den grond moet de oorzaak gezocht worden: in Groenland, zoo wel als in Nieuw-Holland, bepaalt eene keten van bergen, ongenaakbaar door hunne ruwheid en hoogte, de pogingen des reizigers bij een moeijelijken togt langs de kusten, van golf tot golf en van eiland tot eiland.
Maar, wat zal men ontdekken? - Vooreerst zoude het zekerlijk van belang zijn, voor alle takken der wetenschappen, de uiteinden des Aardkloots te kennen, de ontdekking van Amerika voort te zetten, de Aardrijkskunde te volmaken, immers aan ééne zijde, als zullende de Zuidpool, waarschijnlijk, ons wel voor altoos vreemd blijven. Doch de zeer onvolkomene verhalen van de Heeren chwoïnof en hedenstrom beloven nog andere

{==34==} {>>pagina-aanduiding<<}
ontdekkingen van eene nieuwe soort en alle onze aandacht waardig. Het is bekend, dat Siberië ontzaggelijke overblijfsels bevat van heden ten dage onbekende dieren, bewoners van eene wereld, anders gesteld dan onze planeet tegenwoordig is: bekend zijn de beruchte Mammouths, eene bijzondere soort van Elefanten, die eertijds in grooten getale hebben moeten leven verre van de plaatsen, alwaar zij thans niet in het leven zouden kunnen blijven. Indien de heuvels, welke de rivieren van Siberië omzoomen, rijkelijk zijn voorzien van deze verbazende overblijfsels, geheel anders nog is het met de Liaikhof-eilanden gelegen: de ligte grond, onder de voeten des reizigers wegzakkende, vertoont allerwegen eene ontelbare menigte beenderen van Elefanten en Rhinocerossen, met die van Walvisschen vermengd; het is alsof hier het algemeene kerkhof dezer bewoneren eener Voorwereld ware: het is zelfs deze verbazende overvloed van delf-ivoor, welke de Siberiërs derwaarts lokt. Het uitgestrekte land, of Nieuw-Siberië, liggende ten noorden van die Beenderen-Straat (*), bevat insgelijks eene groote menigte dier gedenkteekenen der omwentelingen, welke onze Aardbol ondergaan heeft; doch men vindt er, daarenboven, overblijfsels van ontzettend groote vogelen, overal elders ten uiterste zeldzame overblijfsels. De Heer hedenstrom, zegt men, heeft schachten van vederen en klaauwen medegebragt, welke alleen schijnen te hebben kunnen behooren tot vogelen, drie- of viermalen grooter dan de Condor. Dezelfde reiziger gewaagt van groote lagen versteend hout, in de gedaante van
vierkante balken. Het blijkt niet duidelijk, welk een zin men aan dit onvolledig verhaal moet hechten; schier zoude men gelooven, dat de reiziger voor versteend hout hebbe aangezien kolommen van

{==35==} {>>pagina-aanduiding<<}
basalt, welke hij slechts ter loops bezigrigd had. Wat hiervan zij, waarschijnlijk is het, dat men, in deze oorden alwaar de kwijnende groeijing de rotsen niet met eene dikke korst heeft kunnen bedekken, de ingewanden der aarde, om zoo te spreken, zoude kunnen zien blootliggen; en niet alleen zoude de Mineralogie met nieuwe soorten verrijkt worden, maar de natuurkundige historie des Aardbols zoude door de kennis van onverwachte verschijnsels worden voorgelicht: de groote geraamten der bergen moeten die gewesten bedekken, alwaar geene verandering heeft kunnen ontstaan sedert de jongste omwenteling, die onzen Aardbol heeft veranderd. Misschien liggen de overblijfsels der oude korst van onze planeet aldaar verspreid op het eeuwige ijs, hetwelk, volgens eenige geleerden, den klomp van onzen Aardbol uitmaakt. Eene wenschelijke zaak is het derhalve voor de Akademiën der Wetenschappen, dat eene stoutmoedige onderneming die Aspuntwereld voor haar openzette; een schrikwekkend gebied, den eigendom van den witten Beer en den Walvisch, en waarin, waarschijnlijk, de staatkunde nimmer grensliniën zal trekken.

Hartelijke uitboezeming bij het begin des jaars 1814.

Wij zetten ons neder, om onzen Lezers, bij de opening van het nieuwe Jaar, een welmeenend heil u! toe te roepen. Doch hoe vol van de levendigste gewaarwordingen, van de treffendste herinneringen, zijn eensslags ons hart en onze geest! Jaar op jaar begroetten wij elkander, ten minste sedert het tiende van eene eeuw, met de gewone heilwenschen, zonder dat het harte hopen, of zich in de rekking van zijn bestaan bijna verblijden kon. ô, Hoe duister, hoe akelig was inzonderheid het verschiet, en alwat ons omringde, nu twee jaar geleden! Met hoe vele zwarigheden en maar al te zeer vervuide angsten had, een jaar later, het licht te worstelen, dat, van uit het brandend Moskow, onzen geest flaauwelijk omgaf! En hoe veel, hoe verbazend veel bezitten wij thans, van hetgeen we - inderdaad meer wenschten, dan te hopen waagden! God, wiens dienaars

{==36==} {>>pagina-aanduiding<<}
de winden zijn, die het ijs als stukken werpt, had voorheen de kracht des Heerschers vernietigd; god, die in 's menschen binnenste zijne wet heeft gegraveerd, en dezelve weet te handhaven, joeg thans zijnen schrik onder hen, die als sprinkhanen en bloedzuigers op ons en het onze aasden; en, gelijk toen, zoo werden nu vele landen en steden met overhaasting ontruimd, waar anders ieder voet gronds betwist, ieder overgebleven schat verteerd, geroofd of vernietigd zou zijn geworden. Juichen wij in deze weldaad des Almagtigen en Regtvaardigen! Juichen wij in het onschatbaar voorregt, dat de Krijg slechts een voorbijgaand verblijf op eenige onzer landstreken schijnt te zullen nemen! dat dezelve slechts hier en daar een bloedig spoor achterlaat, of een bewijs oplevert van het vreesselijke, dat wij zoo genadig ontkomen! als ware het, om het koude hart te ontvlammen, de sluimerende onverschilligheid uit haren doodelijken slaap te wekken, en ons bij den warmen dank te doen voegen, bidden, waken, strijden en offeren, zelfs onzer ledematen, gode en het Vaderland tot een welbehagelijk offer! - God, al verder, die de Koningen regeert, behield den geest der regtvaardigheid, gelijk dien der eensgezindheid, onder de Hooge Verbondenen; zoodat op ons Vaderland, als op een' vetten buit, door hen niet werd geäasd. Hij, die de uitkomsten regelt, zegende de zwakke pogingen van ons opgewekte vrijheidsvuur, en wij werden, ten grooten deele, nog onze eigene bevrijders. Zoo gaf de Algever ons onzen eigen' Vorst terug, door de liefde van allen geroepen, met de hartelijkste teederheid van allen bejegend, zoodra slechts allen duidelijk ontwaarden, dat zij in zijne liefde zouden mogen deelen. De onveranderlijke wensch van het grootste deel der Natie is vervuld; de éénig overgeblevene vrees voor wraak en wederwerking der partijschap, bij het andere deel, is verdwenen. Niet de naam slechts, de leeftijd van
willem den eersten keert terug, toen Roomsch en Onroomsch, gelijk nu zoogenaamde Patriot en Oranjevriend, het vreemde juk gelijkelijk vervloekten, en den Vader des Vaderlands met eene zelfde liefde aankleefden. De onderdrukking zelve heeft dit geluk voorbereid, dat, zoo lang eenige schijn van vrijheid ons was overgebleven, (in den jare 1799 b.v.) nog niet tot volle rijpheid was gekomen; en de wijsheid des Vorsten voltooit en plukt werkelijk dit keurig ooft, door de verkondiging van vergiffenis en vergetelheid, van liefde en vertrouwen allen zijnen landgenooten, allen zijnen mede-
{==37==} {>>pagina-aanduiding<<}
verdrukten en herstelden. Wie is hij, die nu nog - wij zeggen niet, het Fransche juk terugwenscht, maar, eenen anderen Vorst, eene andere regering verlangt? Wij willen ons wel niet vermeten, de voordeelen van onderscheidene regeringsvormen tegen elkander afte wegen, noch derzelver waarde te bepalen. Buiten tegenspraak, echter, is de ondervinding der laatste tijden, even zoo min als de dadelijke toestand van Europa en van ons Vaderland, zeer gunstig voor het zuiver Republikeinsch bestuur. En is de rampzalige verdeeldheid, die ons ten laatste in de klaauwen van een buitenlandsch Gedrogt wierp, niet het ongelukkig uitvloeisel der staatsgesteldheid van vroegere dagen, hoe gezegend deze in andere opzigten mag zijn geweest? Ja, gezag met gezag twistte aldaar, belang met belang was in strijd; de stille burger zag zich in zaken gemengd, buiten het bereik zijner bevatting geplaatst, en, door partijschap verblind, dronk men den zwijmelwijn van Frankrijks hersenschimmige leer, om den roes voor eene korte poos bot te vieren, en dien langen tijd te betreuren! - Voegen wij, bij deze voorregten der gelukkige verlossing en gouden eensgezindheid, den voortgang, door de verbondene wapenen steeds gemaakt, en vooral ook de blijde geestdrift, door Engeland, over ons, aan den dag gelegd; de welgegronde hoop en verwachting, dat onze Handel en
Zeevaart, onder begunstiging van dit gevoel des belangs en der liefde bij dien alouden en magtigen Bondgenoot, op nieuw welig zullen mogen bloeijen: wie gevoelt dan nog het hart door benaauwende zorgen geprangd, en niet veeleer voor de dankbare vreugde en de blijde verwachting wijd geöpend? wie treedt dan niet het begonnen Jaar met moed en vertrouwen in? wie schudt niet zijnen vriend met de oude hartelijkheid van het Hollandsch karakter de hand, en drukt zijne geliefden aan het luidkloppend hart? en gevoelt, wat zich niet beschrijven laat, eene wereld vol zaligheid, vol hemel en goddelijke verheffing, bij het denkbeeld: Nederland is weêr Nederland, zal het weêr in alle kracht zijn, bezit nog de eigen kiem der aloude grootheid in eene reeks van deugden!
Ja, veel, verbazend veel bezitten we dadelijk, van hetgeen, kort geleden, nog naauwelijks gehoopt of verwacht kon worden. Het onweêr, dat zoo vreesselijk dreigend op ons kwam afzakken, onzeker of het verder voortdrijven, dan wel ons geheel verpletteren zou, sloeg, door den wind gejaagd, slechts

{==38==} {>>pagina-aanduiding<<}
hier en daar in. Enkele wolken slechts bezetten nog den gezuiverden hemel, en het gevaar van terugkeeren wordt dagelijks kleiner. Zouden wij dan op deze vlekken staren, ten einde de vreugde, de dankbaarheid en den moed in het binnenste te smoren? Zouden wij niet allen handen aan het werk slaan, om de hulk van onzen Staat, even veel in welke betrekking, den gedreigden storm te helpen doorworstelen? Zouden wij niet allen overblijfsel van oude partijzucht, wantrouwen, misgunst, morzieke ontevredenheid en bedilzucht onderdrukken en uitroeijen? Zouden wij niet mogen vooronderstellen, dat ieder Nederlander aldus gevoelt, aldus handelt en handelen zal? Zouden wij elkander met deze vrucht der geregtigheid, uit vroeger en nog geleden leed voortgesproten, niet inzonderheid mogen gelukwenschen? - Ja, oude en nooit veranderde Vriend des Huizes van oranje! alle uwe wenschen zijn overtroffen; want geheel Nederland huidigt thans dat Huis met de opregtste hartelijkheid, en hetzelve gaat u voor met de edelste wraak, kolen vuurs (der schaamte) ladende op het hoosd zijner miskenners. Ja, eerlijke, maar bedrogene, teleurgestelde, mishandelde Voorvechter van eene zaak, welker leus was Vrijheid en Vaderland! dat Vaderland is weêr vrij van buitenlandsche, van despotieke overheersching, en ook gij zegepraalt met alle uwe landgenooten, en ook gij moogt, bij de terzijdestelling van oude oneenigheden, van oude uitsluitingen en kwalijkgegronde ongelijkheden, in alle de voorregten van uwen stand, in alle de vruchten uwer verdienste en bekwaamheid, bij den algemeenen Vader des Lands deelen. IJvert dan tegen elkander in regte dankbaarheid, in bewijs dat gij niet dan het algemeene heil beöogdet, in die regt grootsche en te gelijk godsdienstige denkwijze, die wél doet en niet verwijt. Zelfs bij name zij de oude twist onbekend! Zelfs onder vriendelijken kout worde niet gedacht, wat voor de eene en de andere zaak
zou kunnen gezegd worden! Vertrouwen op het Bestuur! vertrouwen onderling! vertrouwen op de Voorzienigheid! moedig vertrouwen, dat opwekt, bezielt en aanvuurt, om, door eene laatste inspanning, het lot des Vaderlands, het geluk van Europa te helpen beslissen!
ô Ons hart, wat poogt gij dankbare gevoelens en wenschen te uiten; en het zijn gedurig opwekkingen, vermaningen en bijna waarschuwingen, die gij den Landgenoot toeroept; en

{==39==} {>>pagina-aanduiding<<}
het zijn niet anders dan flaauwe nabootsingen van de taal des Vorsten zelv' en der eerste handhavers van onze Vrijheid! Geef, geef u liever over aan die verrukkelijke droomen, welke, door deze mannentaal verwezenlijkt, welhaast geene droomen meer zullen zijn! Schets u, schets anderen de huisselijke welvaart, den algemeenen overvloed, de onbenepen vrolijkheid, de dankbare verkleving van een gelukkig Volk aan zijn nog gelukkiger Vorst! Dat de roem van Nederland, zijne magt, zijne wijsheid, zijne deugd, de bloei zijner wetenschappen en kunsten, de verlichting en beschaving tot in zijne geringste standen, al het goede van den ouden en den nieuwen tijd te zamen levendig voor u sta, en uit onze penne vloeije! - Ja, zoodanig zij het blijde verschiet, dat zich, met dit Jaar, voor u opene, Landgenooten! Zoodanig zij de kroone, die aan deszelfs einde reeds met vollen glans schittert! Die glans vertrooste ons, bemoedige ons bij allen nog onverwonnen bezwaar! En zoo stijge dan onze dank, kan het zijn, bij dat einde van den ingetreden kring nog vrolijker tot god op, dan wij dien in dezen gezegenden tijd ten hemel zenden!
N.W.P.

De herstelde vrijheid van de drukpers.


Verheft de omkranste kruin, gewijde Priesterscharen! 
Het heiligdom der kunst weergalm' van 't feestgezang! 
Plengt zuivrend' offerwijn, en reinigt uwe altaren, 
Ontheiligd door geweldenaren! 
Op, ingewijden, op! herneemt uw' edlen rang! 
 
De dwinglandij, verwoed, een' oogst van lijken maaijend, 
Doorwaadde een bloedrivier, en steeg vol trots ten troon; 
En, d'ijz'ren schepter over 't siddrend menschdom zwaaijend, 
Bedekte hij den moord met d'adel van de kroon. 
Het vlammend oog, verhit op plondren en vernielen, 
Op blaakren, martlen en ontzielen, 
Rolde in de holen rond, en zijn afgrijsbre blik 
Schoot helsche vonken uit, de siddrende aard ten schrik. 
Ach! alles lag verneêrd, geketend aan zijn voeten. 
't Scheen, of het lieflijk licht slechts de aarde mogt begroeten, 

{==40==} {>>pagina-aanduiding<<}

Opdat de mensch, gekromd, met doorgevlijmde knien, 
Zijn jammerlijke ellend op ééns mogt overzien. 
Geen bliksem kon het hart, van gruwlen vol, ontzetten; 
Geen donder kon den kop, die god zelfs tartte, pletten; 
Geen foltring, die de Hel de strafbren door doet staan, 
Joeg ooit de zwarte ziel of schrik of ijzing aan. 
Maar toen, toen alles sliep, toen in de trotsche zalen 
De gloed van 't nachtlicht 't goud slechts slikkerend deed pralen, 
Toen, zegt men, steeg de Schim van koster uit het graf, 
En dreigde 't wangedrogt eene onverduurbre straf. 
De schrik beroerde 't brein, op euveldaên geslepen; 
Het oog verried een hart, door siddring aangegrepen, 
En was angstvallig op den glans, die 't trof, gerigt, 
Terwijl de loodverf steeg in 't vreeslijk aangezigt. 
De Geest, vol majesteit, zweefde als op heldre wolken; 
Niet in dien stand, waarin zijn beeld, voor 't oog der volken, 
Op Haarlems marktveld pronkt, gebeiteld uit arduin, 
En met den lauwerkrans geslingerd om de kruin: 
Neen! hemelsch licht schoot langs de lokken naar beneden; 
Het hagelwit gewaad golfde achtbaar om de leden, 
En sleepte statig na. Verlichting leidde een stoet 
Van volgers, opgeklaard door d'onverdoofbren gloed, 
Aan de edle vonken van zijn grootsch vernuft ontstoken; 
De stilte werd door klank noch ritsling afgebroken; 
De vinger duidde alleen een edel Nakroost aan, 
Dat schriklijk rigten zou; en, van zichzelv' voldaan, 
Zweefde eindlijk de edle Schim weêr statig heen ter ruste. 
De dwinglandij, die nu vol angst de sporen kuste, 
Waarlangs de ontzagbre stoet was heengevaren, wrong 
Een akeligen gil uit de ingekrompen long, 
En wroette in eigen borst. De helsche wachters stoven, 
Ontrust door zijn gewoel, met woest geschreeuw naar boven. 
De raad des afgronds vloog bijeen op 't oogenblik, 
Om 't vreeslijk dwanggebied te stutten, de aard ten schrik. 
Nu schoot geweld te kort: het graf had zich ontsloten. 
Doch in d'afgrijsbren stoet der helsche vloekgenooten 
Verscheen de Mommerij, en bood het middel aan, 
Om 't opgeklaard vernuft in 't schandlijkst juk te slaan; 
De geestkracht, die zich stout verhief, in slaap te wiegen, 
Opdat de vleijerij het nakroost mogt bedriegen. 

{==41==} {>>pagina-aanduiding<<}

Zij schoot het deftlg kleed der trouwe voorzorg aan, 
En, huichlend regt en wet en zeden voor te staan (*), 
Heeft zij op koster's graf eene offerand ontstoken, 
Die d'edlen Geest beving door 't overdwelmend rooken, 
En hem het keeren kon beletten. 't Grootsch vernuft, 
Dat wondren mooglijk maakt, door d'euvelmoed verbluft, 
Verkwijnde, ontadeld in de loos gestrikte banden. 
De wreede dwinglandij, in feller woede aan 't branden, 
Drukte angstig 't slavenmerk op alles, wat het wrocht. 
De gunst, met flaauwen glans te schittren, duur gekocht, 
Was alles, wat het restte, indien 't niet wilde pralen, 
Door d'asgepersten cijns aan beulen te betalen. 
Zoo kromp het grootsch vernuft voor 't huichlend dwangbevel, 
En eeuwen arbeids werd verzwolgen door de Hel! 
 
Maar juicht, geliefde Landgenooten! 
De Drukpers, stout gewrocht van koster's edlen geest, 
Op Vaderlandschen grond ontsproten, 
Kwijnt in geen banden meer... Die tijden zijn geweest. 
 
De geest, die u vervult, het edel bloed der Vadren, 
Dat, overvloeijende in uw adren, 
Zelfs toen de list voor u reeds kluisters had gesmeed, 
U nog uw waarde voelen deed, - 
Die geest, dat edel bloed, bekommerden uw beulen. 
Omstuwd van bastaards, die met dwang en afgrond heulen, 
Bestemden zij voor u nog pijnelijker lot. 
Zij sloegen 't brandend oog op 't zamenvloeijend rot: 

{==42==} {>>pagina-aanduiding<<}

Een slang, in eigen borst gekoesterd, werd gekozen, 
Om aan uw eerlijk hart te knagen, zonder poozen. 
Die slang, geslingerd om de drukpers, loerde en blies, 
En aasde op iedre vrucht, die tot uw' luister wies, 
En spoog haar zwadder op de vlekkelooze bladen. 
Het gruwzaam ondier, met den vloek des volks beladen, 
Ontzoog en bloed en merg aan hem, die 't wagen dorst 
Van d'onverduurbren last, met wrevelmoed getrorscht, 
Het schamele gewin, te veel verkort, te beuren. 
't Gedrogt dorst blad bij blad met helschen lust verscheuren, 
Waarop de stempel van een Godlijke oorsprong blonk. 
Hij floot den hemel aan, en knaagde aan Neêrlands pronk, 
En vlijde, met de hel in 't galziek hart verborgen, 
Zich loos aan hen, die hij in 't kronklen wilde worgen, 
En broeide, vetgemest van zaamgeroofden buit, 
Een vuige teelt, gemerkt als hersenvruchten, uit, 
Die 't ware schoon verdrong, en Neêrland ovetstroomde.... 
Maar, teuglen wij de spijt, daar men 't geweld betoomde. 
De vreugdegalm klink' luid langs Rijn en Maas en IJ! 
Ja, Neêrland is ontzet; de Drukpers is weêr vrij! 
 
Op, edle Priestrenrei! de feestdos aangetogen! 
Brengt offers op 't gewijde altaar! 
Een zwerm van monsters, met verwoedheid aangevlogen, 
Dringt u niet smaadlijk meer van daar. 
De lieve, schuldelooze zeden, 
Omgeven van bevalligheden, 
Met bloemenslingers om de welgevormde leden, 
Begeven zich ten rei bij 't blij verlossingsfeest. 
Haar zal geen vreemde tooi ontsieren. 
Zij gaan in 't heiligdom, verrukt, de ontboeijing vieren 
Van d'al te lang beklemden geest. 
Het Goddelijk vernuft schiet stralen, 
Die in de ontsloten tempelzalen 
Den roem van Neêrlands volk weêr vlekloos schittren doen; 
Opdat, in 't aanzien van heel de aarde, 
Het grootsch besef van eigen waarde 
U weder met uzelv' verzoen'. 
Spreekt luid, spreekt luid, ô edle tolken, 
Die 't vol vertrouwen draagt der heilige natuur! 
Spreekt luid, ô regters van de volken! 

{==43==} {>>pagina-aanduiding<<}

Ontrolt het heilig blad! In spijt van spies en dolken, 
In spijt van 't blakend martelvuur, 
Zult gij het nageslacht doen weten, 
Wat zich de dwinglandij baldadig dorst vermeten, 
En d'afgepersten lof beschaamt gij door uw taal. 
Op, op! uw handen zijn ontkluisterd; 
Opdat de zuivre glans der waarheid, lang verduisterd, 
Met onverkoelden gloed in 't oog des naneefs straal'! 
 
En gij, die 't Godlijk vuur, in uwe ziel ontstoken, 
Te lang verdooven moest! heft aan voor 't Vaderland! 
Het eischt van u eene offerand. 
Heft aan, ô Barden, die in de adren 't bloed voelt koken! 
Is Nederland gered, het is nog niet gewroken. 
Blaast aan de heete drift, die in uw borst ontbrandt! 
Laat uw' ontzetbre toon 's lands beul in de ooren dondren; 
Hij siddre, als gij uw' zang verheft! 
Verwacht gij wraak van 't staal... uw hemelval baar' wondren: 
Gij blaast den krijgsmoed aan, die 's dwinglands schedel treft. 
Ja, bliksemt uit den vloek op hem, die u dorst plondren; 
Den vloek, die reeds in de oogen gloeit! 
Snelt op der helden baan! jaagt siddring in die bende, 
Waardoor uw dierbaar kroost met wrevel werd geboeid! 
Het rot, dat lagchen dorst met uwe onlijdbre ellende, 
Worde op uw' bodem uitgeroeid! 
Heft aan het krijgsgezang! Oranjes vanen wappren, 
En golven over 't hoofd der dappren. 
Dat uw verheven stem in 't oor der heiden klink', 
En Frankrijks grond het bloed van uwe beulen drink'! 
Heel de aard, verrukt en opgetogen, 
Vindt uw verheffend geestvermogen, 
In d'afdruk duizendwerf verdubbeld, telkens weêr. 
De pers zwoegt thans niet meer in loos gestrikte banden. 
De dwinglandij beklemt het grootsch vernuft niet meer. 
De Drukpers is weêr vrij, en spreidt in duizendtallen 
De wondren van den geest weldadig over de aard. 
De slang, die met de gunst van 't schrikbewind dorst brallen, 
Ligt met gepletten kop en afgevlijmden staart. 

{==44==} {>>pagina-aanduiding<<}

Verwoester van Euroop! wat ge u ook durft vermeten; 
Ontwring een lofspraak aan de laffe vleijerij; 
Het nakroost zal uw gruwlen weten; 
Zijn vloek worde op uw graf met bitsen schimp gesmeten. 
Ja, Neêrland is gered; de Drukpers is weêr vrij! 
 
M.W. 


De moderne Spartanen.

Het zal den zoodanigen, die met de Spartaansche manier van opvoeding ingenomen zijn, niet onaangenaam wezen te vernemen, dat er nog tegenwoordig in Zuid-Amerika Wilden worden aangetroffen, die, volgens het berigt van Pater och, in zijne Zendelingsreis, hunne kinderen op soortgelijke wijze tot dappere krijgshelden vormen.
Reeds met het derde jaar begint deze barbaarsche opvoeding der jeugd, terwijl men de kinderen geheele dagen lang, aan zichzelven overgelaten, in de brandende zonnestralen laat liggen, ten bloede toe gestoken en gekweld door duizende van vliegen en muggen. Desniettegenstaande leeren die kinderen van zelve eerst op handen en voeten voortkruipen en naderhand gaan of loopen. Dan eerst bekommeren de Wilden zich om dezelve, en geven hun pijl en boog in de hand, waarmede de kleinen den ganschen dag spelen, op alles mikkende, wat hun onder het oog komt. Tot in hun tiende jaar zwerven zij nu naakt rond, terwijl zij zich onvermoeid met hunne kleine pijlen in het mikken en schieten oefenen. Hebben zij echter den ouderdom van veertien of vijftien jaar bereikt, dan worden zij op eene wreede proef gesteld. Wanneer zij zich namelijk, op dien ouderdom, als rekruten melden, het hoogste doel hunner jeugdige eerzucht, worden zij niet terstond als zoodanig aangenomen, maar moeten zich eerst aan eene wreede plegtigheid onderwerpen. Eenige oude, beproefde krijgslieden nemen het knaapje onder handen, en vragen het, of het ook moeds genoeg bezit, om iets uit te staan? Als de knaap hierop ja antwoordt, begint de eerste proef. Men vat hem namelijk bij de haren, werpt hem op den grond, en geeft hem een aantal zware vuistslagen. Als hij deze mishandeling geleden heeft, zonder eenig klaaggeluid te laten hooren (want vond er iets

{==45==} {>>pagina-aanduiding<<}
van dien aard plaats, dan zou hij als geheel onwaardig afgewezen worden en voor altijd onteerd zijn), zoo geeselt men hem den ganschen rug bloedig met roeden en doornen. Heeft hij ook deze proef moedig doorgestaan, dan neemt men gedroogde klaauwen van groote roofvogels, krabbende en rijtende hem daarmede den geheelen rug open, zoodat er het bloed bij nedergudst. Verliest hij zelfs bij deze bewerking den moed niet, en heeft hij tevens blijken gegeven, dat hij een goed boogschutter is, zoo wordt hij voor een goed soldaat verklaard. Intusschen moet hij op den duur de moeijelijkste diensten verrigten, in tijd van oorlog met het uiterste gevaar de wegen bespioneren, de hoogste bergen beklimmen, enz. opdat hij hoe langer hoe meer verstaald worde.

De bijeenroeping der notabelen in Frankrijk.

Deze belangrijke gebeurtenis op het Fransche staatstooneel gaf, onder die luchthartige natie, almede stof tot lagchen.
Een koopman tognac, lid der regering in eene provincie, beäntwoordde zijne beroeping in den volgenden brief: ‘Sire! Ik heb uwen brief ontvangen, waarin gij mij de eer doet, mij op den 29sten Januarij tot de algemeene vergadering te beroepen. Zoo zeer ik mij door uwe keus gevleid voel, zoo weinig ben ik nogtans in staat, uwen wensch te vervullen, doordien ik den 30sten zeer belangrijke betalingen heb. Daarom zend ik, in mijne plaats, mijnen kantoorbediende, een geschikt mensch, die ook de teekening der sirma heeft. Overigens hoop ik, dat alles goed afloopen, en ons meel en brandewijn er niet onder lijden zullen.’
Men gaf op het stadstooneel te Versailles, in tegenwoordigheid der Koningin, eene komieke opera, Theodor. In dezelve komt een reizende Koning voor, wien zijn adjudant berigt, dat het geld op is, en hij niet weet, waar men meer zou van daan halen. Beiden zijn daarover in angst, en vragen elkander, wat te doen? - Op het oogenblik verheft zich iemand in het parterre, en roept: ‘Men moet de Notabelen bijeenroepen!’ Een bravo klonk den grappenmaker van alle kanten toe; doch de Policie kon zijns niet magtig worden.
Eenige dagen vóór den 29sten Jan. vond men aan de wo-
{==46==} {>>pagina-aanduiding<<}
ning des Controlleurs-generaal der Finantiën het volgende aangeplakt: De inwoners van Parijs worden mitsdezen verwittigd, dat de Heer Controlleur-generaal een nieuwen troep heeft opgerigt, die den 29sten Jan. te Versailles, in tegenwoordigheid van het Hof, zijn tooneel zal openen. Het voorstuk heet: Het blind vertrouwen; het naspel: De gedwongene toestemming; en het besluit zal bestaan uit een pantomimisch-allegorisch ballet, van de uitvinding des Heeren de calonne, genaamd: Het vat der Danaïden.

Zonderling accoord.

Elwes was een der grootste gierigaards in Londen. Op zekeren dag stiet hij beide beenen tegen eenen wagen, voor het huis van den Overste fimes staande. Met moeite sleepte hij zich tot dezen op, die niet in gebreke bleef, terstond eenen wondheeler te ontbieden, om de wonden te verbinden. De Chirurgijn liet zich, zoo dra hij gekomen was, zeer breed over het gevaar uit, waarin de kranke zich bevond, en over de noodzakelijkheid, zich van de hulp der kunst te bedienen. ‘Het kan zijn,’ antwoordde elwes, die reeds voor de kosten vreesde: ‘Gij geloost alzoo, dat ik gevaarlijk gewond ben? Welnu, zoo wil ik een accoord met u aangaan Kies gij een van mijne beenen; het andere wil ik voor mij behouden. Gij doet dan aan het uwe, wat u maar mogelijk is; ik, daarentegen, aan het mijne niet het geringste. Bijaldien, desniettegenstaande, het mijne eerder geheeld is, betaal ik u voor uwe rekening niet een penning.’ De Chirurgus nam het aan, en elwes beroemde zich nog langen tijd door de gansche stad, dat hij met zijn been veertien dagen vroeger was klaar geweest, dan de wondheeler met het ander.

Het mierennest.


Wanneer ik mijmrend nederzijg, 
Maar met den geest naar boven stijg, 
Dan zie ik somtijds, heen en weer, 
Op al het aardsch gebeuzel neêr, 
En grimlach telkens op het lest 
Om 't weemlen van het mierennest. 

{==47==} {>>pagina-aanduiding<<}

Laatst zag ik weêr uit hooger vaart 
(En 't was de pijn bijna niet waard) 
Laatst zag ik weêr dien mierenhoop, 
Die wriemlend aan mijn voeten kroop, 
En sloeg mijn' aanblik verder rond 
Van de eene kluit op de andre klont, 
En zag hoe de een zich kwelt en slooft, 
En zag hoe de ander zwelt en rooft, 
Hoe de eene tiert en de ander treurt 
En allen wisslen beurt om beurt, 
Het klimmen hier, het tuimlen daar, 
En alles buitlen door elkaâr; 
En 't kostte weêr, zoo als het piag, 
Mij eindlijk een' verpijnden lach. 
 
Maar zie! daar viel op eens mijn oog, 
Dat achtloos hier en ginder vloog, 
Daar viel en zag het, als ter vlugt, 
Op de ongehoordste mierenklucht: 
Daar zag ik, hoe op elke kluit 
Een enkle stak bij de andren uit; 
Een enkle, die door heel de rest 
Ontzien werd als het hoofd van 't nest; 
Een enkle, die naar lust en luim 
Het om deed draaijen op zijn duim, 
En maken liet en breken deed 
En telkens op en onder smeet, 
Als of, den ganschen zandhoop rond, 
Het alles slechts om hem bestond. 
Daai zag ik hoe dat slaafsch geslacht 
Een' enklen al zijn' arbeid bragt; 
Een' enklen om geboden vroeg 
En rondkroop waar hij de oogen sloeg; 
Een' enklen in het stof aanbad, 
Als of hij godlijke almagt had, 
En wegsloop voor zijn wenken heen, 
Als had hij de aardsche kracht alleen, 
Als waren ze allen slecht en grof 
En deze alleen van fijner stof. 

{==48==} {>>pagina-aanduiding<<}

Wie is dan, borst ik eindlijk uit, 
Wie is dat hoofd dan van die kluit, 
Die meester, die zoo stout beveelt, 
Die enkle, die met allen speelt, 
Wie is dan toch dat treflijk dier? 
En 't was als de andren, 't was een mier! 
 
Ik lachte weêr en zweeg en keek, 
Tot dat mij 't spel te treurig leek, 
Tot dat mij 't hart van deernis brak 
En de afschuw mij in drift ontstak. 
Daar zag ik hoe dat laf insekt, 
Met schatting en met roof bedekt, 
Zijn eigen soort, voor dienst en zweet, 
Van wee en martling krimpen deed, 
En uit vermaak en overmoed 
Zijn kluit bedroop met mierenbloed; 
Daar zag ik hoe dat hulploos ras 
Het speeltuig van den moedwil was, 
En, uitgeschud en afgemat, 
Naar boven om erbarming bad. 
Wacht, riep ik, ja, dat vordert straf; 
Gij smeekt die niet vergeefs mij af! 
Wacht, riep ik, met een' enklen trap 
Maak ik een eind aan heel die grap! 
 
Ik had den voet reeds orgeligt, 
Maar schaamrood neeg ik de oogen digt: 
Neen, dacht ik, na een korte poos: 
Wie maakt zich tegen mieren boos? 
Laat kruipen, wat 'er kleeft aan de aard', 
Die molshoop is geen aandacht waard; 
Ik sloeg den blik naar hooger sfeer 
En dacht 'er aan geen mieren meer. 
 
1812. 






{==49==} {>>pagina-aanduiding<<}

Mengelwerk.

Redevoering over den winter, ten betooge van Gods wijsheid, magt en goedheid in denzelven (*). Door A.H. van Gelder.

Onopmerkzaamheid en gewoonte zijn zeer dikwijls de oorzaken van eene verregaande onverschilligheid omtrent voorwerpen van de hoogste aangelegenheid. Vanhier, dat het zeldzame en vreemde zoo sterk de zinnen treft, en het uitheemsche, vaak minder in waarde en minder wezenlijk schoon dan het inlandsche, bij velen hooger dan dat geächt wordt. Voor duizenderhande dingen vinden wij hierin de toepassing; onder alle kringen, standen, leeftijden en verstanden vinden wij dit bewaarheid; en het is alleen het verschil der menschelijke gemoederen, het is alleen het onderscheid der karakters, welke hier de meerdere of mindere waarde der voorwerpen, met opzigt tot de oplettendheid en achting voor dezelve, bepaalt: doch, ten aanzien van welke voorwerpen men zoodanig eene onverschilligheid moge ontdekken, zij schijnt, over het algemeen, het grootste omtrent de heerlijke werken der Schepping.
Niet alleen dat velen, onder de anders redelijk genoemden, onder hen, die zich den rang van de verhevenste der stofbewoners te zijn, zonder bedenken, toeëigenen, zeer onachtzaam over zeer vele van die werken heenloopen, en een groot aantal derzelven zien, even alsof zij die niet ontwaarden; maar men vindt er zelfs, die het niet der moeite waardig achten, over dezelve te denken, en zich eene korte poos met derzelver bespiegeling onledig te houden, of hunne aandacht te verleenen aan eene voordragt,

{==50==} {>>pagina-aanduiding<<}
welke hun de groote werken van Gods Wijsheid, Magt en Goedheid, hetzij gezamenlijk in een beknopt overzigt, hetzij gedeeltelijk, of een enkel daarvan, voor oogen stelt, en hen tot verwondering en verbazing oproept.
Deze onopmerkzaamheid, inderdaad, behoort onder de beklagenswaardige, zoo wel als berisping verdienende, verkeerdheden der stervelingen. Het beschouwen en aandachtig gadeslaan van de werken der Schepping behoort, metderdaad, tot onze wezenlijke pligten: deels, omdat hetzelve ons den onzienlijken Oorsprong van alles, als met den vinger, aanwijst, en het heerlijkst tafereel vertoont van diens verhevene en aanbiddelijke volmaaktheden; deels, omdat hetzelve den denkenden mensch een vermaak en genoegen verschaft van den eersten rang, vermits het gezigt van de veelvuldige schoonheden der Natuur, de kennis aan hare tallooze en gedurige veranderingen, zijne kundigheden uitbreiden, zijn voordeel bevorderen, zijn genoegen vergrooten, en hem, zoo zeer zijner bestemming en hoedanigheid als redelijk wezen waardig, als bij de hand opvoeren tot eene dankbare aanbidding van zijnen Maker; terwijl zij in zijne ziele doen ontwaken een levendig gevoel van zijne eigene, natuurlijke voortreffelijkheid, en zijn hart vervullen met zulke aandoeningen, welke hem steeds meer en meer aan zijnen Schepper en Hemelschen Vader doen gelijken.
Inderdaad, het betaamt den redelijken mensch, op eene andere wijze omtrent de groote werken der Natuur, welke de werken Gods zijn, te verkeeren dan de dieren, omdat hij in verstand zoo verre boven dezelve verheven is. Zijne verkeering moet zijn die van achtgeving en opmerking. De dieren hebben oogen als de menschen, en worden omringd door dezelfde voorwerpen als deze; maar zij zien dezelve slechts, om die gedeelten te ontdekken, waarin zij spijze, drank en beschutting kunnen vinden. De redelijke mensch heeft ten aanzien van deze werken eene uitgebreider bestemming: hij moet er, gelijk wij alreede aanmerkten, zijnen onzienlijken Maker in zoeken; hij moet ze beschou-
{==51==} {>>pagina-aanduiding<<}
wen, om een' voorraad van zedelijke genoegens op te doen; om uit dit leerboek, hetwelk voor allen openligt, lessen der wijsheid op te zamelen, en ook daaruit (en van hoe vele waarde, van hoe hoog een belang is dit voor hem!) zijne ziel te leeren vormen voor de, haar bestemde, eeuwige during in heerlijker toestand.
Orde en verscheidenheid blinken ons in deze werken onophoudelijk en van alle zijden, met den schitterendsten luister, in het oog. Dag aan dag, zeide een gewijd Oostersch Dichter met vele levendigheid, stort overvloedige sprake uit, en nacht bij nacht toont wetenschap - wetenschap van de Wijsheid, Magt en Goedheid des nooit volprezenen Scheppers.
Die orde, die verscheidenheid, hoe behoorden zij elken onopmerkzamen uit zijne gevoellooze sluimering op te wekken, en hem, blozende, terug te voeren tot een aandachtig peinzen! Geene eenzelvigheid toch kan hier op eenigen grond worden aangewezen. In alles paart zich afwisseling met grootheid en luister.
Alzoo ook, M.V., opdat ik hier eenig bepaald punt nader kome, alzoo ook vertoont ons ieder jaargetijde, in de gewigtige veranderingen, welke de Heer der Natuur, in het uitgebreid gebied zijner mogendheid, voor de oogen der bewoneren van deze Aarde telkens doet ontstaan, zijne heerlijkheid - zijne Wijsheid, Magt en Goedheid. Doch het schijnt, dat de jaarlijksche herhaling daarvan den indruk verdooft, welken dezelve behoorden te maken op het harte der daarin, zoo veel en in zoo vele opzigten, beweldadigde stervelingen: of het meest behagelijke, het meest aangename, mogelijk slechts zoo door opvatting, treft alleen, wordt alleen gadegeslagen - het overige voorbijgezien, of, als lastig en onaangenaam, buiten opmerking en bewondering gesloten.
Het jaargetijde, waarin wij ons thans bevinden, is hieraan inzonderheid onderworpen. De meesten zijn over den Winter ontevrede. Hij vooral wordt bedild, begromd, met een donker oog begluurd, vaak verwenscht, met sma-
{==52==} {>>pagina-aanduiding<<}
delijke beschrijvingen overladen, en huiverende te gemoet gezien, zoo als men, hoogst beducht, siddert voor het aannaderen eener vijandelijke heermagt. De heerlijkheid - de blijken van Goddelijke Wijsheid, Magt en Goedheid, welke dit jaargetijde, waarlijk met verwonderenswaardigen luister, ten toone spreidt, worden over het hoofd gezien. In de bekoorlijke, bloemenstrooijende Lente kan men zich verblijden. Den veelbelovenden Zomer treedt men vrolijk te gemoet. Met den rijken, voorraadschenkenden Herfst kan men zich met vergenoeging bevredigen; maar beklaagt zich over den Winter, als alle aangenaamheden ontberende.
Alle deze bedenkingen, M.V., waren zoo vele overredende vertoogen voor mij, om dit jaargetijde, om den Winter te kiezen tot het onderwerp der tegenwoordige spreekbeurt. Mijn oogmerk hiermede is niet alleen dit jaargetijde te verdedigen tegen het beklag der ontevredenheid, wier norsche blik het mishagen in zijn bezoek zoo duidelijk verraadt; maar vooral, om U op de Wijsheid, Magt en Goedheid Gods, welke daarin in zoo vele opzigten blijkbaar is, opmerkzaam te maken, ter bevordering en aankweeking van redelijk, zedelijk genoegen en dankbare vereering van Hem, wiens weldadig bevel den loop en de wisselingen des tijds bepaalde; bevel, even opmerkenswaardig als dat, hetwelk het licht deed geboren worden: - Alle dedagen der aarde, zullen zaaijing en oogst, en koude en hitte, en zomer en winter, en dag en nacht niet ophouden. (Gen. VIII:22.) Ik zal mijne beschouwing in dezer voege inrigten, dat ik U opmerkzaam make op de onderscheidene verschijnselen van den Winter, nevens deszelfs hoofdzakelijke voor- en nadeelen zoo wel, als genoegens.
Wanneer wij in onze gedachten de verschijnselen van den Winter optellen: koude, vorst, sneeuw, ijs, dampen, nevel, mist, rijm, ijzel, stormen, dooi; korte, donkere dagen, lange gure nachten; laat opgaande, weinig verwarmende, vroeg ter kimme dalende zon; algemeene dorheid in het groeijend rijk; diepe, treurige stilzwijgendheid onder de gevederde zangers; bijna algemeenen stilstand in het werkzame en woelige

{==53==} {>>pagina-aanduiding<<}
van den koophandel, en in den arbeid der werklieden; schaarschheid van levensmiddelen; knellende armoede onder den gemeenen man; - dan zullen wij daarin de omtrekken van het beeld des Winters voor oogen hebben; wel in eene onvriendelijke, weinig bekorende gestalte, echter niet zonder alreede de grondtrekken te bespeuren van schoonheden, welke in staat zijn tot verwondering op te voeren. Laat ons daarom niet rillende terugtreden, bij het vertoonen van eene uitvoeriger teekening van dit beeld. Laat de ruwe en norsche gedaante, waarin het zich voordoet, ons niet, met huiverende afkeerigheid, het van nabij beschouwen en gadeslaan van alle deszelfs trekken doen vermijden. Dit ijskoude beeld is in staat onze borst te verwarmen met genoegelijke, welbegeerlijke gewaarwordingen.
In dit getijde des jaars, het is waar, vertoont zich het gelaat des aardrijks, in die gewesten immers van dezen bol, waarin de Winter met duchtige strengheid het gebied voert, bar en woest. Slechts zeldzaam aanschouwt ons oog eenen helderen hemel. Doorgaans ademen wij in eene zwaar benevelde lucht, die de eenigzins verafgelegene voorwerpen voor ons gezigt verbergt. De vorst maakt de landen hard als ijzer. De stroomen worden bevloerd met eene korst van ijs; de velden begraven onder eene dikke vacht van sneeuw. Somtijds scheurt een sterk-klevende ijzel de zwaarste takken van het geboomte. Eene snerpende koude doet mensch en vee hevig rillen. Des Heeren weg is nu vaak, om met een Oostersch Dichter te spreken, in den wervelwind (*). Menigmalen doet de stormwind zijn woord (†), of eene achtbare stilte doet zijne tegenwoordigheid opmerken (§). Alles schijnt dan in de geschapene wereld beroofd van werking. Alom, in de gansche schepping, schijnt de dood zijne vernielende benden te hebben uitgezonden. Eenparige kwijning vertoont zich aan alle zijden. In dezen zoo treurigen toestand der Natuur, intusschen, wordt het groote werk der vruchtbaarmaking heimelijk be-
{==54==} {>>pagina-aanduiding<<}
gonnen, en met gelijke stilzwijgendheid voortgezet. Alles wordt voor de drie volgende jaargetijden bereid; de grondslag van den oogst, tot onderhoud van duizenden, wordt nu gelegd, en alzoo ongemerkt die stoffe gevormd, welke, onder vrolijker zon en helderder lucht, mensch en vee, elk op zijne wijze en overeenkomstig met zijne krachten en vermogens, blijmoedig zal doen juichen.
Even gelijk de mannelijke sterkte, de volle kracht en blakende welstand, welke als de zomer des menschelijken levens mogen aangemerkt worden, allengskens door den ouderdom vervangen worden, die, ongemerkt, hoe zeer zeker verwacht, als op wollen zokken zachtkens nadert, gevolgd door den dood, die, in zijne schaduw hem als achterna wandelende, hem in den gordel vasthoudt; alzoo nadert ons de Winter op de schreden van den Herfst. Niet plotseling worden wij, in de werkkringen der Natuur, van de eene gewaarwording derzelve in de andere verplaatst. De weldadige Voorzienigheid houdt in alles eenen langzamen en statigen gang. Zij verordende, ook tot heil der redelijke bewoners van deze Aarde, de afwisseling in alles; en zachtkens, naauwelijks merkbaar, doet zij de overgangen daarvan ineensmelten, gelijk de purperen gloed des dageraads wegvloeit in het heldere uitspansel.
De Aarde beweegt zich, op eene inderdaad verwonderenswaardige wijze, om bare aspunten; hierdoor wordt de afwisseling van dag en nacht over hare oppervlakte alomme te weeg gebragt. Deze maakt haar geschikt, om overal bewoond te kunnen worden; daar het licht, over haren geheelen omvang, aldus telkens in gepaste evenredigheid de duisternis vervangt. Door het oogenschijnlijk dagelijks hooger klimmen of lager dalen der Zon boven den gezigteinder, in de middagslijn, eigenlijk door de afwijking der Aarde van, of nadering tot, dit verbazende hemelligchaam, in hare jaarlijksche omwentelingen om hetzelve, wordt, vervolgens, de geregelde afwisseling der jaargetijden geboren, welke volbragt wordt in het tijdperk van driehonderd vijf-en-zestig dagen, of één dag meer, als het een schrik-
{==55==} {>>pagina-aanduiding<<}
keljaar is, hetwelk om de vier jaren plaats heeft. Alzoo ontvangen Lente, Zomer, Herfst en Winter hun bestaan. Ziet daar verordeningen, door den aanbiddelijken Albestuurder daargesteld, welke van zijne wijsheid en goedheid getuigen, en allen aardbewoneren tot heil verstrekken.
In het laatstgenoemde jaargetijde, in den Winter, bevindt zich de Zon, die groote oorzaak van leven, vrolijkheid en genoegen voor alle de bewoners dezer Aarde, aan den rand van het zuider uitspansel, en dus eenige honderdduizend mijlen (*) nader bij ons dan in den Zomer. Hierdoor schiet zij hare stralen niet alleen in eene lagere en schuinscher rigting op onze Aarde af, maar ook is de hoeveelheid dezer stralen thans minder; welke vermeerdert, naarmate dit groote licht des dags hooger boven de aardvlakte rijst. Deze gezegde stand der zonne brengt nu te weeg korte dagen en lange nachten, wier toeneming en duur voornamelijk begrepen is in dat bestek des tijds, hetwelk wij waarnemen tusschen de Herfstnachtevening, door de zon daargesteld op den 23 van Herfstmaand, en hare eigen nadering tot den zuider keerkring op den 21 van Wintermaand, en nog eenige dagen daarna. Behalve deze korte dagen en lange nachten, veroorzaakt ook die gezegde zonnestand (naardemaal hare stralen, schuins afgeschoten wordende en afstuitende, minder warmte geven) eenen kouden dampkring, en alzoo dien oogenschijnlijken stilstand in de Natuur, waardoor zij zich, tot bevordering harer krachten, ten algemeenen dienste herstelt. Eigenaardig is dus koude, of, om eigenlijk natuurkundig te spreken, gebrek of berooving van warmtestof, het natuurlijk gevolg van deze gesteldheid. Warmte is eene stof, door het geheele gebied der Natuur verspreid, aanwezig in alle ligchamen, zonder onderscheid, in die alzoo zelfs, welke wij, die te dezen aanzien alleen door vergelijking kunnen spreken, de allerkoudste van allen noemen: marmer en ijs

{==56==} {>>pagina-aanduiding<<}
bevatten haar zoo wel als elk dierlijk ligchaam. Van deze warmtestof worden, nu in meerdere, dan in mindere mate, de ligchamen dán vooral beroofd, wanneer, door den gezegden stand der zon, de dampkring minder drukt, en daardoor de uitdamping alomme sterker is; vermits alle de uitgedampte stoffen de wegvoerders zijn der warmtestof.
Het toenemen hiervan, of, om het gewone, meer gemeenzame woord te behouden, het toenemen der koude, stelt de gelegenheid dáár voor een, althans in zijne uitwerkselen, zigtbaar verschijnsel van den Winter, om toe te treden en door te dringen tot eene menigte van ligchamen, vooral vloeibare; oefenende op dezelven zijn vermogen, ten overgang tot eenen staat van verstijfdheid en ophouding van beweging. Dit is hetgene wij vorst en bevriezen heeter. Eigenlijk bestaat hetzelve in een zoo groot verlies van warmtestof, dat de aantrekkingskracht van de onderlinge deelen der vloeistoffen sterker is dan het vaneenscheidend vermogen der warmtestof, en het vloeijende tot een vast ligchaam doet overgaan (*). Naarmate, door de reeds opgenoemde oorzaak, de warmtestof aan de ligchamen wordt ontroofd, zien wij dit vermogen werken. De koude doet des winters, bij korte dagen en lange nachten, het water tot eenen harden klomp bevriezen, den grond als versteenen, de geheele Natuur als in eenen doodslaap sluimeren (†). Wanneer het ons mag gebeuren, in deze werking der Natuur, de eerste beginselen gade te slaan - dat is, wanneer wij gelegenheid hebben, om te zien, hoe het water, te weten water, dat stilstaat en in volkomen rust is, aan eene lucht, die op hetzelve ligt en slechts zeer weinig warmtestof bezit, deszelfs meerdere warmtestof mededeelt, dan bespeuren wij hetzelfde, (en inderdaad het is in zichzelve niets anders) hetgene geschiedt, wanneer wij gesmolten vet of boter zien stollen. Een dun vlies schijnt zich over de oppervlakte van het water te verspreiden. Het allereerste beginsel bestaat eigenlijk

{==57==} {>>pagina-aanduiding<<}
in enkele dunne ijsdraadjes, waarbij zich telkens en bij aanhoudendheid andere voegen, totdat de geheele menigte, aan elkander gehecht, het gezegde schijnbaar dunne vlies vormt, en, bij verderen voortgang, de geheele ijskorst doet geboren worden. Dit geschiedt altoos in zekere bepaalde, hoewel alle van elkander verschillende siguren, welke men zich als zoo vele afbeeldingen en gedaanten van planten en andere ligchamen kan voorstellen. Heerlijke verschijnselen, wel waardig der opmerking, wel waardig een aandachtig, peinzend beschouwen: want alles geschiedt naar vaste wetten - naar regelen, gegrond in de werkingen der Natuur; alles gaat voort onder zekere bepaalde hoekmaat, niet beter te ontwerpen of na te teekenen door den bekwaamsten wiskunstenaar met de beste werktuigen. Ook dezelfde werking en even schoone figuren bieden ons, somwijlen, onze vensterglazen aan, wanneer de daarop hechtende dampen bevriezen. Hoe vele schoone bladeren, heerlijk, kunstig met aderen en vezelen doorweven, zien wij dan derzelver oppervlakte bekleeden; fraaije bloemen, uit de Natuur zelve ontleend, schoone vederen, geheele vederbossen, ja afbeeldsels daarop verschijnen van verschillende dieren, en menigmalen die van voorwerpen, tegen over onze glasramen, zelfs op eenen niet geringen afstand, gelegen. - Heerlijke tentoonstelling van de grootheid des aanbiddelijken Scheppers! Luisterrijke, verrukkende blijken van die eerbiedwaardige wijsheid des Almagtigen, welke de, in zoo vele opzigten, ons onbekende wetten der Natuur vaststelde, en onbezweken doet werken!
De voortgang der vorst verrijkt alzoo het Winter-jaargetijde met het ijs. - Hoe zeer het stollen van elke vloeistof, door verlies van warmtestof veroorzaakt, waardoor dezelve dan ook digt en hard wordt, (gelijk dezelve, door eene daaraan toegebragte herstelling of vermeerdering der gezegde warmtestof, tot haren vorigen staat van vloeibaarheid terugkeert;) hoe zeer, zeg ik, het stollen van elke vloeistof dezelfde zaak en werking is, en men dus het stollen van vet of boter, natuurikundig beschreven, ook ijs-wording

{==58==} {>>pagina-aanduiding<<}
zou kunnen noemen, zoo denkt men toch gemeenlijk, als men ijs noemt, aan gestold, hard geworden, en, schoon met behoud der doorschijnendheid, deszelfs vloeibaarheid verloren hebbend water. Ofschoon het vlietende en afloopende water der rivieren en stroomen op eene verschillende, ja geheel andere wijze en veel bezwaarlijker bevrieze dan het stilstaande water der slooten, vijvers en dergelijken, en er ook een merkelijk onderscheid tusschen het zoete en zoute of brakke water plaats hebbe, de werking geschiedt, wat de beginselen betreft, nagenoeg algemeen zoo, als wij straks opmerkten.
In de laatstgenoemde wateren geschiedt de bevloering of beijzing derzelven zacht, langzaam, effen en, om zoo te spreken, ongestoord, en men ziet, laat de koude slechts eenige graden toenemen, binnen korten tijd de geheele oppervlakte eenparig als met eenen gladden spiegel overtogen. In de loopende rivieren en andere stroomende wateren zet zich het ijs (daar de rustelooze beweging derzelven geene schielijke, eenparige overkorsting door de nog dunne en teedere ijsdraadjes toelaat) allereerst aan de kanten vast, omdat het water daar de minste beweging en afloop heeft. Weldra, echter, wordt, door den sterken stroom, dat eerst aangezette ijs van den kant afgescheurd; maar deszelfs plaats ras weder vervangen door een ander, dat op zijne beurt insgelijks wordt losgerukt en naar het midden des vlietenden waters gedreven. Deze stukken - deze ijsschollen of schotsen, dus losgerukt, schuren tegen elkander aan, breken vaneen, en vriezen weder ongelijkmatig aan elkander vast. Somwijlen, met driftige schokken op elkander stukken slaande, zinken brokken naar den grond door eigen zwaarte of het geweld der botsing; doch de kracht des strooms heft ze weder naar boven, en zij hechten op nieuw aaneen, tot dat door de toenemende vorst alles een geheel wordt, en de magt des strooms voor de hevige koude bezwijkt (*). Aldus strekt nu voor eenigen tijd de rug der anders vloeijen-
{==59==} {>>pagina-aanduiding<<}
de wateren ter brug en vasten weg voor mensch en vee, en is geschikt, om de zwaarste lasten te dragen. Verwonderenswaardig, zeker, is deze werking der koude. Grootsch en stout hooren wij een Oostersch Dichter, in de gewijde bladen, dezelve beschrijven: Gods geblaas maakt het ijs; de oppervlakte des strooms wordt gevormd tot een digt geklonken metaal (*). Nu verbergt zich het water als onder een'
steen, en het vlak der zee wordt digt ineengehecht (†). Zoo leeren wij den ongezienen Bewerker, ook in dit verschijnsel, met eerbied opmerken. En inderdaad, wie beschouwt niet met verbazing die zelfde vloeistof, welke in eene gesloten vuist niet kan bevat worden, - welke zoo dun is, dat zij niet meer dan de smet of het blijk haars aanzijns achterlaat, - welke door den zwakken vinger van een eerstgeboren kind kan worden ingedrukt, - en welke nu stolt tot zulk eene hard- en stevigheid, dat zij ontzettende zwaarten duldt op haren rug, en geschikt wordt, om over denzelven, met het grootste gemak en den meesten spoed, allerlei lasten te vervoeren!
Voorzeker, ook in deze natuurverschijnselen vertoonen zich, voor den oplettenden, de onbegrensde Wijsheid, Magt en Goedheid des onvergelijkelijken Albestuurders op de heerlijkste wijze. Somtijds, wel, zijn zij in zijne hand aan te merken als eene tuchtroede voor deze en die volken der aarde, - somtijds veroorzaken zij dezen en genen groote schade, met verlammende, doodende magt werkende op mensch en vee, boom en plant, veld en oever. Immers, wanneer de koude zoo gestreng en sterk is geworden, dat de vloeibare ligchamen tot eenen hoogen trap van verstijfden hardheid overgaan, gebeurt het niet slechts, dat nuttige veldgewassen, op welke de hoop des noesten landmans was gevestigd, of heerlijk ooftdragend en ander geboomte, voor derzelver gestrengheid bezwijken; maar ook, dat het eene of andere lid des menschelijken ligchaams bevriest, of hier

{==60==} {>>pagina-aanduiding<<}
of daar menschen, door toevallige omstandigheden, of door eigen achteloosheid, aan de snerpende werking der vorst blootgesteld, den dood ter prooije worden.
Dit moge waar zijn - bij andere schadelijke gevolgen, moge dus de hand der koude doodelijk rusten op de aarde en hare bewoneren; zij, vooral in gemeenschap met de soms scherpe vorst, is niettemin ten uiterste heilzaam, over het algemeen, voor het aardrijk en de menschen. Dán vooral, terwijl zij regeren, wordt de lucht gereinigd van besmettende dampen; de harde grond wordt los en luchtig, en daardoor, meteen, te beter vatbaar gemaakt voor het ontvangen van den toevoer van vruchtbaarmakende deeltjes; veel schadelijk ongedierte wordt gedood, en, behalve meer andere, ons misschien geheel onbekende diensten, de veerkracht onzer ligchamen vermeerderd, de voortstuwing der vochten in dezelve bevorderd, en al het werktuigelijke van deze onze ligchamen tot allerhande werkzaamheden vlug en vaardig gemaakt. En ziet daar reeds verscheidene belangrijke voordeelen en nuttigheden van den Winter, dat anders zoo barre, harde jaargetijde; voordeelen en nuttigheden, welke, behalve nog zoo vele andere als wij vervolgens in oogenschouw zullen nemen, behooren geschikt te zijn, niet alleen om ons ten goede en inschikkelijk voor dezen norsch blikkenden zoon des tijds in te nemen, maar zelfs om ons met hem geheel te verzoenen.
In dit jaargetijde zien wij de zachte sneeuw, gelijk een wollen dekkleed, over de velden, en over de oppervlakte van alle zich buiten bevindende ligchamen, gespreid. Dit verschijnsel, even bekend, even gewoon als het ijs, het water, de regen, de wind, enz. wordt bij velen even onopgemerkt, even onachtzaam over het hoofd gezien als deze; en, schoon zoo rijk in zichzelve, om verwondering te wekken, en den mensch op te leiden tot eerbiedige verheerlijking van zijnen Maker, door weinigen slechts met bedachtzaamheid en nadenken beschouwd. Inderdaad, hetzelve verdient zulks ten hoogste.
De hoofdstof dezer luchtverheveling is het water,

{==61==} {>>pagina-aanduiding<<}
of liever, zij bestaat uit dampen, welke, door de lucht niet opgelost, in de hoedanigheid van wolken rondzwerven; opgestegen zijnde uit al hetgene op de aarde wordt gevonden; planten, dieren, aarde, zouten, zelfs mineralen en metalen, door vuur in de stookkunde opgeheven: doch welke dampen, meerder verdikt geworden zijnde, zoodanig dat de lucht hen niet meer kan ophouden, tot droppen zamenvloeijen, en dus tot den staat van regen overgaan; maar nu, in den reeds sterk verkoelden dampkring, afzakkende, bevriezen, en aldus tot elkander zamenvloeijen; wanneer zij, niet langer door de lucht kunnende opgehouden worden, in dunne, doorschijnende, net gevormde ijsplaatjes op de aarde nedervallen (*). IJsplaatjes, zeg ik, en met voordacht, omdat de sneeuw, hoewel fijn en in zeer kleine deelen zich vertoonende, metderdaad niet anders is dan ijs. Het onderscheid, 't welk tusschen het eigenlijk gezegde ijs en de sneeuw bestaat, is enkel hierin gelegen, dat het water, 't welk tot ijs bevriest, zijne natuurlijke digtheid (condensiteit) behoudt, omdat zich deszelfs deelen digt bij elkander bevinden, maar integendeel de dampen, welke zich tot sneeuw vormen, tot enkele vlokken te zamen vriezen, naardien de waterdeelen, meer van elkander gescheiden, zich in de lucht uitzetten (†).
Heerlijk, verwonderenswaardig, de verbeelding tot een verrukkend bespiegelen oproepende, zijn de figuren, welke de aldus nedervallende, bevrozene dampdeeltjes - welke de sneeuwvlokjes ons gretig oog aanbieden, wanneer hetzelve, gewapend met het kunstig geslepen vergrootglas, derzelver met zoo vele verscheidenheid gevormde gedaanten bespiedt; gelijk ons een scheuchzer, een engelman, een martinet op een verbazend aantal, alle verschillende afbeeldingen, door de juiste teekenpen met naauwkeurigheid vervaardigd, vergasten. Inderdaad, deze herinneren ons, daar wij, wanneer het sneeuwt, of onze wegen

{==62==} {>>pagina-aanduiding<<}
met de sneeuw bedekt zijn, millioenen derzelven zonder eenig nadenken vertreden, hoe wij vaak los en onbedachtzaam over de volschoone en prachtige werken der Schepping heenloopen, en hoe dikwerf wij de Wijsheid, Magt en Goedheid Gods onnadenkend voorbijzien. En voorzeker, zijne allerkunstigst werkende hand doet zich in de kleinste sneeuwvlokjes onnavolgbaar kennen. Hij vormt dezelve, gelijk de H.S. dit uitdrukt, in de schatkameren der sneeuw; zegt tot haar: zijt op aarde! en doet ze nederdalen als wol op hare oppervlakte (*).
Gelijk het maaksel der sneeuw - hare zoo fraaije, ontelbaar verscheidene figuren, ons tot verwondering, ja verbazing oproepen, zoo worden wij ook geleid tot het eerbiedig vereeren van den Heer der Natuur, door gade te slaan het vermogen, de uitwerkselen en de nuttigheid van dit welbekende winterverschijnsel.
In landen, waar hooge bergen de verzamelplaatsen zijn van langdurig en zwaar vallende sneeuw, gebeurt het, dat dezelve, bij eenen sterk voortgaanden dooi, voor zoo verre zij onder de algemeene sneeuwlinie ligt, smeltende in stroomen naar beneden vloeit; de rivieren, die de overmagt van water, welke aldus met verhaastenden gang wordt aangevoerd, in hare boezems niet kunnen bergen, buiten hare oevers doet treden, en eene overstrooming der omgelegene landen, vergezeld van verschrikkelijke ijsgangen, te zamen allergeduchtst en schadelijk voor land- en stadbewoners, veroorzaakt. Ook gebeurt het in zulke landen, waar hooge bergen, door de aldaar immer heerschende koude, de bestendige verzamelplaatsen zijn dezer bevrozene dampdeelen, dat ontzaggelijke klompen, van tijd tot tijd door smelting en wederbevriezing te zamen gepakt, naar beneden rollen en geheele valleijen vullen; gansche streken lands - huizen, ja zelfs geheele dorpjes of gehuchten, met bewoners en al, bedelvende. Ook jaagt wel eens de storm de ligte sneeuw tot bergachtige hoogten op; wanneer zijn geweldig vermogen, in schrikwekkende dwarrelingen geöe-
{==63==} {>>pagina-aanduiding<<}
send, haar van alle zijden als 't ware bijeengrijpt, en menschen en vee, boomen en woningen, daar, waar het punt van vereeniging is, onder hare dus opgehoopte hoeveelheid begraaft.
Zeldzaam, echter, worden deze onheilen uit dit zachte winterverschijnsel geboren; ook zijn dezelve slechts aan eenige weinige streken bepaald; en honderdvoudige voordeelen brengt de sneeuw, over het algemeen, aan, tegen deze enkele onheilen. Onder het vallen zuivert zij de lucht, en voert tevens eene menigte groeideelen voor de aarde aan, onder welke zoutdeelen wel de voornaamste zijn; waardoor zij de aarde dus tot eene groote vruchtbaarheid bereidt. Gevallen zijnde, verstrekt zij der aarde en de gewassen, welke uit haren schoot ontsproten zijn, tot een verwarmend dekkleed, welks luchtig aaneengekleefde vlokjes, gelijk zachte donsvedertjes, het diep indringen der vorst en het al te veel verkouden van den grond beletten, zonder dat door dezelve, hoe zeer ook tot eene verbazende hoogte gevallen, de dunne en teedere punten der gewassen immer gekwetst of beleedigd worden, of het opstijgen der dampen en gestadige uitwasemingen uit den grond, ter onderhouding van den noodigen toevoer in de algemeene vergaderplaats, den dampkring der aarde, belet wordt. En hoe vele diensten weet niet de schrandere mensch van haar te trekken voor zijn huishoudelijk gebruik, alsmede wanneer bevrozene ledematen eene onverwijlde hulp eischen, voor welke, om ze ongeschonden te herstellen, geen beter en gereeder middel is, dan de sneeuw.
Laat ons wijders niet vergeten op te merken, welk eene prachtige vertooning ons de Natuur aanbiedt, wanneer zij, zoo geheel in het zuiverste wit gekleed, voor ons oog verschijnt; wit, zoo helder, zoo zuiver, dat, ware het voor de anders schoone, blanke lelie mogelijk, zich te gelijk met haar te vertoonen, deze nogtans voor haar zoude moeten zwichten. Deze hoogste witheid, welke al het licht terugkaatst, en vandaar belet, dat de sneeuw door de winter-zonnestralen smelte, hoe nuttig is dezelve niet in

{==64==} {>>pagina-aanduiding<<}
die donkere en sombere winterdagen, in welker korten duur de koesterende zon zich zoo vaak achter dikke nevelen erbergt! Hoe vele lichtstralen kaatst de sneeuw dan niet terug, tot verblijdende verheldering der droefgeestigheid scheppende donkerheid! Hoe verlicht zij niet inzonderheid de lange, donkere nachten van dit jaargetijde, vooral in die wereldstreken, in welke, door derzelver nabijheid aan de polen, het grootste gedeelte des jaars als met eenen bestendigen, eeuwigdurenden nacht omtogen is; verleenende zij de aldaar wonende volken, bij het schijnsel van het zoogenoemde Noorderlicht, den dienst van een verhelderend licht voor alle die bezigheden, welke zij, in dien somberen toestand, ter onderhouding huns bestaans, noodig hebben te verrigten. - Gewisselijk, M.V.! alzoo doet zich bij de beschouwing van dit winterverschijnsel blijkbaar kennen eene onbegrensde Magt, eene hoogste Wijsheid, eene uitgebreide Goedheid; en vinden wij hierin eene zachte aansporing, om, in stede van met rillende huivering een' zijdelingschen blik te werpen op het koude beeld des Winters, hetzelve naderbij te treden, als door velerhande voordeelen en schoonheid waardig onze opmerking en bewondering.
Een ander, insgelijks tot dit alles opleidend, verschijnsel nemen wij in dit jaargetijde waar in den rijm, aan velen slechts in naam, doch in gedaante en hoedanigheid minder bekend dan de sneeuw, omdat dezelve minder valt, en zich alsdan niet zoo algemeen vertoont als deze, dat is, niet valt op alle ligchamen. Met dat alles zijn wij niet te verontschuldigen, wanneer wij dit winterverschijnsel onachtzaam over het hoofd zien, of niet eenmaal, met een dankbaar gevoel, over hetzelve nadenken.
De rijm is insgelijks, zoo wel als de sneeuw, zijn' oorsprong verschuldigd aan de, uit de aarde en alle hare voortbrengselen, in den dampkring opgestegene dampen. Hij is door zijne gedaante en hoedanigheid van de sneeuw onderscheiden; doch levert ook, gelijk deze, verrukkelijke figuren van verschillende teekening op, welke den waarnemer, die derzelver meestal regelmatige vorming met het ontdek-
{==65==} {>>pagina-aanduiding<<}
kende vergrootglas bespiedt, een wezenlijk genoegen verschaffen, en, vol verwondering, de gedachten doen verheffen tot den onbegrijpelijken Schepper, wiens alvermogende hand zoo vele en zoo velerhande wonderen in de Natuur, onder de werking van orde en verscheidenheid, doet geboren worden. Daar de rijm, gelijk ik met een enkel woord alreeds deed opmerken, niet valt op alle ligchamen, weinig of niet op de aarde, of op de steenen, maar voornamelijk en allerovervloedigst op de planten, strekkende deze ten bedeksel tegen de scherpe werking van koude en vorst; en daar dezelve (hetgene inderdaad alle opmerking waardig is) niet valt wanneer er sneeuw ligt, zoo mogen we onderstellen, dat de dampen, welke denzelven uitmaken, in lager luchtgewest, dan dat, hetwelk de sneeuw oplevert, bevriezen; en tevens, dat, wanneer het vallen van den rijm plaats heeft, de bevriezing der zwevende dampen niet zoo algemeen is, als wanneer wij de sneeuw zien nederdalen. Geene schadelijke uitwerkselen heeft dit verschijnsel, dat nimmer in die groote hoeveelheid, als de sneeuw, wordt waargenomen, en bij het voordeel, dat hetzelve aanbrengt, het bespiegelend oog eene behagelijke verlustiging verschaft, wanneer hetzelve boomen en gewassen eenparig als met een helder wit stof bestrooid (*) waarneemt, en binnen korten stond eene schijnbare hervorming ten aanzien van dezelven geboren ziet.
Rijk is het Winter-jaargetijde aan verschijnselen, die bewijs geven van de koude, welke in den dampkring heerscht. Onder dezelve tellen wij, hetgene wij ijzel, of ijzelen, heeten: een verschijnsel, hetwelk wij dán waarnemen, wanneer er, om zoo te spreken, in den dampkring een tweestrijd tusschen warmte en koude plaats heeft. De ijzel vertoont zich als een zeer dunne regen, welke oogenblikkelijk bevriest op elk koud ligchaam (†), waarop hij ne-
{==66==} {>>pagina-aanduiding<<}
derdaalt. Vooral kleeft dezelve op de takken der boomen, en wij zien deze alsdan, of geheel, of alleen aan de windzijde, omtogen met eene heldere kristallen korst, welke gestadig in dikte toeneemt, zoo lang het ijzelen duurt, en blijft kleven, tot dat eene dooi-verwekkende verandering van het luchtgestel dezelve ontbindt, en dus de door de vorst hard en tot ijs gewordene vloeistof in haren vorigen, druipenden staat hersteld wordt.
Grootsch en prachtig, voorwaar, is inzonderheid dit winterverschijnsel, wanneer, na het ophouden van dezen regen, onder de hervatte werking der vorst, de zon op deze kristallen korsten hare stralen schiet. Welk een heldere glans, welk een schoon en rijk verschot van kleuren, door de breking dier stralen veroorzaakt, flikkert dan niet voor ons gezigt! En speelt de wind zachtkens door die dikbeladene takken, welk een vreemd geratel, eene soort van natuurlijke muzijk, niet ontbloot van harmonische toonen, vangt ons luisterend oor dan op! Met verrukking aanschouwt de godsdienstige opmerker, die in alles God vindt, dit heerlijk, luisterrijk tooneel der Natuur; ofschoon soms met eenige ontzetting, wanneer hij, door de verbazende zwaarte van het aanklevende ijs, zelfs vrij zware takken ziet afrukken.
Wanneer geene doorgaande vorst ons eene bestendig heldere lucht verschaft, of liever, wanneer de opgestegene dampen, door vermindering der verwantschap van den waterdamp met de lucht, in de bovenlucht tot wolken gevormd, in dezen staat zoodanig door koude verdikt worden, dat zij zich in de hoogte niet kunnen ophouden, en evenwel door de elektriciteit der dampdeeltjes, die elkander dan gedurig afstooten, belet worden tot regendroppen te zamen te vloeijen, dan dalen dezelve op de aarde neder, zonder echter volkomen den grond te raken, en wij vinden ons in sommige streken omringd, ja als overdekt en ingesloten van dat verschijnsel, hetwelk wij gewoon zijn mist te noemen (*). 't Is waar, dit verschijnsel is niet

{==67==} {>>pagina-aanduiding<<}
volstrekt, niet enkel eigen aan den Winter; daar men hetzelve somtijds in den Herfst, somtijds in de Lente ziet verschijnen, wanneer noch sneeuw, noch ijs eenen hoogen graad van koude teekenen. Het is eigenlijk eene nedergedaalde wolk, en van daar, dat het somtijds gebeure, dat binnen den omtrek van een uur, ja minder tijd gaans, de eene streek als in eene Egyptische duisternis, voor eenigen tijd, bedolven ligt, terwijl de andere en naastaangelegene zich door het helderste licht beschenen ziet; gelijk wij zulks in deze stad meer dan eens, zoo op den vollen dag, als bij den avond, hebben waargenomen. Met verwondering, voorwaar, moeten wij dit verschijnsel opmerken, vaak de oorzaak van angst, vreeze en beklemdheid, voor hen, die te vergeefs naar afwezende huisgenooten pogen uit te zien, en niet min, metderdaad, van schromelijke en vele droefheid veroorzakende ongelukken. Droog is de mist gemeenlijk, wanneer hij die sterke verbijsterende verduistering veroorzaakt, doordien alsdan de dampdeeltjes allen afzonderlijk zweven; terwijl dezelve nat wordt, en zich, naar het getijde des jaars, straks in regen of sneeuw ontlaadt, wanneer die deeltjes te zamenvloeijen; of ook wel in dezen natten staat, verzeld van onaangenamen reuk, eenigen tijd zweeft, opstijgt en weder nederdaalt; zich ook aan de aarde en alle ligchamen hecht, en daaraan bevriest; leverende alsdan somtijds aardige gezigten op, daar alles, door het aanvriezen, zich als met een wit dons bestrooid vertoont.
Nadat nu, naar het bevel van God en het juiste bestek zijner hoogste wijsheid, het luchtgestel door de koude lang genoeg is gezuiverd geworden; nadat de vorst haren dienst aan de aarde heeft bewezen, de donzige sneeuw eenen genoegzamen voorraad van groeideelen heeft aangebragt, terwijl de in den grond geblevene gewassen voor de volgende jaargetijden bewaard zijn geworden, en het geheele verwonderenswaardige werk der vruchtbaarmaking verrigt is, wordt andermaal in het rijk der Natuur de stem des Almagtigen gehoord. Hij zendt, zoo hooren wij een' der gewijde Dich-
{==68==} {>>pagina-aanduiding<<}
ters van Israël nadrukkelijk zingen - Hij zendt zijn woord, en doet ze smelten. Hij doet zijnen wind waaijen, en de wateren vloeijen heen (*).
Wanneer het streng gebied des norschen Winters een einde staat te nemen, of wanneer hetzelve, somwijlen, door toevloed van warmtestof wordt gestoord, hoewel het meer dan eens zich weêr herstelt, dan ontdooit de harde grond, de versteende wateren smelten, de sneeuw keert terug tot haren vloeibaren staat, alles wordt week en los, en verkondigt de nadering der reeds lange, met begeerig haken, te gemoet geziene herschepping in geheel het groeijend rijk. Deze werking det Natuur noemen wij den dooi, of het dooijen. Zij is de tegenovergestelde van het toenemen der koude, en inzonderheid van de vorst. Het is bekend, dat dit dooijen somtijds langzaam en zacht, somtijds schielijk en met verbazenden spoed toegaat. In het laatste geval vertoont zich vaak de mogendheid des Albestuurders op het luisterrijkste, tot ontzetting van de bewoners der aarde, in geduchte ijsgangen en vervaarlijke overstroomingen, waardoor dijken en dammen gebeukt, gehuchten en dorpen vernield worden, menschen en vee den dood in de felbruisende golven vinden, en vele overblijvenden van de eerstgenoemden in de uiterste armoede worden gedompeld. Het ijs, de rivieren eenen aanmerkelijken tijd bezet hebbende, en tot eene verbazende dikte aangegroeid zijnde, splijt nu plotseling, en breekt los. Thans begint hetzelve, gelijk men het noemt, te kruijen. Met dikke, zware schollen drijft het in de rivieren, schuift opeen, en vormt, voortgestuwd door den woelenden stroom, den schromelijken ijsgang. Wind en stroom werken nu somtijds te zamen, om deze drijvende schollen op en aan elkander te doen schuiven, en formeren aldus ontzettende ijsdammen, die, wanneer zij losbersten, den omgelegenen oord als 't ware van donderslagen doen weergalmen, en den vloed, hoog opgezwollen, somtijds, door den toevoer der

{==69==} {>>pagina-aanduiding<<}
van boven afzakkende gesmolten sneeuw, eensklaps eenen woesten doortogt verleenen; of, terwijl zij vastzitten, geduchte waterkeeringen zijn, waarvoor het afstroomende water wordt opgestopt, terwijl dit, geperst door den voortdurenden aanwas, buiten deszelfs oevers treedt, en het omliggende land met eene vernielende overstrooming teistert. Zal ik hier uw gevoel opwekken, uw deelnemend medelijden in beweging brengen, door een tafereel van den akeligen toestand, waarin alsdan zoo vele landbewoners worden gedompeld, die hunne woningen door den woelenden stroom van derzelver grondvesten zien kruijen, hun dierbaar vee in de golven zien smoren, of zelve daarvan eene prooije worden, of den dood zien woeden op teedergeliefden en waardige bloedverwanten? - Het behoort niet tot mijn bestek, en dus zwijge ik daarvan.
Aan het brullende geloei des vernieling ademenden storms, hetwelk deze werking der Natuur menigwerf verzelt, moet ik U nog het oor doen leenen. Gelijk de wind niet anders is dan de lucht zelve, een luchtstroom, welke zich even zoo beweegt in zijnen voortgang als het water eener stroomende rivier, zoo is de storm niet anders aan te merken dan als den versnelden voortgang des luchtstrooms, door velerhande omstandigheden veroorzaakt (*). Verschrikkelijk en boven alles geducht is menigmalen deszelfs werking. Gedenken wij, onder andere, aan den vreesselijken orkaan van den 9 Nov. des laatsten jaars van de vorige eeuw! Snerpend is hij dan vooral voor onze aangezigten; en is zelfs in dit jaargetijde de sterke wind, welke nog den graad van snelheid des storms niet heeft verkregen, bijtend koud en guur, wanneer hij van den eeuwigen winter des Noorder-aspunts over sneeuw- en ijsbergen komt aanstuiven, en in zijne vaart niet slechts losse gewrochten van menschelijken bouw omverwerpt, maar zelfs eerwaardige eiken, bij welke de heugenis van eeuwen reeds was verloren gegaan, ontwortelt. Met dit alles moeten wij des-
{==70==} {>>pagina-aanduiding<<}
zelfs nut niet over het hoofd zien, blijkbaar in het wegvagen van besmettende en doodelijke vuile dampen, ter bevordering der gezondheid van duizenden.
Aldus, M.V., hoe onbehagelijk zich het beeld des Winters ook aan ons oog moge voordoen; hoe barsch, hoe gestreng dit jaargetijde ook moge zijn, door het knellende der koude, de schaarschheid der levensmiddelen, de duurte der eetwaren, de stremming des koophandels, het ophouden van verscheidene hanteringen, en de hiermede gepaard gaande armoede onder den gemeenen man, - levert dezelve, aan den anderen kant, vele proeven op van Goddelijke Wijsheid, Magt en Goedheid, en tevens voor elk onzer vele aangenaamheden. Immers, is onze toestand niet die der eigenlijke armoede, dan verschuilen wij ons, voor de snerpende heerschappij der koude, onder dak en aan den warmen haard, waar wij door brandbare stoffen, van onder onze wateren opgedolven, of uit onze wouden gehakt, of van elders uit de mijnen der aarde gehaald, de warmte van den Zomer nabootsen, en zelfs, terwijl buiten ijs en sneeuwvlok alle gewassen onder den schepter des doods schijnen te doen bukken, onze vertrekken met fraaije, onder ons oog ontspruitende, bloemen weten te versieren. Nu waarderen we in onze woningen eerst naar eisch derzelver gerijfelijkheden, en kouten aan den gezelligen haard met genoodigde vrienden of met onze huisgenooten, of een onschuldig spel ontspant den geest, des avonds, van de vermoeijenissen en werkzaamheden van den dag. - Terwijl te dien aanzien meerdere eenvormigheid heerscht op het land, bieden de steden, de groote inzonderheid, daarenboven eene verscheidenheid van openbare uitspanningen en vermakelijkheden aan, welke door verstandigen met behoedzame spaarzaamheid worden genoten. En gelijk de geheele winterdag aan de werkzaamheden, welke zittend moeten verrigt worden, eenen beteren voortgang verschaft, zoo zijn het inzonderheid de wintersche avonden, welke dierbaar zijn voor de beminnaars der letteren, en hun vele ongestoorde uren van afzondering verleenen voor oefeningen, waarmede zij hunne

{==71==} {>>pagina-aanduiding<<}
kundigheden uitbreiden, en veel goeds stichten ten nutte van velen. - Of, dulden weder en luchtgestel, dat wij ons naar buiten begeven, welk een gewoel, welk eene beweging, welk een vermaak leeft hier alom! Smalle ijzers, gebonden onder de voeten van bedaagden in jaren en van kinderen, van mannen en vrouwen, schijnen allen voorzien te hebben van vleugelen, tartende die van de snelste vogelen. In zwevende vlugt, die van een oogenblik, glijden ze, nu over de eene, dan over de andere zijde hellende, over het gladde ijs tot het doel hunner begeerte. Ligte sleden, even zoo met smalle ijzers beslagen, zwevende achter het moedige ros, dat, aangespoord door den hem onafgebroken bijblijvenden klank der bellen, het verdubbelde vermogen van kracht en genoegen in zijne spelevaart schijnt te willen toonen, vliegen den, zich dus ontspannenden, ijswandelaar gelijk een bliksemstraal voorbij. Nog sneller ijlt het koude ijsschuitje, tot wintervermaak en dienst genoegzaam alleen bekend aan IJ, Maas en Zaan, over de gladde ijsbaan heen, en vervoert, in zijne onnaöogbare vlugt met vlag en zeil, den begeerigen naar dit vermaak in een oogenblik uren ver. Ginds getroost zich de jongeling met vreugde den vermoeijenden arbeid, zijne geliefde voort te schuiven met de logge ijsslede; terwijl een ander met net of angel den naar versche lucht snakkenden visch onder het dikke ijs verschalkt. Ik zwijge hier van het versterken onzer vezelen, het bevorderen onzer gezondheid door de koude. Genoeg, dat er voor ons overvloedige aanleiding is, om het zoo gevreesde jaargetijde ook van eenen gunstigen kant te beschouwen.
Laat mij, M.V., nog mogen opmerken, hoe weinig wij het aangename en genoegelijke van den Zomer zouden kennen, wanneer dezelve nimmer door een ander getijde, door eenen Winter wierd vervangen. Zijne rijkste en prachtigste vertooningen zouden derzelver treffend vermogen verliezen, bijaldien zij gestadig voor onze oogen bleven; even gelijk wij nooit het onschatbare der gezondheid zouden gevoelen, wanneer deze niet soms door ziekten wierd

{==72==} {>>pagina-aanduiding<<}
gestoord. Wanneer zouden wij ook dien voorraad verteren, welke, door eenen gestadigen voortgang van groeikrachten en het vermogen van voortbrengen, ons alomme in het rijk der Natuur wordt verleend? waar zouden wij denzelven bewaren? waar zouden wij den tijd vinden, om van alles gebruik te maken? Zouden wij ons niet genoodzaakt zien, telkens een groot gedeelte onzer granen en vruchten aan de vlamme te offeren, of op eene andere wijze te vernielen; of de goede Schepper moest in alles de vruchtbaarheid onderdrukken - Hij moest voor het aardrijk eene geheel andere inrigting hebben gemaakt. Wat ook wel eens Dichters, hunne verbeeldingskracht overspannende, van eene eeuwige Lente, of eeuwigen Zomer, onder het zalige bestaan der onschuld, mogten droomen, de afwisseling der jaargetijden was immer en blijft bestendig berekend en heilzaam voor deze Aarde en alle hare bewoneren. De Winter legt den grond tot vruchtbaarheid en sterkte. De Lente doet de ontwikkeling der dingen standgrijpen, en streelt ons met blijde verwachtingen. De Zomer kweekt alles zorgvuldig op. De Herfst voltooit het geheele werk, waaraan de drie vorige getijden zoo getrouwelijk arbeidden.
Welk eene Wijsheid, Magt en Goedheid blinken ook in deze verwisseling uit, door welke wij zulk eene verscheidenheid van aangenaamheden verkrijgen; door welke wij niet alles op eens, maar het eene na het andere bekomen; door welke onze trek naar verandering zoo overvloedig bevredigd wordt; door welke ons verblijf op deze Aarde zoo zeer wordt veraangenaamd, en wij in zoodanig eenen toestand blijven, dat wij geschikt zijn, om aan het oogmerk van ons bestaan te beäntwoorden; terwijl het ons hier, over het algemeen genomen, nimmer aan het noodige, het aangename en verkwikkelijke ontbreekt. Zoo voegt het ons dan, bevredigd te zijn ook met het barre, norsche Wintergetijde, en, om der voordeelen wille althans, ons deszelfs onaangenaamheden en gestrengheden blijmoedig te getroosten. Haast nadert het verblijdende, opluikende en vervrolijkende voorjaar, wanneer de lustige leeuwerik, uit de pas

{==73==} {>>pagina-aanduiding<<}
ontdooide velden al fladderende hemelwaarts gestegen, op blijden toon, ons het eerste lentelied der ontwaakte Natuur zal doen hooren. Straks vernieuwt de weldadige Bestuurder van alles het gelaat des aardrijks. Hij kroont het jaar, in elk van deszelfs getijden, met goedheid, en overal (zoo zong een Israëlietisch Dichter in zijnen zwellenden stijl) druipt zijn voetstap van vettigheid. Hem zij dan ook in en van wege alles de eere en heerlijkheid!




Over de gezondheidsbron van Cleef. Door E.J. Thomassen a Thuessink, A.L.M. Med. et Philos. Doctor, Medic. Practic. Professor aan de Akademie te Groningen.

De minerale wateren verschaffen ons eene rijke bron van geneesmiddelen in die langdurige en langzame ziekten, welke het ligchaam ondermijnen, en die te zekerder hetzelve op den duur sloopen. Deze wateren bevatten vele bestanddeelen, welker scheikundige werking op het ligchaam wij wel ten deele kunnen begrijpen en verklaren, maar welker werking wij niet naar het gewigt moeten afmeten. Weinige greinen zout, zwavel, kalkaarde, zuur, ijzer enz. zijn hier door de natuur, door middel van verschillende luchtsoorten, door de warmtestof enz. zoo innig vermengd, dat geen kunst dezelve volkomen kan namaken. Hierom doen ook deze kunstige minerale wateren niet dezelfde uitwerking, die de natuurlijke te weeg brengen. Men kan zekerlijk uit de bestanddeelen, die een scheikundig onderzoek oplevert, wel eenigzins van voren de krachten der minerale wateren opmaken; wij leeren echter door de ondervinding, dat men de bijzondere kracht van elk mineraalwater in bijzondere ziekten alleen door ervaring en waarneming kan ontdekken. Bronnen, die in smaak, in chemische bestanddeelen enz. volkomen met elkander schijnen overeen te komen, hebben dikwijls in het genezen der ziekten zeer ver-
{==74==} {>>pagina-aanduiding<<}
schillende krachten; en er is bijna geene bron, welke niet, in het een of ander geval, boven de andere in deze of gene ziekte uitmunt. Het is daarom eene zaak van veel gewigt, dat de bron-artsen zich in het bijzonder toeleggen om uit te vinden, in welke bijzondere ziekten en in welke gestellen de wateren bijzonder geschikt zijn, en in welke gevallen dezelve onnut of nadeelig gevonden worden. Het is wezenlijk te bejammeren, dat men zoo weinig op deze berigten kan staat maken, en dat de krachten der bijzondere bronnen niet met meer bestemdheid en waarheid worden opgegeven.
Gedurig komen ons langdurige en sukkelende ziekten voor, waarin wij gevoelen, dat de minerale wateren nuttig zouden zijn; maar wij kennen te weinig het eigendommelijke van de bronnen, zelfs van ons naburig Duitschland en Frankrijk, en zijn daardoor niet zelden in verlegenheid, werwaarts wij onze zieken zullen zenden. Bijzonder welkom was mij hierom het overzigt van den schranderen hufeland van de voornaamste bronnen van Duitschland, hetwelk met veel duidelijkheid en beknoptheid, en met de grootste onpartijdigheid, de voornaamste gezondheidsbronnen van Duitschland beschrijft, en de bijzondere gevallen naauwkeurig en bepaald aanwijst, waarin dezelve nuttig of schadelijk zijn, en ons daarenboven menigen nuttigen wenk omtrent den aard en de behandeling der chronische ziekten geeft. Ik heb daarom gemeend, dit stuk (hetwelk in verscheidene stukjes van zijn Journaal verspreid gevonden wordt) als een der meesterstukken van dezen uitmuntenden menschenvriend te moeten vertalen en uitgeven, en ik geloof dit nogmaals, zoo wel aan zieken, als aan geneesheeren, die het niet bezitten, te moeten aanprijzen (*).

{==75==} {>>pagina-aanduiding<<}

Dewijl wij in ons vlakke land van deze soort van geneesmiddelen geheel verstoken zijn, en er diensvolgens altijd groote kosten vereischt worden, om de gezondheidsbronnen in verre landen te gaan bezoeken, kan men daarvan slechts bij zeer weinige en vermogende menschen gebruik maken; terwijl deze nog, om de nabijheid, zich meestal van de naburige bronnen van Aken en Spa, of van Pyrmont, bedienen. Het zal daarom, denk ik, aan mijne landgenooten niet onaangenaam zijn, dat ik hun eene nadere bron aanwijze, welke, min bekend, of liever nu geheel verwaarloosd, meestal ongebruikt blijft; daar zij, mijns inziens, dit lot geheel niet verdient. Het is, namelijk, de staalbron van het ons zoo naburige Cleef.
Toen ik in de maand Julij 1813, ter herstelling mijner gezondheid, een reisje deed door de Departementen van Utrecht en Gelderland, deed ik ook een uitstap naar Cleef. Ik had dikwijls gehoord, dat op die plaats eene minerale bron was, en ik was dus begeerig die te zien. Ik zal, om met deze bron eenigzins bekend te worden, eerst met een woord over de geschiedenis van dezelve spreken, en daarna iets van derzelver krachten zeggen.
De bron, die, op den afstand van een kwartier uur van de stad Cleef, aan den voet van een berg in de zoogenaamde diergaarde gevonden wordt, werd in het jaar 1741 ontdekt en beschreven door zekeren j. blankenhorn. Het volgende jaar, echter, werd die (zonder melding van den voorgaanden te maken) beschreven door den Heer schutte, Med. Dr. te Cleef, die zich de eer der ontdekking ook aanmatigde. In het jaar 1751 kwam er een breedvoerig stuk van denzelven uit, onder den titel: Het regt gebruik en de krachtige werking der Cleefsche gezondheidsbron. Onder opzigt van dezen geneesheer, werd door het toenmalig bestuur deze bron behoorlijk door pijpen afgeleid, en daar boven een koepel opgerigt, zoodat het water met meer gemak konde gebruikt worden. Op den nabijgelegen berg werd eene schoone overdekte galerij

{==76==} {>>pagina-aanduiding<<}
gemaakt, om daarin bij ongunstig weder te kunnen wandelen; terwijl in een huis, bij de bron gelegen, een warm bad werd aangelegd. Gedurende de eerste jaren had deze bron veel toeloop, en werd ook door verschillende geneesheeren aangeprezen, onder andere door d.w. linden, Abhandlung von den Mineralwasser in Cleve, (Duisburg, 1799.) en Amusemens des eaux de Cleves, 1748.
Dan, allengs verviel deze bron wederom, waartoe de langdurige oorlog niet weinig toebragt; zoodat langzamerhand alles verwaarloosd werd, en de koepel, galerij enz. geheel in verval geraakten. Toen echter meer bedaarde tijden volgden, heeft de tegenwoordige regering zich deze bron weder aangetrokken. De Onderprefect van Cleef, de heer gruat, gaf aan de geneesheeren arntz en von velsen last, om op nieuw de hoedanigheden dezer bron te onderzoeken; en deze heeren gaven in de maand Augustus 1811 daaromtrent een gunstig berigt, hetwelk ik voor mij hebbe (*). In dit stuk vinden wij vooreerst een kort scheikundig onderzoek van dit water, waaruit blijkt, dat, 1o. wanneer men bij hetzelve eenige droppen lakmoes-tinctuur doet, het rood wordt; - 2o. kalkwater, in een glas daarvan gegoten, wordt aanstonds troebel; - 3o. eenige droppen nitras argenti (salpeterzuur zilver) maken in dit water geene verandering; een klein weinig murias sodae, (keukenzout) hierin gedroppeld, veroorzaakt daarin aanstonds vlokken; - 4o. eene dergelijke indroppeling van murias barytae maakt daarin geene verandering; een droppel zwavelzuur, met zeven deelen water vermengd, en bij dit mengsel gevoegd, veroorzaakt een wit nederplofsel; - 5o. eene andere vermenging met eene oplossing van oxalium (zuringzout) maakt daarin geene verandering; - 6o. sulphas magnesiae (Engelsch zout) laat het water zoo helder, als of er niets was bijgedaan; - 7o. tinctuur van galnoten maakt het water eerst violet, en kort daarna zwart.

{==77==} {>>pagina-aanduiding<<}

Voornoemde geneesheeren trekken uit deze proeven het volgende besluit: Uit de eerste en tweede proef, dat dit water, aanstonds nadat het uit de bron geschept is, een vrij zuur bevat. Uit de derde en vierde, dat er geen zwavelof zeezoutzuur in bevat is. Daar nu in de minerale wateren zelden eenig ander zuur, als een van de drie volgende, zwavel-, zeezoutzuur en kolenzuur, gevonden wordt, moet men besluiten, dat het kolenzuur datgene is, 't welk in een vrijen staat in dit water bevat is. Zij zullen dit door nadere proeven in het vervolg bevestigen. De zesde proef toont, dat er geen vrij loogzout, noch ook met kolenzuur verbonden, in gevonden wordt. De zevende proef toont vooral, dat dit water vele ijzerdeelen bevat, en dat deze door middel van het kolenzuur in het water opgelost zijn: zoodat men stellig kan zeggen, dat het kolenzuur ijzer, (carbonas ferri) hetwelk in dit water bevat is, het voornaamste en werkzaamste gedeelte van hetzelve uitmaakt, en dat het ijzer in zulk eene hoeveelheid daarin bevat is, dat het onder de krachtigste waters van deze soort behoort, vooral daar het geene andere beginselen bevat, welke eene andere en strijdige werking uitoefenen, zoo als dit met de meeste andere minerale wateren het geval is. Tot nog toe kan men de juiste hoeveelheid ijzer, daarin bevat, niet wel bepalen.
Sedert de heeren arntz en von velsen zich met het onderzoek omtrent de krachten dezer verwaarloosde bron bemoeid hebben, heeft men dezelve wederom getracht bruikbaar te maken. Men heeft den koepel, waarin de bron gevonden wordt, hersteld; de pijpen schoongemaakt, en bij dezelve een net en wel ingerigt badhuis gebouwd, waarin verschillende baden gemaakt zijn. Elk bad is voorzien van eene pijp, welke het bronwater naar het bad brengt, zoodanig dat men door eene kraan zoo veel koud bronwater daarin kan laten loopen, als men verkiest. Achter de vertrekken is een groote ketel gemetseld, die met wild of zuiver water gevuld wordt. Dit water wordt door middel van steenkolen heet ge-
{==78==} {>>pagina-aanduiding<<}
maakt, en door eene pijp, met eene kraan voorzien, ook naar ieder bad geleid; zoodat men in staat is, het minerale water met zoo veel heet water te vermengen, als men zelf goedvindt. Men kan dus dit bad, of geheel koud, of laauw, of warm, naar de verschillende omstandigheden der zieken, gebruiken. De schoone galerij, welke geheel vervallen was, wordt nu ook wederom opgemaakt en hersteld.
Wat nu het water zelf betreft, ik heb hetzelve uit de bron getapt, geproefd, en onderzocht. Het vertoonde zich in een bierglas volmaakt helder en klaar; het had een sterken en voor mij onaangenamen ijzersmaak. Ofschoon het een vrij zuur bevat, en een overvloed van kolenzure deelen schijnt te hebben, had het dat aangename, prikkelende en vlugge niet, hetwelk in de wateren van Spa en Pyrmont gevonden wordt. De heer arntz deed in het glas een weinig poeder van galnoten; het water werd eerst violet, en daarna zoo zwart als inkt, ten bewijze, dat het veel ijzer bevat. Wanneer het water eenigen tijd aan de lucht is blootgesteld geweest, wordt het geel en troebel, en laat eene aanzienlijke hoeveelheid oker vallen.
Het spreekt van zelve, dat ik bij eigen ondervinding van de geneeskundige krachten dezer bron niets kan zeggen. Men kan echter uit de bestanddeelen genoegzaam besluiten, dat dezelve de kracht moet bezitten, welke men aan het ijzer over het algemeen toeschrijft. Het ijzer is hier, volkomen opgelost in kolenzuur, in eene groote hoeveelheid aanwezig, en is in dezen staat bijzonder geschikt om met het bloed vereenigd te worden; terwijl er zoo veel vrij kolenzuur niet met het water vereenigd is, dat hetzelve eene sterke prikkeling en aanzetting in de vaten kan te weeg brengen. De heeren arntz en von velsen zeggen met regt, dat, daar hier het kolenzuur ijzer zeer naauw met het water verbonden is, dit water een zeer vermogend middel is in alle langdurige ziekten, die uit zwakheid voortkomen, (asthenische) wanneer

{==79==} {>>pagina-aanduiding<<}
die niet met active bloedstortingen, of met eene organische destructie van een inwendig ingewand, uit een parenchymateus maaksel bestaande, verzeld gaan. Dit water kan daarom, naar hun oordeel, nuttig zijn in alle die langdurige ziekten, die den naam van zenuwziekten dragen, als vallende ziekte, catalepsis, verlamming, hypocondrie, opstijging, melancholie, en in alle die ziekten, welke uit zwakheid der maag en ingewanden voortspruiten, als walging, benaauwdheid en opzetting der maag, duizeling en hoofdpijn, zuur, maagpijn, langdurige doorloop, trommelzucht, enz.; in verstoppingen der ingewanden, van de lever, milt, darmscheil, pijn in de nieren, en opstopping van water uit deze oorzaak; in scheurbuik, beginnende waterzucht, onvruchtbaarheid bij vrouwen, witten vloed, kwaadsappigheid, podagra, geelzucht, klierziekte, huidziekten, langdurige verzweringen, oogontsteking en verzwakking van het gezigt, langdurige tusschenpoozende koortsen, gevolgen der venerische ziekte, jicht en rheumatismus. Onlangs heeft de heer horn (in zijn Archiv) in langdurige venerische toevallen, waarin de kwik geen nut doet, of waarin dezelve te veel en onvoorzigtig gebruikt is, de staalmiddelen aangeprezen; ik geloof, dat men in dit geval de Cleefsche bron ook met nut zoude kunnen aanwenden, en zelfs boven andere staalmiddelen verkiezen. De heer schutte heeft door vele ziektegevallen het nut dezer bron aangewezen, en ook tevens de gevallen opgegeven, waarin dezelve nadeelig zoude kunnen zijn.
Ik heb met een woord uit de opgaven van de heeren schutte, arntz en von velsen aangeteekend de gevallen, waarin dit water nuttig zoude kunnen zijn; en, ofschoon dit nu ook hier en daar iets overdreven zoude kunnen wezen, geloof ik echter, dat deze bron met vrucht zoude kunnen gebruikt worden.
1o. Omdat de bron het naaste bij ons land gelegen is, en de toegang tot dezelve voor ons zeer gemakkelijk en weinig kostbaar is. Cleef is slechts vijf uren van Nijmegen en acht uren van Arnhem verwijderd. Van alle kanten kan

{==80==} {>>pagina-aanduiding<<}
men derwaarts langs zeer goede en gemakkelijke wegen, en zelfs voor min vermogende menschen met zeer geschikte publieke rijtuigen, komen.
2o. Het oponthoud bij de bron is alleraangenaamst. Zij ligt in de zoogenaamde diergaarde, en is omringd van bergen, die uitgestrekte, aangename en schaduwrijke wandelingen opleveren. Gegoede lieden vinden een zeer goed, gemakkelijk en gerijfelijk oponthoud in het logement bij de bron in de diergaarde bij den heer robbers, die eene zeer goede en welvoorziene openbare tafel houdt, en waar men voor een matigen prijs zeer wel bediend wordt. De levensmiddelen zijn goedkoop; de vruchten, groenten, vleesch en visch uitstekend goed. Voor minder gegoede lieden kan de stad zelve ten oponthoud dienen, daar de bron digt bij dezelve is, en fraaije lanen en wandelwegen derwaarts leiden.
3o. De geneeskundige hulp is uitstekend goed. De heer arntz, daarbij aangestelde bron-medicus, is een vriendelijk, ijverig en bekwaam man, die in 1800 in het openbaar te Leiden tot Doctor in de geneeskunde bevorderd is. Buiten dezen heeft men nog twee artsen, de heeren von velsen en dingemans, die zich beiden met roem hebben bekend gemaakt.
4o. Deze bron heeft het voorregt, dat, ten minste vooralsnog, aldaar geene ziel en ligchaam verwoestende vermaken en spelen gevonden worden, en dat eene zeer goede verkeering, aangename wandelingen, en eene hooge en drooge lucht, zullen medewerken om de genezing te bevorderen.
Ik eindig dit kort verslag met den wensch, dat velen van deze bron zullen gebruik maken, en dat daardoor vele onnutte kosten, die anders tot verre reizen noodig zijn, zullen kunnen gespaard worden.





{==81==} {>>pagina-aanduiding<<}

Iets, over de Russische krijgslieden, en de Kozakken, Tartaren en Kalmukken.

(Uit het Hoogduitsch.)

Peter de groote, dien het Russische rijk als tweeden schepper vereert, gaf wel zijner krijgsmagt eene nieuwe gedaante, daar hij ze op den Europischen voet inrigtte. Niettemin, echter, behield zij tot nu toe, even als de gansche natie, veel eigendommelijks, waardoor zij zich van alle overige oorlogsmagten onderscheidt.
Daar de schrijver van dit berigt lang in Rusland verkeerde, en zich naauwkeurig met den godsdienst, de zeden en gansche levenswijze dezer natie bekend maakte, zoo dacht hij zijnen landslieden door eene getrouwe afbeelding van de Russische krijgslieden geenen ondienst te doen; te meer, daar de begrippen, welke men zich van hen vormt, ten deele geheel valsch en ongegrond zijn. Dat hij hier grootendeels alleen van de gemeene Russen spreekt, behoeft gewis geene vermelding, daar de beschaafdere standen elkander bij elke natie bijna gelijk zijn.
De Russische soldaten, zoo als de Russen in het algemeen, zijn sterk, gespierd, meest middelmatig groot, en tegen den invloed van het weder zeer gehard. Vanhier dat hun de hoogste mate van warmte of koude niet hindert. In hunne kasernen wordt niet alleen ongemeen sterk gestookt, maar zij slapen ook gaarne op de, opzettelijk daartoe ingerigte, kagchel, hoedanige men in boersche vertrekken vindt, waar nog eene slaapplaats digt onder de zoldering is, en een buitenlander het van hitte naauwelijks kan uithouden. Doch dit is noodzakelijk, omdat de Russische soldaat, zoo wel als de boer, nooit in een veren-bed ligt, daaraan ook in het geheel niet gewent, maar op een bos stroo, een grove vilt (pels of huid) of slechte matras slaapt, en slechts met den pels of mantel zich bedekt.
Daar de soldaat immer geboren boer is, zoo is hij aan de leefwijze van dezen stand verkleefd, en vergenoegt zich met eenvoudig, maar rijkelijk voedsel. Hij ontvangt slechts weinig soldij, en het overige in meel en grofgebroken boekengrutte zoo rijkelijk, dat hij nog iets verkoopen kan. Een korporaalschap doet dan zamen, bakt zichzelve haar brood, kookt ook

{==82==} {>>pagina-aanduiding<<}
hare grutte, doende daarin wat gezouten varkensreuzel, en op vastendagen lijnolie. Intusschen pleegt een soldaat de vasten gedurende eenen veldtogt niet streng te houden. Hunne gewone drank is kwas, dat overeenkomst met ons dun bier heeft. Overigens beminnen zij den brandewijn, waarvan zij veel kunnen verdragen. Zuurkool, zure agurken, gestoofde pruimen, rapen, aardappelen, zeer dik gekookte grove boekengrutte met wat boter, haring, varkensvleesch, rundvleesch, intast of ingewanden in olie of boter gebraden, zijn hunne lievelingskostjes. Liefst ziet het de soldaat, wanneer hij zich dezelven, zoodra velen in een kwartier bijeen zijn, op zijne wijze, waarbij uijen en knoflook niet gespaard mogen worden, kan toebereiden. Zij eren dan te zamen uit éénen schotel, en bedienen zich daarbij van hunne messen en houten lepels. Dat bij zoo gezond en krachtig voedsel, hetwelk hij in eene groote hoeveelheid, met veel roggenbrood, gebruikt, de Russische soldaat eene goede, bestendige gezondheid geniet, zal men ligt begrijpen.
De Rus is niet onzindelijk, maar wascht zich dagelijks verscheidene malen. De dampbaden zijn hen bijna onontbeerlijk geworden, en waar zich Russische troepen eenigen tijd ophouden, rigten zij eene badkamer aan.
Schoon de Russische boerenknapen vroegtijdig van hunne ouders of erfheeren gedurig werkzaam gehouden worden, zoo ontbreekt hun echter alle schoolonderwijs. Bijna alle soldaten zijn daarom van schrijven en lezen onkundig, en hunne godsdienst bepaalt zich tot de opvolging van kerkelijke gebruiken, groote vereering der heiligbeelden, en inachtneming van de vasten, van welke drie groote bestaan, de langste tot zeven weken toe. Bovendien zijn alle woensdagen en vrijdagen vasten, wanneer ze niet slechts geen vleesch, maar ook eijeren, melk, boter noch kaas gebruiken. Intusschen worden dezelven, gelijk reeds is opgemerkt, van de soldaten, gedurende eenen veldtogt, maar zelden onderhouden. Ieder jonggeboren Rus verkrijgt bij zijnen doop een gewijd metalen kruis, dat hij tot aan het graf aan zijnen hals draagt. Daarenboven draagt ieder soldaat nog een klein heiligbeeld (obros) bij zich, hetwelk hij, naar de inzettingen van zijnen godsdienst, in zijn kwartier, van den ingang naar het venster aan de regterhand in den hoek ophangt, om zijn morgen-, avond- en tafelgebed daarvoor

{==83==} {>>pagina-aanduiding<<}
te verrigten. De Protestanten in Rusland hebben bevonden, dat het gezigt van een heiligbeeld in hunne vertrekken den Russen eene veel gunstiger meening van hen inboezemt; waarom men ook bij hen overal op de voor de heiligen bestemde plaatsen dezelven aantreft. Want, de eerste blik van een vromen Rus, bij het binnentreden in een vreemd vertrek, strekt zich uit, om den Heilig zijnen eerbied te betuigen, en eerst daarna de aanwezigen te groeten. Mist hij deze gelegenheid, zoo gelooft hij niet onder Christenen te zijn.
Even als alle overlge Russen, bemint ook de soldaat het gezang. Vooral in de kasernen en kwartieren, waar verscheidenen bijeen zijn, op marsch, gedurende de pauzen bij het exerceren, en in de kroegen, weergahnen nationale gezangen, welke meermaals van de toonen der balalaika, eene tweesnarige citer, of van eenen kleinen hoorn (gudok) begeleid worden. Niet zelden wordt ook de danslust daardoor opgewekt, en een of twee voeren nationale dansen uit, waarbij ze vele buigzaamheid aan den dag leggen, en er bij juichen en fluiten. Ook zijn ze groote liefhebbers van het spel, deels uit winzucht, deels voor tijdverdrijf. Bij het kaartspel bedienen zij zich van Fransche kaarten. Nationale of volksspelen zijn: het werpen van een ijzeren bout in een op den grond neergelegden ijzeren ring (swaika), het beenwerpen (babki) enz. waarmede zij zich dikwijls op de straten vermaken.
Daar de gemeene Rus, zoo als reeds gezegd is, van zijne vroegste jeugd af tot allerlei handen-arbeid gebruikt wordt, zoo verwerst hij daarin bij tijds eene zekere vaardigheid, welke hij in den soldatenstand, deels uit nood, deels om zich eenige bijverdienste aan te schaffen, nog volmaakt, door gedurig nu bij dezen dan bij dien handwerksman als knecht te arbeiden. Vandaar is het onder de Russische troepen geene zeldzaamheid, eenen soldaat aan te treffen, die te gelijk als timmerman, metselaar, schoenmaker, snijder, bakker, kok, koetsier, enz. te gebruiken is. Daardoor behoeft de Russische armee noch veldbakkerijen noch timmerlieden aszonderlijk te onderhouden, wijl onder de soldaten overvloed van voorwerpen daartoe te vinden is. Voor koetsier is bijna ieder bekwaam.
Handelen en schagcheren is eene uitstekende neiging der Russen, en strekt zich ook tot den soldatenstand uit. Op de Russische voddemarkten laten zich daarom gewoonlijk ook vele

{==84==} {>>pagina-aanduiding<<}
soldaten vinden, welke of buit of eigendom of een en ander in commissie ten verkoop ronddragen. Wegens hunne bekwaamheden in het schagcheren, ontbreekt het den Russischen soldaat geenszins aan list, en hij weet uit alles voordeel te halen. Is hij bij eenen burger geïnkwartierd, zoo ziet hij, waaraan het ontbreekt, en helpt, waar hij kan.
Eene vriendelijke en geheel onbevreesde ontvangst en gepast onthaal verzekeren doorgaans elkeen van eenen stillen en dankbaren gast; waarbij nog komt de gestrenge krijgstucht voor den Russischen soldaat, volgens welke ook de geringste overtreding hard gestraft wordt; en men heeft, zoo hij niet stormenderhand in de stad moet indringen, zeker niets te vreezen, zoo hij slechts het zijne, dat geenszins in lekkerbeetjes bestaat, behoorlijk verkrijgt.

De Kozakken.

Er zijn van dezelven Donsche, Wolgasche, Uralsche, Tschernomorsksche en meer andere, die naar de oorden worden genoemd, welke zij bewonen. Het zijn vrije volken, welke onder Russische hoogheid (bescherming, opperheerschappij) staan, en hunne eigen staatsregeling hebben. Zij zijn geenszins die ruwe menschen, welke men zich hier grootendeels onder dezen naam voorstelt, maar in de oefening van denken en handelen verder, dan men meent, gevorderd. In de hoofdsteden en aan de grenzen des rijks, even als op hunne togten buitenslands, vonden zij gelegenheid om menige belangrijke opmerking en ondervinding te verzamelen, welke zij, als menschen van gezond verstand, in hun vaderland met vrucht wisten aan te wenden. De vervaardiger dezer schets, die zelf onder de Donsche, Wolgasche en Tschernomorsksche Kozakken geweest is, kan verzekeren, dat, inzonderheid bij de eerstgenoemden, niet slechts vele nijverheid en arbeidzaamheid, maar ook welvaart en luxe in gebouwen, kleeding, huisgeraden, dan ook weelderigheid heerscht.
Ieder Kozak moet eenen bepaalden tijd of zelf krijgsdienst doen, of eenen bereden en gewapenden strijdbaren man stellen. Deze dienst wordt hun als schatting aan de kroon toegerekend. Daar deze ligte ruiterij vele gelegenheid heeft om buit te maken, zoo trekken de meeste krijgspligtigen zelven te velde. Men kan dus zeer ligt het besluit opmaken, dat de Kozakken-
{==85==} {>>pagina-aanduiding<<}
pulks (benden) geenszins uit zaamgeraapte deugnieten bestaan, en alzoo voor den burger en boer niet zoo vreesselijk zijn, als men meent. Slechts hunne ons ongewone kleeding, wapening, spraak, ja zelfs de naam Kozak, boezemen ons vreeze in.
De levenswijze der Kozakken onderscheidt zich weinig van die der Russen, zoo als hunne taal en godsdienst dezelfde is. - Zij zijn gehard en aan vermoeijenissen gewoon, zoo wel als hunne paarden. Deze zijn klein en onaanzienlijk, grootendeels noch aan haver noch aan stalling gewend. Zij worden bloot door woorden en den teugel geregeerd, en somtijds met eene korte zweep aangezet. Voorts zijn zij vlug, en kunnen het in den snelsten loop lang uithouden.
De Kozakken dragen het hoofdhaar rond afgesneden; de jongere lieden laten slechts den knevelbaard over, doch de bejaarden laten den geheelen baard wassen. Zij dragen ruige mutsen met eene gekleurde kap of bol; hunne overige kleeding heeft veel overeenkomst met de Poolsche volksdragt, die den man vaak een zeer schoon aanzien geeft. Iets zonderlings hebben de Kozakken-pulks intusschen daarin, dat ieder zich zijne kleeding zelf aanschaft, en hierin zijn eigen smaak volgt. Ook ziet men vele Kozakken, die zilveren medailles als eereteekens op de borst dragen, hetwelk bij de reguliere Russische troepen nog meermalen het geval is, omdat de Kozakken slechts weinige jaren dienen. Deze medailles zijn belooningen voor eene bevochten zege, en ieder afzonderlijke soldaat, die daaraan deel had, verkrijgt dan dat eereteeken. Heeft, derhalve, iemand vier en meer overwinningen bijgewoond, zoo draagt hij ook zoo vele medailles, die gewoonlijk niet slechts van stempel, maar ook in den vorm verschillend zijn.
Het hoofdwapen van den Kozak is de piek of lans, die dikwijls negen el lang is, en waarmede hij zeer handig weet om te gaan. Daarbenevens beschermt hem, behalve zijn paard, een snaphaan of bus, een of twee pistolen, welke hij in den gordel draagt, en de sabel. Zij zijn meestendeels van Turksche geweren voorzien, welke zij aan hunne veelvuldige veldtogten tegen deze natie te danken hebben, en die steeds de zoon van den vader erft. De officiers voeren in den krijg slechts sabel en pistolen.
In den oorlog hebben de Kozakken steeds vele pakpaarden bij zich, om, gedurende den marsch, proviand, fourage, ke-
{==86==} {>>pagina-aanduiding<<}
tels enz., ook wel buit, op dezelven te laden, en er zich, ter afwisseling, ook als rijpaarden van te bedienen. Houden zich aan eenige plaats Kozakken lange op, en is er geene stad of dorp in de nabijheid, zoo bouwen zij zich in het koude saizoen aarden hutten, in den zomer enkel hutten van stroo. Doch overnachten zij slechts onder den blooten hemel, zoo voeren zij drie, boven te zaamgebonden, vier el lange, stokken met zich, welke zij piramiedswijze tegen elkander zetten; en daaraan hangen zij niet slechts hunne ketels, om hunne grutte enz. te koken, en er vuur onder te maken, maar dezelven dienen hun ook als tentstokken, daar zij er hunnen pelsmantel (burka) over hangen, en zich daaronder nederleggen, om zich ten minste tegen de werking van wind, regen en zonnestralen eenigermate te beschutten.

De Tartaren in Rusland

zijn van den Mohamedaanschen godsdienst, en worden in verscheidene volksstammen verdeeld, welke deels in vaste streken wonen, en akkerbouw, veeteelt, cultuur van boomvruchten, handel en bedrijf oefenen, deels enkel een rondzwervend herdersleven leiden. Tot de eersten behooren de Kasansche, Krimsche, Astrakansche en meer andere Tartaren; tot de laatsten, de Nogasche, Trugmenische, Kundurofsksche Tartaren, de Kirgizen enz. Hunne spraak nadert bij den eenen volksstam meer, den anderen min, tot de Turksche. Ook zij leveren, zoo als de Kalmukken en Baschkieren, hulptroepen, welken inzonderheid de buit lokt. Nogtans zijn ze tegen ongewapenden menschelijk, en zonder groote aanmatiging. Die genen, welke zich enkel met de veeteelt bezig houden, zijn ook aan het vleesch van geslagte paarden gewoon. Allen dragen kaalgeschoren hoofden; jongere lieden laten enkel den knevel, doch bejaarden den geheelen baard groeijen. Zij dragen mutsen van zeer verschillende gedaante; hunne kleeding nadert de Kozak sche; zij zijn deels met vuurroer, deels met lansen, deels met boog en pijlen, maar allen met sabels gewapend.

De Kalmukken

worden gewoonlijk, even als de Tartaren, in de Kozaksche regimenten ingelijfd, en dienen met dezelven gemeenschappe-
{==87==} {>>pagina-aanduiding<<}
lijk. Zij zijn zeer listig, zonder juist wreed te zijn, aan honger en vermoeijenissen gewoon, en goedkoop te onderhouden. Zij zijn heidenen, en der Lamasche religie toegedaan. Zij onderscheiden zich bijzonder door zeer kleine oogen, stompe neuzen, breede kinnebakken, weinig baard, en zwart hoofdhaar. Zij scheren het hoofd, en laten van den schedel eene gevlochten lok naar beneden afhangen. Allen dragen kleine, ronde, gele mutsen met zwart boordsel.

Brief van den beroemden Rabener aan zijnen vriend Ferber te Warschau, betreffende de belegering van Dresden enz. ten jare 1760.

‘De volgende brief, uit een pas verschenen Hoogduitsch werkje overgenomen, heeft in onze dagen misschien te meer waarde, daar hij ons het voorbeeld levert van eenen man, die, onder den zwaarsten druk des oorlogs, zijn vergenoegd en vrolijk hart niet verloor. Ja, misschien is dezelve in staat, den een of ander in soortgelijke omstandigheid op te beuren, en ook zijne ramp uit een oogpunt te leeren beschouwen, dat het onvruchtbare zuchten van tijd tot tijd door opwekkende scherts vervangt. Ten minste moge men om de zonderlinge invallen van rabener lagchen, en zich daarbij wél bevinden!’

Haast zoudt gij moeten denken, dat mijn goed, vriendschappelijk hart mede verbrand zij, daar ik, sedert mijn geleden ongeluk, nog geene syllabe aan mijnen liefsten vriend geschreven, of hem mijnen nood geklaagd heb. Te midden mijner uiterste beängstheid heb ik duizendmaal aan u gedacht, en toen ik eindelijk berigt ontving dat ik alles verloren had, viel mij te mijner geruststelling in, dat mij toch nog de vriendschap van mijnen ferber overschoot. Het was zeer natuurlijk, dat mij dit inviel, daar ik, gij weet het, u van ganscher harte lief heb, en daar ik de tijding van mijn verlies juist in gezelschap van Mejufvrouw uwe zuster ontving, die ik oneindig en dubbel hoogachte, dewijl zij uwe zuster en mijne vriendin is. Zij zal u uit H.. van mijn lot wel iets gemeld hebben; vergun mij, dat ik het thans hethale. Onze brieven

{==88==} {>>pagina-aanduiding<<}
zijn zoo dikwijls vergenoegd en schertsende geweest; deze moge eens treurig zijn. Niet al te treurig, daarop geef ik u mijn woord; want mijn verlies, zoo zeer het mij smart, heeft mij nog geenen enkelen traan gekost, en geen ongerust oogenblik verwekt. Mijzelven is dat onbegrijpelijk. Het was noch ongevoeligheid, noch philosophie, enkel genade van God was het, ik erken het daarvoor, dat ik met de grootste gelatenheid mijn huis branden zag, en met dezelfde gelatenheid daarna aanhoorde, dat alles verloren was. De negentiende Julij was deze verschrikkelijke dag. Reeds den veertienden, toen onze nood begon, was mijn huis aan het gevaar meest blootgesteld. Al vroeg, om acht ure, vernielde een hauwitser het vertrek van mijnen bediende, en veroorzaakte brand. Wij bluschten destijds het vuur nog. Ik liet mijne goederen, zoo goed dit gaan wilde, bijeenpakken, en deels in den kelder, deels in een gewelf brengen, dat wij voor vast genoeg hielden. Doordien, echter, het gevaar toenam, en het kogels en kartetsen in den omtrek mijner woning regende, zoo vlugtte ik nog dien zelfden avond te zeven ure naar Neustadt (de nieuwe stad) tot den Heer D**; doch mijnen bediende liet ik, met zijne goedkeuring, achter. Neustadt werd van den vijftienden af aan ook beschoten, en twee twaalfponders gingen door ons huis; doch wij waren daar toch vrij van ingeworpen vuur. Zoo gevaarlijk en beängstigend dit ons verblijf was, zoo vele komieke en belagchelijke tooneelen grepen toch daarbij plaats. Mevrouw Z** met hare bediening en ik waren meestentijds bij den Heer H** in zijne kamer, en daar sliepen wij ook. Achter in den hof, in twee gewulfde vertrekjes, zat de gansche familie D** en nog veertig andere personen, zoo oud als jong. De vensters waren met mest gevuld, de fraaije bovenzaal met mest bedekt, en met even zoo veel mest de gansche plaats bezaaid. Onder dezen mest lagen al die personen. Sommigen waren
stil en verdrietig, sommigen baden, en men zag het hun aan den mond aan, hoe ze met hunnen God twistten, dat Hij het toch zoo ver had laten komen, niettegenstaande zij Hem reeds sedert vier jaren zoo vlijtig gebeden hadden. In eenen anderen hoek zaten eenige politieke tinnegieters, en ontwierpen voor daun een plan van operatie; doch werden zeer oneenig, doordien zij het over de kleine bijomstandigheid niet konden eens worden, of zij den Koning

{==89==} {>>pagina-aanduiding<<}
van Pruissen met zijne armee krijgsgevangen maken, of liever alles over de kling wilden laten springen. Ik was voor het laatste, maar werd overstemd. Eene predikants-weduwe trok mij ter zijde, en fluisterde mij in het oor: wij behoorden God te danken: alleen om des lieven Godsdiensts wil, schoot ons de Koning van Pruissen dood en onze huizen plat. - Maar, wat drommel, Jufvrouw, hebben mijne pruiken met den Godsdienst te doen? (want kort te voren had ik vernomen, dat een drieponder granaat mijnen geheelen toestel van pruiken vernield had.) - Laat maar! dat zal zich wel schikken: dank er God voor! - Die verwenschte vrome vrouw heeft mij gruwelijk gepijnigd. Ik en een paar goede vrienden hielpen elkander den tijd verdrijven op onze kamer, en mij dunkt, dat was nog het soliedste gedacht. Onder dergelijke afwisseling en onrust naderden wij den negentienden, den schrikkelijksten dag mijns levens. Reeds om drie ure na den middag stonden de kruiskerk, het ambtshuis en mijne woning in volle vlam. Ik liep voor in het Gouvernementshuis, en zag dezen gruwel der verwoesting aan. Ik bleef eenigen tijd daar, en tegen vijf ure kwam mijn trouwe bediende met het berigt, dat mijn huis afgebrand, het verwulfsel door de bommen ingeslagen en daarin alles verteerd, doch de geheel onbeschadigde kelder van de ter blussching aangevoerde soldaten glad uitgeplunderd was. Dat viel smartelijk, mijn lieve ferber, zeer smartelijk! Al mijn huisraad, mijne kleederen, linnen, voorraad, alle mijne boeken en manuscripten, alle brieven, die ik van u en andere goede vrienden zoo zorgvuldig verzameld had, alles was verloren. Van goederen, die ik wel op drieduizend daalders rekenen kan, heb ik geene tien daalders waarde gered. Mijn oudste katoenen japon, dien ik aantrok, om des te onbeschroomder te kunnen helpen blusschen, eene oude afgeleefde pruik, die ik met hetzelfde oogmerk opgezet, een paar oude hemden, die ik reeds voor mijn' bediende bestemd had, en
een huisjas; dit was mijne geheele garderobe. De geestige manuscripten, die na mijnen dood zouden gedrukt worden, zijn, ten krachtigen troost der zotten van den toekomenden tijd, alle mede verbrand. Thans is het bijna der moeite niet waardig dat ik sterf, daar na mijnen dood verder niets gedrukt kan worden. Deze gedachte had mij tot hiertoe gerust gesteld, wanneer ik, als auteur, aan den dood dacht. Doch nu wil ik altijd blijven le-
{==90==} {>>pagina-aanduiding<<}
ven, en schikken mij naar de wereld, zoo goed ik kan. Mijne schoone boeken jammeren mij zeer; maar dikwijls jammeren mij toch mijne hemden nog meer, en mijne kleederen, en mijne bedden en - in het kort, ferber, ik ben zoo naakt als een gratulant (een gelukwenscher)! Een geluk voor mij, dat ik nog mijne wissels en documenten gered heb. Aan baren gelde heb ik niet veel boven de veertig daalders verloren. Doch hoe veel baar geld heeft dan een Secretaris bij de Gemeenelands middelen, die een jaar in het Pruissisch depôt, en twee jaar onder curatéle van de landsdeputatie gestaan heeft? Het meest smart mij, wat ik door de plundering verloren heb. Sommigen van onze vrienden, onze bondgenooten, onze redders, lieden, die er grootelijks eene gewetenszaak van zouden maken, om op goeden vrijdag varkensvleesch te eten, die plunderen ons zelfs in den uitersten angst, en breken de kelders open, waarin men welligt nog iets voor de woede der vijanden had kunnen redden. Zeg het op mijn woord in Warschau voort, dat ons de vijanden twee derden verbrand, en deze vrienden een derde ontstolen hebben. Doch zeg ook, dat alle eerlievenden van het garnizoen, officiers zoo wel als gemeenen, een afkeer van deze gewelddadigheden hadden; en zeg ook tot roem van onzen dapperen Commandant, dat hij de strengste order gesteld heeft, om dit wangedrag tegen te gaan. Intusschen heeft het niets geholpen; want eenen roover maakt geen galg eerlijk. Des zondag morgens werd in
Neustadt aangezegd, dat, wie zich uit de stad begeven wilde, het spoedig te doen had. Een nieuwe angst! Om acht ure in den morgen ging ik met mijnen bediende de zwarte poort uit. In een kussensloop stak mijn geheele rijkdom Wij waadden, bij de vreesselijkste hitte, door het brandende zand, tot op S.... 's wijnberg. Dit deed ik in gezelschap der familie van D**, welke, even als die van Salzburg, emigreerde. Het sloeg twaalf ure, en zij hadden nog geene aanstalte gemaakt om iets te eten; om drinken was nog minder te denken. Ik verzeke de het gezelschap, dat ik hongerde en dorstte, en dat ik, die door brandschade was geruïneerd, wel zag, dat men niets aan de wereld had, dan hetgeen men er met den mond uitbragt; ik verlangde alzoo te eten en te drinken, en dewijl de aloude gewoonte in onbruik was geraakt, om het volk in de woestijn met manna te spijzen, zoo groette ik het gezelschap, en ging, waar ik een goed vriend

{==91==} {>>pagina-aanduiding<<}
mogt vinden, die zich niet enkel op bovennatuurlijke voorzorg verliet. Ik vertrok dan, en kwam te Loschwitz bij een goed vriend, bij wien ik welkom en tamelijk verzorgd was. Hier bleef ik tot woensdag-morgen, toen ik een paard verkreeg, en naar H.. reed. Sedert den beroemden morgen, toen de ridder van de droevige figuur zijn slot verliet, om de goddelijke Dulcinea te zoeken, is geen zoo avontuurlijke rit gezien als de mijne. Verbeeld u een hoogen knol, wiens eigenlijk beroep sedert vijstien jaren was, voor de kar te loopen; op dezen knol Secretaris rabener, nog geen volle drie ellen lang, en, in spijt van de magere jaren, anderhalf el in diameter; deze Secretaris in een paar gescheurde schoenen, zwartzijden kousen, gebreide broek, een smerigen, ouden en levenszatten katoenen japon, eene zakpruik, die sedert de belegering niet uitgekamd, en welligt sedert de Pruissische invasie niet gepoederd was geworden; achter hem een haverzak, waarin het overschot zijns vermogens gevlugt was; op dezen haverzak een bontgestreepte nachtrok, die, ingeval het regende, tot schanslooper dienen moest; aan de regterhand mijn bediende, die een knapzak met brood en Brunswijker worst droeg; aan de linkerhand de monarch van den knol, dien hij van tijd tot tijd moed inspreken, en, wanneer hij struikelde, hem medelijdend oprigten moest. In dezen optogt kwam ik eindelijk bij den Ontvanger-generaal van het Ambt in H.., waar ik zeer wel ontvangen werd. Mijn kwartier kreeg ik in het stadje, alwaar de waardin eene bejaarde, dienstvaardige vrouw was, vol eeremonieel, zoo als dat onder de regering van johan georg den iv gebruikelijk mag zijn geweest; de waard een beschaafd man, mijn oude schoolmakker, en bij hem een frisch rond meisje, dat goede hoop geeft, dat zij haren toekomstigen echtgenoot en heer als sans-culotte zal laten rondloopen. Hier had ik mijn verblijf. Den meesten tijd bragt ik op
het slot door, waar ik het genoegen had, Mevrouw ** met hare familie, en gansch onverwacht Mejufvrouw uwe zuster te vinden. In dit voortreffelijk gezelschap heb ik mij tien dagen lang zoo wél en vergenoegd bevonden, dat ik menigmalen geheel vergat dat ik geruïneerd was. De Ambtman en zijne vrouw zorgden voor ons gemak; beiden waren zeer dienstvaardig en gastvrij; ook had hen onze Lieve Heer met tijdelijke middelen tamelijk, en met honden en katten rijkelijk gezegend. Den vierden Augustus reed ik

{==92==} {>>pagina-aanduiding<<}
met uwe zuster terug, en beklaagde mij, dat mijne verbanning niet langer geduurd had. Nu ben ik hier, en logeer bij de familie D **, welke mij het gansche logies ingeruimd, en zich tot St. Michiel naar Borthen begeven heeft. Dan komt zij terug, en ik betrek mijn nieuw verblijf.
Daar hebt gij, mijn liefste ferber, eene lange beschrijving van mijne avonturen! Het overige wensch ik u mondeling te vertellen. Doch wanneer?... Blijf mijn vriend! Ik bemin u eeuwig, en omhels u in gedachten. Verzeker van mijne genegenheid alle bekenden, die zich huns door brand geruïneerden vriends niet schamen. Vaarwel!

Over den naam en de gedaante van de cocquarde.

Het is zigtbaar, dat dit woord afstamt van het Fransche woord Cocq (Haan), en het wordt hierdoor waarschijnlijk, dat de Cocquarde, als leus, of als veld- of factie-teeken, haren oorsprong rekent van de witte haneveer, die hendrik de IV op den hoed stak, vóór het aangaan van den slag van Ivry. Na zijn volk tot moed en dapperheid genoopt te hebben, eindigde hij zijne aanspraak met de woorden: Verliest gij vaandel, wimpel of standaard, zoo volgt de witte pluimaadje, die ik op den helm voer. Is het dat gij die ziet aarzelen, ik houd u het vlieden ten beste (*). - Vervolgens zijn de witte pluimen en witte strikken het veldteeken der Franschen geweest tot in 1789, en zij behielden, naar de haneveer, den naam van Cocquardes. Zoude dit misschien ook geene opheldering zijn van de beteekenis van ons woord haneveer, in den zin als voorganger bij volksbewegingen, even gelijk het woord belhamel van den voorganger eener kudde schapen is overgenomen?
De gedaante der Cocquarde, als roos, zal waarschijnlijk hare afkomst rekenen van de binnenlandsche twisten in Engeland, in de vijftiende eeuwe, tusschen de Huizen york en lankaster, waarbij de roode of de witte roos tot factie-teeken diende.
S.


{==93==} {>>pagina-aanduiding<<}

Aan mijne zoontjes.


Jongens, komt! komt nu bij vader! 
Komt, nu past geen pruilen meer. 
't Bloed stroom' vlug door hart en ader. 
Jongens, komt! neemt alles weêr. 
Komt, wij zullen uit de hoeken 
Piek en zwaard en trommel zoeken, 
Die ik voor uw oog verstak; 
Die ik, met uw lot bewogen, 
Niet kon dulden voor mijne oogen, 
Schoon ik u daarvan niet sprak. 
 
Ja, nu zal ik 't u doen weten: 
Ach! ik wilde slechts vergeten, 
Dat gij naam noch erfgoed hadt; 
Dat gij 't leven eens moest wagen, 
Om het slavenmerk te dragen, 
Met onschuldig bloed bespat. 
 
Hoorde ik u de trommel roeren, 
Ach! dan liet ik mij vervoeren 
Door het denkbeeld, zoo verwoed, 
Dat gij 's roovers buit zoudt tillen, 
En den moordkreet uit zoudt gillen, 
Plassen zoudt in burgerbloed. 
 
Zag ik u de sabel grijpen, 
'k Vreesde dat gij die zoudt slijpen 
Voor het eerlijk broederhart; 
Dat gij, om heel de aard te plondren, 
Met den Dwingland op zoudt dondren, 
Die den Hemel spottend tart. 
 
ô, Hoe noode ik u zie schreijen, 
Kon ik toch dat tuig niet lijên, 
Toen gij Frankrijks slaven waart. 
Nu zijt gij weêr Nederlandren: 
Zoekt nu alles bij elkandren; 
Wakkert nu den helden-aard! 

{==94==} {>>pagina-aanduiding<<}

Ja, 't zal vader nu verblijden, 
Dat gij eens voor 't land zult strijden, 
Is 't nu ook nog enkel schijn. 
Jongens, komt! ik zal u leeren, 
Hoe ge een' vijand af moet weren; 
Komt, ik wil uw hopman zijn. 
 
Maar, die kleintjes, van te voren 
Onder 't Fransche juk geboren, 
't Vaandel over 't hoofd gewend. 
Zoo wij hier niet aan voldeden, 
Ach! zij wierden nooit geleden 
In een eerlijk Regiment. 
 
Kom nu hier, mijn lieve Jantje; 
Kom, de voetjes regt gezet. 
Draagt, mijn jongske, ook nog uw handje 
Zelfs met moeite 't hout musket; 
Moge ook 't stappen u vermoeijen, 
't Doet de zwakke spiertjes groeijen, 
't Geeft de tengre leedjes kracht. 
Moge uw voetje in 't zwenken beven, 
Moeder zal een handje geven, 
En gij trekt met ons te wacht. 
 
Lieve Fritsje, stap wat zachter; 
Digt gesloten aan elkaar; 
Laat uw broeders toch niet achter, 
Of gij stort u in gevaar. 
Laat uw zusjes met heur beiden 
Langzaam 't lieve kleintje leiden, 
Dat nog niet alleen kan gaan. 
Wil zijn zwakheid niets verwijten: 
Ach! hij zou van schaamte krijten, 
Zoo gij hem liet achterstaan. 
 
Toont nu, hoe ge u zult gedragen, 
Als u de eer te velde leidt. 
Maar, wat ook uw moed moog wagen, 
Hoont toch nooit de menschlijkheid. 

{==95==} {>>pagina-aanduiding<<}

Schoon ook, in 't verschriklijk strijden, 
Niets de felle woede toomt; 
Toont, dat u, ten allen tijden, 
Hollandsch bloed door de adren stroomt! 
 
Maar, die roovers, die de volken 
Offren aan hun euvelmoed, 
Die de groeven, die de kolken 
Overstroomen doen van bloed, - 
ô! Zij hebben menschenwaarde 
In hun moedwil afgeschud; 
Zij, verwoesters, zijn voor de aarde 
Meer ondraagbre last dan nut. 
Zij zijn monsters: hen te dooden, 
Is aan 't menschdom dienst gedaan. 
'k Heb het zwaard u aangeboden; 
Leert, hoe gij hen moet verslaan. 
 
Wilt ge uw vaders zegen dragen, 
Dien hij u zoo hartlijk biedt, 
Laat dan 't vaderland nooit klagen. 
Dat gij 't in den nood verliet. 
 
Dringt u, jongskens, dringt te gader, 
Spelend, op het pad der eer. 
Veel, ja veel dankt ge aan uw' vader, 
Maar aan 't vaderland nog meer. 
 
M.W. 


De gestrafte ijdelheid.

De Marquis de l'etorriere, Officier onder de Fransche Gardes, was de schoonste man van zijnen tijd. Doch ook de algemeene roem en bewondering had hem een verbazend denkbeeld van zichzelven gegeven. Zijne ijdelheid werd eenmaal, op de volgende wijze, bitter beschaamd. Terwijl hij zich in de kerk bij de namiddags-mis onder de menigte bevond, voelde hij zich van ter zijde op eene zoo in het oog loopende wijze gedrongen, dat hij zich met levendigheid tegen den genen keer-
{==96==} {>>pagina-aanduiding<<}
de, die hem zoo drong. Deze zeide met de beleefdste houding: ‘Mijnheer! zoudt gij niet de goedheid willen hebben, om u naar de andere zijde te keeren?’ - ‘Waarom?’ - ‘Nu, daar gij mij dwingt het u te zeggen - omdat ik een Schilder ben; mijn kameraad, die daar in de kapel aan de linkerhand zit, heeft van eene schoone Dame last gekregen, uw portret te schilderen; hij gaf mij een' wenk, u in den stand te brengen, om u naar wensch te kunnen opnemen.’
De Heer de l'etorriere twijfelt te minder aan de waarheid van dit voorgeven, daar hij werkelijk ter aangewezene plaatse iemand ontdekt, die de oogen op hem gerigt houdt, en in wiens hand hij een teekenstift meent te zien. Hij plaatst zich terstond zorgvuldig in dien stand, welke, naar hij gelooft, van hem verlangd wordt, en blijft onbewegelijk staan. Na eenige minuten zegt zijn buurman tegen hem: ‘Mijnheer, ik ben u zeer verpligt; geneer u niet meer; het is gedaan.’
‘Ah, Mijnheer,’ hernam de Marquis, ‘men kan niet vlugger.’ - De voorgewende Schilder verliest zich onder de menigte, en, als de Heer de l'etorriere in zijn' zak tast, zoekt hij zijne gouden snuifdoos te vergeefs; hij grijpt naar zijn horlogie - het is weg; naar zijne beurs - zij is verdwenen; en met schaamte ontwaart hij, dat de geschiedenis van het portret slechts een listige streek was, om hem zijne beurs, zijn horlogie, en wat hij aan kostbaarheden bij zich had, te ontstelen.

Naïve trek van de Marquisin de Fleury.

Aan tafel bij den Hertog de choiseul werd op het desert, onder ander suikerwerk, ook eene groote globe opgezet, die Europa met alle hare verschillende rijken voorstelde. De Minister vroeg aan de Marquisin de fleury: welk land hij haar zou voordienen? ‘Geef mij Frankrijk, antwoordde zij; het is toch even veel, of ik het vertere, of een ander!’


{==97==} {>>pagina-aanduiding<<}

Mengelwerk.

Bedenkingen, over den zedelijken invloed der geschiedenisse. Volgens den Eerw. G. Walker, F.R.S.

(Ontleend uit de Memoirs of the Manchester Society, 2d. Series, Vol. I.)

Men heeft te meermalen aangemerkt, dat de denkbeelden van roem, door Geschiedschrijvers en Dichters opgewekt, niet zelden van zeer heillooze gevolgen vergezeld gingen. Bij mangel van dat kiesche oordeel, 't welk doorgaans het geval is der Lezeren, laten zij zich misleiden door de zoodanigen, die op zich nemen anderen te onderwijzen, en hun oordeel wordt bedorven door de betooveringen der voordragt. Een klein getal welwikkende en keurig onderscheidende oordeelaars hebben acht geslagen op de dwalingen, voortgeplant door de belangrijkste klasse van Schrijveren; dan, niemand misschien heeft deze taak met meer oordeels en krachts van taal verrigt, dan de Eerw. walker.
Inderdaad hij mag gezegd worden de Geschiedenis in de schale des Heiligdoms opgewogen, en, zonder iets aan derzelver wezenlijke waarde te onttrekken, den dikwijls zedebedervenden invloed juist daargesteld te hebben. In spijt van den roem, daaraan verkwist, in spijt van het hoog gezag, 't geen dien roem onderschraagt, waagt hij het, deze eischen te betwisten, en aan den toetssteen van naauwkeurig onderzoek te beproeven.
Aan de Geschiedenis betwist hij het daaraan vaak toegeschreven regt, als bij uitstek geschikt om Zedekunde te leeraren. Hij doet ons opmerken, dat de Geschiedenis den mensch op eene zeer onvolkomene en partijdige wijze leert kennen; veelal spreekt van ééne klasse van menschen,

{==98==} {>>pagina-aanduiding<<}
en dan nog wel van de slechtste en bedorvenste. Doorgaans toch bestaat dezelve uit een verhaal van de ondeugden, zelden uit het vermelden van de deugden der stervelingen; en wij worden daardoor opgeleid, om veel slechter van het menschdom te denken, dan het waarlijk verdient.
Reden te over is er, volgens walker, voor het groot belang, 't welk de Geschiedenis inboezemt, door de kracht, om der nieuwsgierigheid, alsmede der zucht voor het groote, welke den mensch als aangeboren is, voldoening te verschaffen. Dezen dorst zoekt de Geschiedschrijver te lesschen.
Men kan, gelijk hij te regt aanmerkt, niet ontkennen de groote nuttigheden van de Geschiedenis voor den Krijgsheld, voor den Staatsman, en voor den Wijsgeer; men kan der Geschiedkunde den lof niet ontzeggen, dat dezelve den mensch belangrijke lessen geeft, ten aanzien van de grootheid zijner vermogens, en de onuitputbare bron van redmiddelen, welke hij zich weet aan te schaffen; van het opleveren van voorbeelden van dapperheid en grootmoedigheid: maar de vraag blijft: zal het gros des menschdoms er die voordeelen uit halen? De doorgaande onderwerpen der Geschiedenis, gelijk reeds is aangeduid, boezemen het dwalend denkbeeld in, dat de ondeugden der menschen zeer verre hunne deugden opwegen: want wat is dezelve meestal, dan eene tentoonspreiding van der menschen dwaasheden misdrijven, en ellenden?
Wanneer wij (in dezer voege laat zich walker, wiens denkbeelden wij zeer verkort hebben opgegeven, woordelijk hooren) een terugzigt nemen van de voorledene eeuwen, of de tegenwoordige geschiedenis der wereld raadplegen, wat wordt ons doorgaande voor oogen geschilderd, dan eene weerzin wekkende reeks van de ontzettendste rampen en de aanstootelijkste ondeugden, die de menschheid kunnen treffen en teffens diep vernederen? Naauwelijks slaan wij eene bladzijde op, of dezelve is rood van bloed, of bevlekt met de laagste en snoodste ondeugden. Barbaarsch geweld, bloedige oorlogen, schrikkelijke verwoestingen, meêdoo-
{==99==} {>>pagina-aanduiding<<}
genlooze vervolgingen, moorden, rooverijen, vergifmengingen en doodslagen, heerschzuchtige Dwingelanden, baldadig den voet zettende op de regten der menschelijke nature, dezelve vertrappende; en kruipende slaven, gekromd onder het juk der albedervende overheersching, welke van eeuw tot eeuw heeft voortgevaren met het karakter der menschen te vernederen, en elke opkomende kiem van verstand en deugd te verdelgen.
Zoodanig zijn de tooneelen, welke de Geschiedenis doorgaans voor ons oog openschuift. Voor den Lezer, derhalve, die misschien alleen vermaakshalve de Geschiedenis doorbladert, en met geen gezet oogmerk om er leering of voordeel uit op te doen, kan zulk eene schilderij van de vernedering en ellende zijner natuurgenooten geene voldoening verschaffen. Wanneer zijn hart niet in eene verbazend hooge mate bedorven is, moet eigenaardig de indruk smertvol en afkeerwekkend wezen. Wie kan de ontzettende verbanningen van het Romeinsche Driemanschap, de verwoesting met zich voerende optogten van eenen genchischan of van eenen tamerlane, de barbaarschheden der veroveringen van Mexico en Peru, de koelbloedige wreedheden der Spaansche Inquisitie lezen, zonder de smertvolste aandoeningen van verontwaardiging en afschrik? - De veelvuldige beschouwing van dusdanige tooneelen, waarin de menschelijke natuur dermate misvormd wordt, (en nogtans worden er slechts weinige betere voorbeelden van menschen karakters voorgesteld) kunnen niet missen eene sterke strekking te hebben om het hart der Lezeren te bederven, al de liefdevolle aandoeningen der onschuldige jeugd te verdooven, eene koele, onverschillige, zoo geene menschhatende geäardheid in te boezemen; of om, als ware alle wederstand tegen den wegrukkenden stroom onmogelijk, hem deel te doen nemen in de zelfzoekendheid en slechtheid der menschen. Want, wanneer een mensch meer en meer gemeenzaam wordt met de steeds herhaalde opgave van menschelijke dwaasheid en boosheid, zullen zijne achting voor de waardigheid der menschelijke nature, zijne zucht om

{==100==} {>>pagina-aanduiding<<}
door loffelijke bedrijven zich te onderscheiden, en zijne beginsels van menschelijkheid en goedaardigheid allengs verzwakken. Inderdaad, er is eene kracht van ziel noodig, en eene vastheid in beginselen, hoedanige men in de school der wereld niet leert, om deze allerverderfelijksten van alle indrukken overwinnenden wederstand te bieden.
Nu en dan, 't is waar, komen er zulke karakters voor, als dat van eenen alfred. - Hoe! staat de Geschiedenis stil, op de vermelding van dezen enkelen naam? en heeft zij op hare lange naamlijst van Koningen, Wetgevers, en hooggeroemde Helden, geene anderen om naast U te zetten? - Sta dan alleen, Gij eer der Britten! wees Gij alleen dat groene plekje in de wijduitgestrekte Arabische zandwoestijn; dat plekje, waarop het vermoeide oog rust en met vermaak nederziet! - Bij het vermelden van uwen naam mag het hart op nieuw verwarmd worden, en opgewekt tot het doen van deugdzame pogingen. Maar zelfs Gij, met alle uwe zeldzame deugden, beschaafd te midden van barbaarschheid, geleerd te midden van onkunde, godsdienstig te midden van het bijgeloof, en op den troon de vader en vriend uws volks, - zelfs Gij zijt een helderschitterend verschijnsel, 't welk voor eene wijl den zwarten nacht verlicht; wel schielijk is die glans verdwenen, en verloren gegaan in de wederkeerende donkerheid!
De Helden, door de pen der Geschiedkunde voor de vergetelnisse bewaard, zijn, over 't algemeen, de groote verwoesters des menschdoms geweest; mannen, die Koningrijken verdelgden, troonen omverre stieten, en slagting bij slagting onder het menschdom aanrigtten. De menschen hebben hen vergood of voor heiligen verklaard, niet van wege braafheid of weldadige verrigtingen, maar ter oorzake van de schitterende grootheid hunner daden; niet van wege hunne pogingen, om den staat des menschdoms te verbeteren en te beschaven, door het invoeren van billijke en zachte wetten en het zorgvuldig aankweeken van de kunsten des heilaanbrengenden vredes; maar ter oorzake van eene onmatige zucht van zelfzoekendheid, van eerzucht, en van uitbreiding des bewinds.

{==101==} {>>pagina-aanduiding<<}

De regeringen van regtvaardige en vredelievende Souvereinen, die, gelijk de bedaarde saizoenen der Nature, gezondheid, leven en genoegen rondom zich verspreiden, heeft de Geschiedenis aangemerkt als in minderen rang staande voorwerpen harer aandacht, misschien meest geacht omdat zij de kracht eens volks als deden verjongen, ten einde geschikt te worden tot het volvoeren van de eerzuchtige oogmerken eens krijgslievenden opvolgers. - Neen! het zijn de magtige verontrusters der aarde, het zijn de stormen van stout gevoerde oorlogen en behaalde overwinningen, die de schoone gedaante der nature ontluisteren, die in derzelver vernieling barenden voortgang geheele volken ten grave doen dalen, welke maar al te dikwijls en te zeer de stoffe opleverden van de bewondering en toejuiching der Geschiedenisse.
Wanneer wij zien en hooren, dat de eertitel van de Groote verleend wordt aan zulke mannen, als alexander, cesar, lodewijk de XIV, moet elk brave en menschlievende de ontheiliging van dien naam afkeuren, en de dwaasheid beklagen eener wereld, die zich kan paren in het toejuichen van 't geen ten strengsté verdient afgekeurd te worden, en met eere overlaadt, 't welk afkeer en verfoeijing verdient. - Maar, helaas! het gros des menschdoms is veel te gereed, om die eigenste vooroordeelen te omhelzen, welke hetzelve ten verderve strekken, en, gevangen door de belezende tooverkracht eens naams, eerbiedig neder te vallen voor den verdelgenden Afgod. In dezer voege wordt door de valsche kleuren, waarmede men dusdanige karakters voorstelt, het oordeel en de zedelijke smaak van menig Lezer te jammerlijk verdwaasd en bedorven. - Dwalen de Romans en schriften van dien stempel veelal in het denkbeeld van menschelijke deugd tot eene te groote hoogte op te voeren, de Geschiedenis begaat eene grooter en gevaarlijker dwaling met het karakter des menschdoms te laag te zetten en 't zelve met elke ondeugd te verzwageren.


{==102==} {>>pagina-aanduiding<<}

Vierde brief van Philalethes aan Euleptos, over het dierlijk magnetismus.

Na al hetgene ik omtrent de theorie van het leven, voor zoo ver deszelfs verschijnselen ons bij mogelijkheid kunnen bekend zijn, en ten aanzien eener grondige toepassing daarvan op de phoenomena van 't Dierlijk Magnetismus, in 't breede heb laten voorafgaan, zal mijn Vriend het mij niet tot een verzuim toerekenen, wanneer ik alleen de hoofdtrekken en grondoorzaken aanroere, welke ons den magnetischen slaap van den gewonen doen onderscheiden. Ik onttrek mij daarom geenszins, om, daartoe uitgenoodigd zijnde, bij eene nadere gelegenheid, die punten breedvoeriger uit te werken, wier oppervlakkige schets niet genoegzaam bevredigend aan mijn' Vriend mogt hebben toegeschenen.
Het geheimzinnig getal van pythagoras, op het voetspoor van den Apostel van 't Magnetismus, kluge, tot basis nemende in de verdeeling of trapswijze opklimming der magnetische verschijnselen, ontwaren wij terstond in den eersten graad:

Gewone verschijnselen:


1.het gevoel eener sterke doorstrooming van het hoofd naar de ledematen.

2.een' algemeen en ad thermometrum verhoogden graad van warmte.

3.meerdere roodheid der huid, met versterkte uitwaseming.

4.gevoel van welbehagen in 't geheele ligchaam; waarbij

5.de zinnelijkheid ongeschonden blijft.


Ongewone verschijnselen:


1.koude, zwaarte, spanning en vliegende pijnen in afzonderlijke deelen.


{==103==} {>>pagina-aanduiding<<}

2.benaauwdheid in de ademhaling, jeuking, branding en krieweling der huid.

3.trilling of verlamming van sommige spieren.

4.hartklopping, verdooving, natuurlijken slaap.


Ziedaar, mijn Vriend! den toestand, waarin de Magnetiseur alreeds bij zijne eerste kunstbewerking (somwijlen, wel te verstaan, en bij sommigen; - bij u en mij zou het hem waarlijk niet gelukken, al bezat hij ook al de imposance en majesteit van den Olympischen Jupiter!) zijn' lijder verplaatst. - Passen wij nu eens hierop toe, wat ik in mijn' vorigen Brief omtrent de verklaarbaarheid der magnetische verschijnselen in 't algemeen, als berustende op eenzelvigheid van prikkeling en eene quantitatieve wijziging daarvan, heb aangevoerd; dan laten zich eensdeels uit den voorbeschikkenden invloed der verbeeldingskracht, en anderdeels uit de eigenaardige manier der zinnelijke betasting, alle bovengemelde toevallen gemakkelijk en allernatuurlijkst verklaren.
Reeds, welligt, was alles bij den lijder in spanning (erethismus) voor dat de Magnetiseur begon; - en het zij dat die spanning nu trapswijze verhoogd, of bij den aanvang der kunstbewerking eerst geboren wordt; de aanraking, de zachte wrijvingen, de betasting - het zij dan met de vingers, of met de handpalm - dit alles moet als een uitwendige prikkel op de organische massa werkzaam zijn. Van daar eene verhoogde werkzaamheid van het aderlijk en slagaderlijk systeem; ten gevolge van een' verhaasten bloedomloop, een natuurlijk-verhoogd gevoel van warmte. Voor zoo ver zich de prikkel oorspronkelijk of oorzakelijk op de huid bepaalt, ontstaat een vermeerderde toevoer van vochten naar dat orgaan, eene blijkbare expansiviteit derzelve, (quo magis pars irritatur, eo magis tumet) en wat is natuurlijker gevolg van dat alles, van die uitwendige prikkeling namelijk, dan eene vermeerderde werkzaamheid der uitwasemende vaten? - Is het ons onbekend, dat het leven zich doorgaans meer in een' negatieven, dan positieven

{==104==} {>>pagina-aanduiding<<}
staat bevindt; dat zwakte meer algemeen is, dan sterkte; dat verslapping of kwijning van de verrigtingen der dierlijke huishouding een minder zeldzaam verschijnsel is, dan storelooze opgewektheid en een volstrekt onbedriegelijk gevoel van gezondheid (secunda valetudo)? Het zij, nu, dat vrolijk gezelschap, of een goed glas wijn, of een welriekend bad, of mahomed's paradijs, of mesmer's tooverkunst, of apostel kluge's betasting, de werkzaamheden van 't leven kunstmatig verhoogt; het gevolg van dit alles zal altoos een en hetzelfde, het zal een gevoel van welbehagen, en (voor zoo ver die opwekking geëvenredigd zij aan den eigendommelijken aanleg des lijders) met eene ongeschondene werkzaamheid van de zinnelijkheid verbonden zijn. In dien staat, derhalve, van een' half magnetischen roes, blijft en ob- en subjectief bewustzijn volkomen ongekrenkt. Naardemaal evenwel de aanleg van alle patienten niet een en dezelfde is, kan ook het uitwerksel dier magnetische manipulatie niet gelijkvormig zijn. Bij de meesten strandt des kunstenaars poging op de gezondheid des ligchaams en de natuurlijke vastheid van de vezel. Bij anderen, integendeel, klimt het uitwerksel dikwerf zelfs boven het ongewone peil. Dit zegt zoo veel, als ware deze eerste proefneming, relatief genomen, te sterk en niet genoegzaam geëvenredigd aan de bijzonder verhoogde opwekbaarheid des ligchaams en aan de spoedig daarop volgende uitputting derzelve. Van daar die koude, dat gevoel van rilling en zwaarte, van spanning en pijn, als gevolgen van kramp der huidvaten; die benaauwdheid in de ademhaling, en de hartklopping door ophooping van het bloed in de borstholte; de jeuking en krieweling van de huid, als het uitwerksel eener ongeregelde werkzaamheid der huid-zenuwen (zoo als de aura
epileptica); de trilling, de verlamming van sommige spieren, de verdooving, eindelijk, en den slaap, als kenmerken eener ganschelijke uitputting der opwekbaarheid, en van de poging, welke de Natuur in 't werk stelt, om dien trap van oneigenlijke zwakte, na eene zoo groote overspanning, door rust te verhelpen.

{==105==} {>>pagina-aanduiding<<}

Tot den tweeden graad overgaande, zien wij al dadelijk een natuurlijk vervolg der bovengemelde verschijnselen, kenbaar door hunne meêr in 't oog vallende werking. Als een noodzakelijk uitwerksel der toenemende of sterkere prikkeling, klimt het gevoel van warmte, wordt de bloedomloop sneller, de pols daardoor voller en levendiger, en de ademhaling korter en meêr verhaast. In den omtrek van de maag bevinden zich de voornaamste zenuwvlechten (plexus praecordiales), die, met het hart en de groote vaten in een consensueel verband staande, door den invloed van uitwendig, door manipulatie, aangebragte prikkels, eene verhoogde opwekking en eene vermeerderde werkzaamheid der vaten veroorzaken. Van daar dat gevoel van warmte, hetwelk sommige gemagnetiseerden van de maag af, als van het middelpunt uitgaande, over het geheele ligchaam ontwaren: een verschijnsel, dat ontegenzeggelijk vaststaat, en, zonder eenig magnetisch apparaat, of zonder een vegetatief stelsel te omhelzen, door webster, whytt, isenflamm en meer anderen, die zich opzettelijk aan de beschouwing van het verband, waarin dat deel tot alle andere organen staat, hebben toegewijd, voldoende is aan den dag gelegd. Tot een' staat eener kunstmatige sluimering gebragt, verliezen de opligters der bovenste oogleden hun vermogen; van daar de zwaarte, die de gemagnetiseerde daarin ontwaart, en die hem noodzaakt dezelven als tegen wil en dank te sluiten. De prikkeling bijzonderlijk in het zamenstel der zenuwen huisvestende, en van daar eerst op de overige bewerktuigde massa overgaande, bevinden zich die organen in een' hoogeren graad van spanning; het antagonismus van de openende spieren der oogleden is opgeheven, en krampachtig sluiten zich de oogen digt. Het is bekend, mijn Vriend! hoe dit alles ook in den
natuurlijken toestand plaats grijpt, en het insluimerend voorwerp, ondanks alle tegenkanting en den sterkst mogelijken weêrstand, niet in staat is de oogen open te houden. Dat daarom het zintuig van 't gezigt het

{==106==} {>>pagina-aanduiding<<}
eerst deszelfs vrije werking verliest, is ons ook buiten de Kabbala van het Dierlijk Magnetismus bekend.
De zintuigen van het gehoor en van het gevoel zetten hunne ongeschondene werkzaamheid gedurende nog eenigen tijd voort. Door tusschenkomst van dezen, staat het door sluimering bevangen voorwerp nog altoos eenigermate met de buitenwereld in verband; niet geheel onderdrukt, derhalve, is deszelfs objectief bewustzijn, en de subjectiviteit zijner kennis, hoezeer minder dan te voren, bestaat nog altoos in een' zekeren graad. Eene vervelende voorlezing doet onze opmerkzaamheid doorgaans al spoedig verdwijnen; slaperigheid zal ons bevangen, en met het ligchamelijk oor alleen worden nog maar enkele toonen waargenomen; tot dat, bij het eindigen derzelve, de schok, dien ons gehoor lijdt door de opgehevene werking van dien eenzelvigen prikkel, ons als met een schrik doet ontwaken; of wel, tot dat de diepe rust, waarin wij gedompeld zijn, het zinnelijk oor en de inwendige kennis voor eene naauwkeurige waarneming daarvan volstrekt onvatbaar maakt.
Dat de werkzaamheid der overige zintuigen, wanneer het zintuig van 't gezigt aan energie verliest, verhoogd wordt; dat de inwendige zin des gevoels rijst, naar mate de uitwendige zinnen dalen, is geenszins volstrekt, maar alleen betrekkelijk waar. De inwendige kennis; de op analogie, associatie en combinatie van idéën nog altoos berustende en voortgaande invloed der verbeeldingskracht; de flaauwe indruk, dien de uitwendige voorwerpen gedurende nog eenigen tijd in het sensorium te weeg brengen; de door de zinnelijkheid te voren alreeds gegevene of empirische voorstellingen, doet schijnbaar de voorwerpelijkheid onzer kennis nog eene poos bestaan, niettegenstaande het onderwerpelijk gevoel bijna ten volle is uitgedoofd. De mensch staat, ja, nog altoos met de buitenwereld in verband; doch dit verband is natuurlijk, verklaarbaar, oneigenlijk (indirect) en flaauw. Van hier dat niet alleen geene zuivere voorstellingen, (voorstellingen a priori) maar zelfs geene terugwerking van de ziel, tot wier kennis nog het een en ander ge-
{==107==} {>>pagina-aanduiding<<}
raakt, (eene terugwerking op het zenuwvlies) plaats vindt; waardoor dan ook geenerlei willekeurige beweging geboren, en de half slapende mensch niet in staat gesteld wordt, om te spreken, of zich te uiten over hetgeen rondom hem en in hemzelven voorvalt. Bij het eindigen der magnetische behandeling opent hij de oogen, omdat de oorzaak zijner sluimering, de eenzelvige en specifieke prikkel, welke zijne opwekbaarheid aan de energie van 't wakend leven onttrekt, ophoudt, en de altoos hulpvaardige Natuur, zich krachtdadig aankantende tegen dat kunst-proces der in slaapwieging, de daardoor veroorzaakte oneigenlijke zwakte te gemoet komt, en aan de werkzaamheden en verrigtingen van het
dierlijk-redelijk gestel nieuwe kracht en nieuw leven bijzet. Het gevoel van meerdere sterkte, 't welk daarna bij den gemagnetiseerden zou zijn waargenomen, is inderdaad niets anders, dan de verkwikkelijke gewaarwording in het zenuwgestel, dat zich bevrijd gevoelt van een' tegennatuurlijken last, eene ziekelijk gewijzigde werkzaamheid; het is het gevoel van welvaren na eene kortstondige ongesteldheid, wanneer, de werktuigelijke of stoffelijke oorzaak uit den weg geruimd zijnde, het uitwerksel daarvan even spoedig verdwijnt. De toevallen, waaraan in zoodanigen toestand van sluimering de lijder soms onderworpen is, zijn even zoo vele wijzigingen eener ongeregelde, krampachtige of koortsachtige zenuwwerking, onderscheiden, naar mate van het gestel, den ouderdom, de omstandigheden en de idiosyncrasieën van het voorwerp, en min of meer hevig, naar mate aanleg, ligtgeloovigheid, of een alreeds lijdend zenuwgevoel, tot het kunstonteerend, immers allerschadelijkst uitwerksel van catalepsie, verlammingen en andere scherpe toevallen geneigd is.
Pythagoras wilde de ziel, ten einde haar met de Godheid in een nader verband te brengen, door allerlei psychische kunstgrepen, als ware 't, van het ligchaam ontdoen; en de Magnetiseurs willen de hoogere verschijnsels van het Dierlijk Magnetismus langs dien zelfden trap doen geboren worden. En al ware ik een andere plato, mijn

{==108==} {>>pagina-aanduiding<<}
Vriend! ik noemde zoodanigen eisch onnatuurlijk en belagchelijk. Doch de dweepzieke geest onzer Nieuwlichters geeft er, in hun magnetisch jargon, eene hoogere wending aan. Het is om die reden, dat het voorwerp tot in den derden graad moet worden overgebragt; en deze is niets anders dan de kunstmatig verwekte toestand van een' natuurlijken slaap. Het allezins verklaarbaar gevolg van vermindering van ob- en subjectief bewustzijn, waarbij de lijder geheel de buitenwereld uit het oog verliest, en voor eenigen tijd ongevoelig of onvatbaar wordt voor den opwekkenden invloed der voorwerpen rondom hem, uit zich nu meer en meer kenbaar in het verschijnsel van den slaap, zoo als die den mensch gewoonlijk in den voornacht kluistert. De magnetische bewusteloosheid is slaap, of, daar die toestand kunstmatig geboren wordt, ware catalepsis; de lijder, evenwel, ontwaakt dán eerst in de Idéënwereld, wanneer de krampachtige staat van het ligchaam ophoudt. Vruchteloos, wel is waar, poogt de weldadige Natuur, door blijkbare kramptrekkingen, door cataleptische en zelfs apoplectische toevallen, zich te ontdoen van eene werking, zoo geheel strijdig met hare wet; - de Magnetiseur weet het beter, en onderwerpt het slagtoffer zijner onvergeeflijke dwaasheid aan den willekeurigen eisch van een grof empirisch, schadelijk, en in alles apokalyptisch systeem. Maar ook dan nog treedt die goede moeder als middelaarster op tusschen de dwingelandij van den mensch en de kenbare lijdelijkheid eener ligt overweldigde levenskracht. Gedurende de rust zal den lijder door de Natuur worden vergoed, wat de Kunst hem ontnomen heeft: ten volle uitgedoofd is het tweeledig bewustzijn; ten volle vernietigd thans het vermogen van den wil, en de vrede des gemoeds, de
tranquillitas animi, welke de Magnetiseur voorgeeft te hebben bedoeld; de hooge ευσυμία des lijders, welke bij eene voortgezette behandeling telkens verbroken en hernieuwd wordt, is niets anders dan het natuurlijk uitwerksel van de bewusteloosheid des slaaps.
Tot zoo ver is het den Magnetiseur gelukt, door mid-
{==109==} {>>pagina-aanduiding<<}
del van kunstgrepen, de natuurlijke, gezonde en gewone verschijnsels van den slaap te weeg te brengen; thans komt hem, bij eene verandering in de bewerking, die zelfde handgreep te pas, om deszelfs tegennatuurlijke, ziekelijke en ongewone symptomes te doen ontstaan.

(De beschouwing der overige Graden hierna.)





Over het lied: Wilhelmus van Nassouwen. Door Mr. Jacobus Scheltema, Lid van het Hollandsch Instituut, en Secretaris van deszelfs tweede Klasse; Lid van verscheidene Maatschappijen van Wetenschap.

Het verdient opmerking, dat de woorden en de geschiedenis van het lied, hetwelk men thans, bij de herleving van het Vaderland, op nieuw als het oude Volkslied eerbiedigt, en waarvan de toon overal met geestdrift wordt gehoord, bijna geheel onbekend zijn.
Kundige beöefenaars der Vaderlandsche Geschiedenis en Letterkunde hebben, zoo wel als andere personen, mij meermalen gevraagd, waar toch dit gezang in deszelfs geheel gevonden wordt; en reeds vroeg na de gelukkige wending van zaken was ik voornemens, om, hetgene ik hieromtrent had aangeteekend, tot een geheel te brengen en mede te deelen; dan, de uitgave van het lied bij den Boekhandelaar van esveldt-holtrop vernemende, stelde ik zulks uit. Nu gezien hebbende, dat bij hetzelve geene ophelderingen zijn gevoegd, is het eerste besluit, om dit gezang te doen vergezellen door eenige berigten omtrent den maker, de gelegenheid, en de gevolgen, herlevendigd. Ik treed terstond ter zake.
Als de naauwkeurigste druk is mij die voorgekomen, welke gevonden wordt in de oudste uitgave van het Geuzeliedeboek, welke mij ter hand kwam, te weten die van

{==110==} {>>pagina-aanduiding<<}
1581 (*), en wel op fol. 24. Het draagt aldaar het volgend opschrift: Een nieu Christelick Liedt gemaect ter eeren des Doorluchtig
{== afbeelding 	==} {>>afbeelding<<}
    
e Heerē, Heere Wilhelm Prince van Oraengien, Graue van Nassou, Patris Patria, mij
{== afbeelding 	==} {>>afbeelding<<}
    
 G. Forsten e
{== afbeelding 	==} {>>afbeelding<<}
    
 Heerē. Waer van deerste Capitael letteren van elck veers, syner F.G. name meibrengē. en luidt als volgt:
Na de wijse van Chartres (†).

Wilhelmus van Nassouwe 
Ben ick van Duytschen bloet, 
Den Vaderlant ghetrouwe 
Blijf ick tot inden doot: 
Een Prince van Oraengien 
Ben ick vrij onuerueert, 
Den Coninck van Hispaengien 
Heb ick altijt gheeert. 
 
In Godes vrees te leuen 
Heb ick altijt betracht, 
Daerom ben ick verdreuen 
Om Landt om Luyd ghebracht: 
Maer Godt sal my regeren 
Als een goet Instrument, 
Dat ick sal wederkeeren 
In mijnen Regiment. 
 
Lijdt v mijn Ondersaten 
Die oprecht zijn van aert, 
Godt sal v niet verlaten 
Al zijt ghy nv beswaert: 
Die vroom begheert te leuen 
Bidt Godt nacht ende dach, 
Dat hy my cracht wil gheuen 
Dat ick v helpen mach. 

{==111==} {>>pagina-aanduiding<<}

Lijf en goet al te samen 
Heb ick v niet verschoont, 
Mijn Broeders hooch van Namen 
Hebbent v oock vertoont: 
Graef Adolff is ghebleuen 
In Vrieslandt inden Slach, 
Sijn Siel int eewich Leuen 
Verwacht den Jongsten dach. 
 
Edel en Hooch gheboren 
Van Keyserlicken Stam: 
Een Vorst des Rijcks vercoren 
Als een vroom Christen Man, 
Voor Godes Woort ghepreesen 
Heb ick vrij onuersaecht, 
Als een Helt sonder vreesen 
Mijn Edel bloet ghewaecht. 
 
Mijn Schilt ende betrouwen 
Sijt ghy, O Godt mijn Heer, 
Op v soo wil ick bouwen 
Verlaet my nemmermeer: 
Dat ick doch vroom mach blijuen 
V dienaer taller stondt, 
Die Tyranny verdrijuen, 
Die my mijn hert doorwondt. 
 
Van al die my beswaren, 
End mijn Veruolghers zijn, 
Mijn Godt wilt doch bewaren 
Den trouwen dienaer dijn: 
Dat sy my niet verrasschen 
In haren boosen moet, 
Haer handen niet en wasschen 
In mijn onschuldich bloet. 
 
Als Dauid moeste vluchten 
Voor Saul den Tyran: 
Soo heb ick moeten suchten 
Met menich Edelman: 
Maer Godt heeft hem verheuen, 
Verlost wt alder noot, 
Een Coninckrijck ghegheuen 
In Israel seer groot. 

{==112==} {>>pagina-aanduiding<<}

Na tsuer sal ick ontfanghen 
Van Godt mijn Heer dat soet, 
Daer na so doet verlanghen 
Mijn Vorstelick ghemoet, 
Dat is dat ick mach steruen 
Met eeren in dat Velt, 
Een eewich Rijck verweruen 
Als een ghetrouwe Helt. 
 
Niet doet my meer erbarmen 
In mijnen wederspoet, 
Dan datmen siet verarmen 
Des Conincks Landen goet, 
Dat v de Spaengiaerts crencken 
O Edel Neerlandt soet, 
Als ick daer aen ghedencke 
Mijn Edel hert dat bloet. 
 
Als een Prins op gheseten 
Met mijner Heyres cracht, 
Vanden Tyran vermeten 
Heb ick den Slach verwacht, 
Die by Maestricht begrauen 
Bevreesde mijn ghewelt, 
Mijn Ruyters sachmen drauen 
Seer moedich door dat Velt. 
 
Soo het den wille des Heeren 
Op die tijt had gheweest, 
Had ick gheern willen keeren 
Van v dit swaer tempeest: 
Maer de Heer van hier bouen 
Die alle dinck regeert, 
Die men altijt moet louen 
En heeftet niet begheert. 
 
Seer Prinslick was ghedreuen 
Mijn Princelick ghemoet, 
Stantuastich is ghebleuen 
Mijn hert in teghenspoet, 
Den Heer heb ick ghebeden 
Van mijnes herten gront, 
Dat hy mijn saeck wil reden, 
Mijn onschult doen bekant. 

{==113==} {>>pagina-aanduiding<<}

Oorlof mijn arme Schapen 
Die zijt in grooten noot, 
V Herder sal niet slapen 
Al zijt ghy nv verstroyt: 
Tot Godt wilt v begheuen, 
Sijn heylsaem Woort neemt aen, 
Als vrome Christen leuen, 
Tsal hier haest zijn ghedaen. 
 
Voor Godt wil ick belijden 
End zijner grooter Macht, 
Dat ick tot gheenen tijden 
Den Coninck heb veracht: 
Dan dat ick Godt den Heere 
Der hoochster Maiesteyt, 
Heb moeten obedieren, 
Inder gherechticheyt. 

Wie de maker was, bleef mij eenigzins onzeker. Daar zijn er, die hetzelve hebben toegeschreven aan dirk volkertszoon coornhert, vriend en Geheimschrijver van Prins willem I, en nooit volprezen voorstander der burgerlijke en godsdienstige Vrijheid, zoo wel als een der eerste zuiveraars en handhavers onzer Dichtkunst en Taal. Het stemt wel overeen met zijnen dichttrant en met de godsdienstige stemming van zijn hart; dan, er blijft groote reden van twijfel, omdat het lied zelf niet gevonden wordt onder zijne met zoo veel zorg bijeengebragte werken, waarbij vele gezangen van mindere waarde zijn medegedeeld, en hetzelve eene aanzienlijke plaats zoude hebben bekleed. Er konde geene reden zijn, waarom men dit ten allen tijde hooggeachte stuk zoude hebben willen uitmonsteren.
Met meerdere waarschijnlijkheid wordt het derhalve toegeschreven aan philips van marnix, Heer van Mont St. Aldegonde, enz. een ander edel sieraad van onzen naam en van onze letterkunde; de boezemvriend, ja de regterhand van den Vader des Vaderlands. Hoezeer verschillende latere Schrijvers zulks als zeker gesteld hebben, is mij nooit een volledig bewijs voorgekomen; ik neem het derhalve alleen aan als hoogwaarschijnlijk.
De dichrerlijke waarde moet niet beöordeeld worden naar den maatstas, dien wij bij de dichtwerken van onzen tijd,

{==114==} {>>pagina-aanduiding<<}
en bij meerdere kunde en smaak, mogen gebruiken; doch, den toenmaligen staat der Dichtkunst in acht nemende, bij gebrek aan taalkennis en welluidendheid, zal niemand aan dit lied eene zekere levendigheid, bij rijkdom in denkbeelden, kunnen ontzeggen; en steekt het ten minste zeer gunstig af bij de meeste der liederen van dien en den volgenden tijd, tot op den jare 1600.
De aanleiding tot het vervaardigen van dit gezang is uit hetzelve en uit de Geschiedenis van het Vaderland genoegzaam op te maken.
De verzamelaar van het Geuze-liedeboek heeft, door korte tusschenvoegsels, de gezangen in eenig verband willen brengen, en plaatst niet alleen dit lied na den zegezang over den slag van Heyligerlee, en na de treurliederen over den dood van de Graven van egmond en hoorn in 1568, maar zegt er bij, voor dat het lied volgt: Corts na dat Graef Lodewijc van Groeningen opghebrokē, ende van Gemminghen verdreuen was, is de Prince van Oraengien na de Mase ghetoghen.
In het vierde couplet is melding van het sneuvelen van Graaf adolph, des Prinsen Broeder, in Vriesland, in den slag (*), en in vers 11. van het verwachten van eenen slag met den tiran, (den Hertog vanalva) die destijds bij Maastricht begraven (verschanst) lag. Dit een en ander is op te merken als aangaande gebeurtenissen, toen in verscher geheugen, en alzoo van den jare 1568.
In dit jaar was de zaak der Vrijheid verbazend achteruit gegaan. Behalve het toenemen van de vervolging, het vonnis over de Nederlanden, en het ongeluk van Graaf lodewijk bij Jemmingen, van wiens inval in Groningerland men in het eerst zich zeer veel beloofd had, waren de pogingen van Prins willem I geheel mislukt. Hij was, weinig tijds vóór het vangen van egmond en hoorn, naar Duitschland gevlugt; had aldaar, met de grootste opofferingen, een tamelijk leger op de been gebragt, en was

{==115==} {>>pagina-aanduiding<<}
hiermede afgezakt, ter verlossing van het verdrukte Vaderland. Hij dacht in het hart van Braband te dringen, en rekende dan op het toevallen van eenige landschappen en steden. Hij vond den Hertog van alva met eene grootere magt bij Maastricht gelegerd; en hoe zeer de Prins eenen stouten stap waagde in het overtrekken der Maas, was alva niet tot het leveren van eenen veldslag te bewegen, die, verzekerd dat het op de been houden van dit leger de krachten des Prinsen te boven ging, er zich op toeleide, om zijnen vijand zonder slag, en eindelijk door mangel van voorraad, het veld te doen ruimen. Dit gelukte. De naderende winter vermeerderde de moeijelijkheid; een volstrekt geldgebrek dwong den Prins, reeds in Slagtmaand, naar Frankrijk terug te trekken. In Wintermaand werd het leger ontbonden, en de verkochte krijgsvoorraad konde niet verder strekken, dan om een gedeelte der soldije te voldoen. De Prins bleef eenigen tijd in Frankrijk bij het leger des Prinsen van condé, en trok in Zomermaand 1569, alleenlijk van vijf personen vergezeld, met groot gevaar zijnes levens, in onbekend gewaad, naar Duitschland.
Nu scheen alle hoop op uitredding verdwenen, en alle vrienden en voorstanders der goede zake waren ter nedergeslagen. Om dezen te bemoedigen, zoo wel die in het land gebleven waren, als het groot aantal vlugtelingen in Duitschland en Engeland, werd dit troostlied zamengesteld, en de Prins hierbij sprekende ingevoerd, die zich omtrent zijne afkomst, zijne godsdienstige gezindheden, zijne voornemens en vooruitzigten in gemoede uitlaat, en de ingezetenen dezer landen, onder den geefel van alva zuchtende, naar vermogen troost, met hun de deugdelijkheid der zake voor te houden, en hen op den Almagtigen te wijzen, die alles ten beste zoude kunnen doen veranderen.
Het was een natuurlijk gevolg, dat de voorstanders der Vrijheid dit lied met deelneming aannamen, en onder het kruis met godsdienstige aandacht zongen; het moest alzoo eenen diepen indruk maken op het gemoed van onze brave Voorouders; en deze indruk bleef bestaan, zelfs na de ge-
{==116==} {>>pagina-aanduiding<<}
lukkige wending, die in den jare 1572 een aanvang nam.
Geen wonder was het ook, dat dit lied de aandacht trok der vijanden van den Prins; en daar de factiegeest zich ten allen tijde, bij de twisten in ons Vaderland, door schimp en smaad in liedekens deed kennen, zoo kwamen er weldra parodiën of weerklanken, met welker opdreuning men zijne tegenpartij sarde.
Van eene dezer parodiën kwamen mij slechts gedeelten ter hand. Uit dezelven is op te maken, dat die parodie van Vlaamschen oorsprong is; alles is verder zoo lam, lomp, laf en morsig, dat ik mijnen naam en de welvoegelijkheid zoude beleedigen, indien ik deze fragmenten mededeelde. Ik meld alleen, dat de toestand van Prins willem hierin beschreven wordt als geheel ellendig, en als ware hij tot den laagsten stand vervallen. Het begin, hetwelk meer dan het oorspronkelijke lied in het geheugen der landzaten bewaard is gebleven, zal hiervan ten genoegzamen bewijze verstrekken:

Wilhellemus al van Nassouwen 
Ben ick van Duytsch ghebroet, 
Den elleboog al doore de mouwe 
En het hayr al doore de hoet. enz. 

Toen de Prins in 1572 in het Vaderland was terug gekomen, en de stand der zaken veranderde, begreep men met reden, dat het zingen van het troostlied, in de benaauwde dagen uit Duitschland overgezonden, nu niet meer voegde, vooral daar hier een ander persoon sprak, wiens woorden nu niet meer toepasselijk waren, en dat alzoo een opwekkingslied hetzelve moest vervangen.
Er verscheen weldra zulk een, hetwelk in het gemelde liedeboek ten opschrift heeft het volgende: De Prince van Oraengē ten tweeden mael wederom int Lant comende, worden de Steden vermaent, hem bystant te doen. Hoezeer het in dichterlijke waarde minder is dan het origineel, vermeenen wij het echter te moeten mededeelen, alware het alleen om de vordering onzer Dichtkunst bij gelijke omstandigheden te doen opmerken. Het luidt als volgt:

{==117==} {>>pagina-aanduiding<<}


Ras seuenthien Prouincen 
Stelt v nu op de voet: 
Treckt de coemste des Princen 
Vriendelick te ghemoet: 
Stelt v met zijn Banieren, 
Elck als een trouwe Man, 
Doet helpen verlogieren 
Duck Dalue den Tyran. 
 
Hy en coemt v niet verderuen, 
Dit troulicken ghelooft: 
Maer v wederom te eruen, 
In dat v es berooft: 
Te goeden den Coninck van Spaengien, 
Doet vrijmoedich hem bystant, 
Den Prince van Oraengien 
Als zijnen Luytenant. 
 
Sijn Trommelen en Trompetten 
Bringhen v gheen dangier, 
Ten is maer om versetten 
Duckdalue den Bloetghier: 
Spijt Ruyters en Soldaten 
Die den Prince benijdt, 
Hun schade sal v baten, 
Hy moet ten Lande wt. 
 
Al hoordy veel Allarmen 
Hier ende daer gheschien, 
Hy doetet wt ontfarmen 
Ouer v Landt en Lien: 
V dient stercke Purgacy, 
Ende sulcken bitter cruyt, 
Op dat ghy de Spaensche Nacy 
Wt uwen Lande sluyt. 
 
Vlissinghen heeft soo begonnen 
Te spelen sulcken dans, 
Daer met heuet ghewonnen 
Recht der Laurieren Crans: 
Hollandt wilder aen waghen 
Alle zijn principael, 
Laet v dit werck behaghen 
Ghy Landen generael. 

{==118==} {>>pagina-aanduiding<<}

Ten is om gheen pillagie 
Van Vrienden, Landt, en Ste: 
Doch de groote couragie 
Des Grauen van Lume, (*) 
De Graue van Nassouwe 
Dat reyn vroom Edel bloet, 
Wilt niet dat men yemant benouwe 
Aen zijn eere, lijf oft goet. 
 
Schickt v boose Rebellen 
Die 't Lants weluaert benijdt, 
Des Antichrists Ghesellen, 
Die de Waerheyt bestrijdt, 
Gods Woort en Wet versmaders 
Ja zijnen heylighen Throon, 
Ghy sult als Landtverraders 
Noch crijghen uwen loon. 
 
Krijchslieden wilt v oprusten, 
In Godt bestaet v cracht, 
Strijdt Ridderlick met lusten, 
Op Storm, Slacht ende Wacht, 
Voor Gods woort en 't Lants Rechten, 
Met een verbonde schilt, 
Den loon der vromer Lantsknechten 
Ghylieden ontfanghen sult. 
 
Wilt Sweert noch Spiessen sparen 
Soo Babel heeft ghedaen, 
Ouer Gods trouwe dienaren, 
Laet haer den loon ontfaen: 
Den Voghelen wilt Maeltijt coken 
Al van der Hoeren vleysch, 
Dat bloet sal worden ghewroken 
Al na der Schriftueren heysch. 
 
Prinslicke Godt ghepresen, 
V volck Victory gheeft, 
Dat haer werde bewesen 
Dat ghy regeert en leeft: 
Want sy na v Woort haken 
Met herten seer benout, 
Tot dat ghy in allen saken 
Den lof en prijs behoudt. 


{==119==} {>>pagina-aanduiding<<}

Dat vervolgens de wijze van dit lied als de Nationale leus, als de geliefde toon is aangenomen en gebruikt voor den marsch der legerbenden en bij het vreugdegejuich bij vele der omwentelingen, plegtigheden, enz. enz. zoude breedsprakig te bewijzen zijn; dan, dit alles is overbekend.
Gestadig verschenen er ook nieuwe liederen, op deze wijze gesteld; en hoe geliefd en algemeen die wijze bij den volke was, blijkt uit niets beter, dan dat in het Geuze-liedeboek alleen, buiten de twee gemelde, nog zeven zijn op de wijze van: Wilhelmus van Nassouwen.
No. 1. Van het innemen van Middelburch.
No. 2. Een Liedt des Welghebooren Edelen Heeren ende Grauen vander Marck, Vrijheere van Lumme etc. bij zijn vertrek in 1574. Scherp en stout tegen zijne vijanden.
No. 3. Een nieu liedeke van den Impost ende Coronel van Westvrieslant. Een vinnig schimplied op den stand der zaken in Vriesland, tegen den Spaanschen Stadhouder caspar dirobles, doorgaans den Kolonel genoemd, en tegen allen, die het met hem hielden. Het is vol van personaliteiten; dan, het slot is ernstig.
No. 4. Een Claechliedt ouer de vermaerde coopstadt van Antwerpē, waarin het verschrikkelijke leed, door de ingezetenen bij de Spaansche furie geleden, met sterke kleuren wordt afgeschilderd.
No. 5. Op de inkomste der Doorluchtige Hoogh-gheboorne Princesse ende Vorstinne in den Briel. (Charlotte van bourbon.) In den druk van 1659.
No. 6. Een schoon nieu Claechliedeken van Dom Jan de Austria, seer lustich en cortwijlich te singhen. Een schimpdicht, hetwelk, hoezeer naar den trant van dien tijd berijmd, niet zonder geest en kracht is, als een beklag der teleurstellingen van dezen jongen Vorst, die zich veel heils van zijn Gouvernement had voorgesteld, en niets dan leed ondervond van de wederzijdsche partijen.
En eindelijk No. 7. Een History-Liet, van 't innemen

{==120==} {>>pagina-aanduiding<<}
van Calis Malis en van dat hem in 't selve exploit heeft toegedragen. (In den druk van 1659.) Een lied, hetwelk een verhaal geeft van den roemrijken togt van den Admiraal van wassenaer warmond naar de Spaansche Zee in 1596, waarbij Cadix verbrand werd, en hetwelk meer historische dan dichterlijke waarde heeft.
De geheugenis aan dezen toon werd later geheel herlevendigd, ter gelegenheid van de vreugd over het nemen der Zilvervloot door den Admiraal pieter heyn, wanneer een lied, op deze wijze gestemd, en een verhaal van die gebeurtenissen, van den heldenmoed der Hollanders, en van de groote schatten, toen veroverd, bevattende, door het geheele land verspreid en algemeen gezongen werd. Het is te lang, om thans mede te deelen.
Bij de zuivering onzer Dichtkunst, en in derzelver gouden eeuw, moest het lamme en onwelluidende dezer liederen velen aan het oog vallen; en dit wordt, mijns inziens, de meest waarschijnlijke reden, dat het oorspronkelijk lied en deszelfs afzetsels, wat de woorden betrof, uit het geheugen geraakten, als zijnde door betere verdrongen. De wijze bleef bekend, en voor dezelve konde er geen grooter voordeel opdagen, dan dat vondel, toen hij zijne hulde wilde bewijzen aan den zachtmoedigen Vorst fredrik hendrik, ook dezen toon nam voor zijn Princelied, hetwelk aan het hoofd van zijne gezangen staat, en luidt als volgt:

Frederik van Nassauwe 
Ben ik vroom Hollandsch bloet, 
Mijn Vaderlant getrouwe 
Met leven, lijf en goet: 
Een Prince van Oranje, 
Door wapenen vermaert: 
Voor Oostenrijk noch Spanje 
En ben ik niet vervaert. 
 
's Lants rechten en vryheden 
Ik helpen zal in zwang; 
In geen vereende steden 
Gewetens felle dwang 

{==121==} {>>pagina-aanduiding<<}

Of tyrannye lyen. 
Ik wensch de goê gemeent 
En trouwe burgeryen 
Door liefd te zien vereent. 
 
Ik heb van kintsche dagen 
De vryheit voorgestreên, 
En 't harrenas gedragen 
Tot voorstant van 't gemeen: 
Noch wil ik 't vaendel zweien 
Van Hollants fieren leeu, 
En met Oranje meien 
Bedekken wees en weeu. 
 
Ons vyanden braveeren 
In 't Westen en in 't Oost; 
Maer in den naem des Heeren 
Ben ik hun maght getroost. 
Mijn vroomheit is gebleken 
By Nieupoort in den slagh: 
Dat hart leeft onbezweken 
In my, gelijk het plagh. 
 
Schept moedt dan, Heeren Staten, 
Uw Veltheer staet bereit, 
Die ruiters en soldaten 
Weêr naer de grenzen leit. 
Wat schriktge voor of achter? 
't Lant heeft aen d'een zy' duin, 
Aen d'andre zy' den wachter, 
En Schutsheer van den tuin. 
 
Zoo ik met zege keere, 
En Spanje dwing tot vrê, 
Zingt Gode prijs en eere, 
Die voor ons vesten strê. 
Ik zie alreê na 't vechten 
De maegden mijn banier 
Ontmoeten, die my vlechten 
Den lofkrans van laurier. 

Dit lied is waarschijnlijk vervaardigd in den jare 1629, om het gezegde in het eerste couplet, vermits in dien tijd een bijzonder verband tusschen Spanje en Oostenrijk bestond, en het Spaansch-Keizerlijk leger toen eenen inval in de Nederlanden gedaan heeft.

{==122==} {>>pagina-aanduiding<<}

Bij alle latere omwentelingen zijn er ook wel nieuwe liederen, op deze wijze berijmd, verschenen; dan, allen gestemd zijnde in den geest der tijden, en doorgaans blijken dragende van bijzondere liefde of haat, zijn ze allen wederom, bij het verkoelen der hitte, met de vorigen in vergetelheid geraakt.
Zoo is het meerendeels ook met de stukjes gegaan in gebonden stijl. Een boekje over dit lied, in 1788 in het licht verschenen, is door mij vergeefs gezocht. Eene verhandeling van den geleerden Mr. gale isaac gales, over den oorsprong en de lotgevallen van dit lied, in 1789 in de Maatschappij Doctrinâ et Amicitiâ voorgelezen, en in dat jaar gedrukt, kwam mij wel ter hand, dan gaf weinige bouwstoffen, vermits de aardigheden, waardoor deze verhandeling destijds opgang maakte, meest alle van den toestand der tijden waren ontleend.
Ook bij deze omwenteling hebben wij ten minste reeds twee nieuwe liederen op deze wijze zien verschijnen. Hoe vele waarde het eene, hetwelk in het bundeltje, door Mr. w. bilderdijk, Vrouwe k.w. bilderdijk, en Mr. s.i. wiselius uitgegeven, gevonden wordt, ook als gelegenheidslied moge hebben, voornamelijk om bij de eerste blijdschap elk tot den geest van te stemmen, die Dichters zelven zullen dit gezang zeker nimmer, als geschikt voor een blijvend Volkslied, willen beschouwen.
Wij, Nederlanders, ontberen zulk een eigendommelijk Volkslied; en daar alle echte Vaderlanders, bij het herleven van onzen naam, de herleving van onze Nationale zeden en gewoonten, ook van het vaderlandsch gezang, met verbanning van Fransche Arias, wenschen en verwachten, zoo dunkt mij ware het eene loffelijke taak voor onze Dichters, om te wedijveren in het zamenstellen van zulk een echt Volkslied op de wijze van het oude, hetwelk, bij opwekking tot en oud-Hollandsche zeden, elks gemoed tot liefde voor Vaderland en Vorst zoude nopen, en, even gelijk de schoone zang van lucaspater op de Vriendschap, bij het drinken der algemeene conditie

{==123==} {>>pagina-aanduiding<<}
(toast): nederland en oranje, van ganscher harte door alle Nederlanders en bij alle plegtige gelegenheden, gelijk het Engelsche Volkslied, konde worden aangeheven. Het zal, dunkt mij, kunnen medewerken tot den algemeenen geest, die 's Lands ingezetenen nu vooral in de eerste jaren zullen noodig hebben, om alle de rampen, die hen hebben gedrukt, en alle zwarigheden in het toekomende, met moed en standvastigheid te boven te komen. Wij willen onze Dichters hiertoe, in naam des Vaderlands, plegtig en ernstig hebben uitgenoodigd. De Volksgeest zelf zal het best in dezen, door blijvende belangstelling, beslissen.

Brief van een' huisvader, over de ongemakken, welke de invoering van de zenuwen ten gevolge heeft gehad.

Aan den Uitgever van The Universal Magazine.

Mijn Heer!

Het zal u misschien vreemd voorkomen, eenen brief te ontvangen, behelzende eene ernstige en formele klagte tegen eenig deel van het menschelijk ligchaam; omdat, hetzelve geenszins ons eigen maaksel, en ieder van zijne deelen tot de beste einden geschonken zijnde, het ten minste een bewijs van zeer groote verwaandheid in iemand is, daaraan eenig gebrek te vinden. Hoe dit zijn moge, Mijn Heer! ik twijfel of het onderwerp der tegenwoordige klagte het werk der natuur zij, of niet mans en vrouwen oorspronkelijk zonder hetzelve geboren zijn, en of het niet onlangs is ingevoerd, als eene voorgewende verbetering van het menschelijk zamenstel, door zekere personen, die, niet te vrede met hetgeen de natuur hun heeft toe gestaan, steeds pogen om het voorondersteld gebrek door een of ander kunstigs aan te vullen.
Het onderwerp mijner tegenwoordige klagte, Mijn Heer! is, wat genoemd wordt, of worden, de zenuwen; want ik geloof, dat weinig menschen onderscheiden, of ze enkelvoudig dan meervoudig zijn. Ik zal in geene ontleedkundige geschiedenis van dezelven treden, noch pogen te bepalen, of ze voortkomen uit de hersenen, dan uit het ruggemerg. Ik houd intus-
{==124==} {>>pagina-aanduiding<<}
schen het eerste niet voor waarschijnlijk, omdat ik heb opgemerkt, dat zij, die meest zenuwen, minst hersenen hebben, en omgekeerd; en wat betreft het voortkomen uit het ruggemerg, de vraag zou te ingewikkeld en mijne taal te kunstmatig zijn voor een onderhoudend Mengelwerk als het uwe. Doch het is noodzakelijk dat ik zegge, hetgeen ik geloof dat met de ondervinding van alle volwassen menschen strookt, dat onze ouders dezelven slechts bij name kenden, en dat ze eene zeer nieuwelingsche verbetering of toevoegsel, of wat ge wilt, zijn tot onzen catalogus van ligchamelijke eigenschappen. Eene eerbiedwaardige tante van mij beweert, dat er in haren tijd geene zenuwen waren, dat zij negen-en-zestig jaren zonder dezelven heeft geleefd, en hoopt in hare planken woning gedragen te worden zonder dezelven. Dezelfde verklaring ben ik wel verzekerd dat door verscheiden bejaarde en wijze matronen van dit Koningrijk is afgelegd.
Het wordt dan de vraag, om wat tijd de zenuwen het eerst werden ingevoerd, en tot wat einde? Het laatste deel der vraag zal hierna overwogen worden. Alzoo hebben wij te beschouwen, om wat tijd de zenuwen het eerst werden ingevoerd? Dit is niet zonder alle zwarigheden. Het schijnt mij toe, dat de zamenstelling der zenuwen eenige overeenkomst hebbe met het planten van eiken-hout. Het wordt door een geslacht geplant, neemt toe gedurende een ander, verder toe gedurende een derde, en komt tot volkomenheid bij een vierde. Zenuwen zijn derhalve het werk van eenen zeer langen tijd, alvorens zij tot de volmaaktheid kwamen, waarin wij haar nu bevinden, en alvorens zij zoo algemeen werden om te reiken van het paleis van den vorst tot de stulp van den landman. Deze stof eenigzins onbepaald latende wat aangaat het juiste tijdstip, laat ons overwegen, welke de waarschijnlijke oorzaak der zenuwen is, en hoe ze zijn zaamgesteld.
Een zeer uitnemend scheikundige, wien ik hierover aansprak, inzonderheid uit hoofde zijner bedrevenheid in de ontleedkunde, zeide mij, dat het zeer bijzonder tot zijn tak van bezigheid behoorde, deze zaak te bepalen. ‘Bij de ontleedkunde,’ zeide hij, ‘zult gij weinig voldoening vinden; maar door de scheikunde moogt gij verwachten uwe twijfelingen vrij nabij te zien weggeruimd. De zenuwen kwamen of met de distilleerkunst, of met de thee; en derzelver toename is in eenen

{==125==} {>>pagina-aanduiding<<}
evenredigen voortgang geweest met het gebruik van den distilleer- en den thee-ketel. Het is, derhalve, of door koking of door distillatie, dat de lieden eene toereikende hoeveelheid van zenuwen verkrijgen, om hen in staat te stellen goede buurschap te houden, en een aanhoudend thema van conversatie op te leveren. Het is daarom met groot regt, dat zenuwen voor geen deel gerekend worden van het aloude menschelijk ligchaam, maar voor een modern toevoegsel, gevormd uit het suikerriet en verscheiden andere vreemde gewassen, door middel van het vuur. Het is waar, niet gemakkelijk moge het zijn, om te bepalen, of eene dame dan of een heer hare of zijne zenuwen meer aan de eene of de andere dezer oorzaken is verschaldigd; doch waar gij ergens een behoorlijk stel van fijne zenuwen vindt, moogt gij ze gerust aan de eene of aan de andere, aan koking of distillering, toekennen. Dit veroorzaakt inderdaad eene zekere verwarring in spreekwijzen en woorden, welke niet gemakkelijk is te boven te komen; de zaak is, dat, wanneer we eenige nieuwigheid in kunst of wetenschap invoeren, wij genoodzaakt zijn eene overdragtelijke wijze van spreken te gebruiken, door de uitdrukkingen van de eene kunst te leenen om de andere aan te duiden. Bij voorbeeld, wanneer iemand klaagt dat zijne levensgeesten laag of slap zijn op Dingsdag, dan zeggen we gemeenlijk, dat zij Maandag boven peil moeten geweest zijn, en zoo in vele andere gevallen, waarmede ik u thans niet zal lastig zijn.’
Dusdanig is de voorname inhoud van mijns geleerden vriends mededeeling over dit onderwerp, welker waarheid ik ben in staat geweest door eene vrij lange ondervinding te bevestigen. Ik heb in de eerste plaats, Mijn Heer! eene vrouw, die ik uit liefde trouwde, want zij had geenen penning fortuin; en evenwel, in spijt dezer laatste omstandigheid, is zij in het bezit van eene ten uiterste waakzame en prikkelbare verzameling van zenuwen, en in het genot van gedurig schrikken. Ik had de nieuwsgierigheid een dagboek te houden van hare ontsteltenissen in het laatstverloopen jaar, en bevond dezelven te beloopen negenhonderd-en-zes-en-veertig, juist drie per dag; een getal, hetgeen geheel ongeloofelijk zal voorkomen; doch uwe verwondering zal wijken, wanneer ik u vertel, dat het de bijzondere geäardheid der zenuwen is, zich te ontstellen bij gelegenheden, die geene andere zaak of persoon het minste on-
{==126==} {>>pagina-aanduiding<<}
gemak veroorzaken. Het vallen van een' porseleinen kop, het haastig toetrekken van eene deur, het blaffen van een' hond, of het schreeuwen van eene kat, op wier staart iemand komt te trappen, zijn ieder genoegzaam voor eenen zeer beminnelijken schrik en eene bekoorlijke besterving van kleur. En daarenboven, Mijn Heer! heeft zij de zorgeloosste en ongeschiktste bedienden, en is nooit zonder schoothondjes en jonge katjes in elken hoek van het huis, om niet te spreken van eene verzameling van papegaaijen, kanarievogels en vlasvinken, wier geschreeuw en ongesteldheden, als door tooverij, natuurlijke sympatie, of wijsgeerige verwantschap der denkbeelden, regelmatig op haar gestel overgaan. Ook ben ik niet vrij van het ongeluk om de onschuldige oorzaak van zeer vele verwarring in de zenuwen te zijn. Kome ik vroeg van eenige plaats terug, zoo schokt haar de gedachte, dat ik niet wél ben. Blijf ik laat, dan is ze zeker, dat een of ander ongeluk mij is overkomen. Geiukkig zou het zijn, waren onze nachten gerust en vreedzaam; doch brand en dieven zijn twee
rampen, waaraan wij iederen nacht zijn blootgesteld, en een van beiden heeft mijnen eersten slaap gedurende de laatste twintig jaren bestendig gebroken, schoon mijne vrouw nooit te bed gaat zonder al de vuren gedoofd te zien, en te wachten tot de kagchels koud zijn; en betreffende dieverij, zij is in onze situatie bijna physiek onmogelijk. En ware het anders, ik zou zes of acht maanden slaaps zeer goedkoop verworven achten, ten prijze van eenige lepels of botervlootjes!
Doch dit is niet alles. Weinig dacht ik al dezen tijd bezig te zijn geweest met de voortplanting van eenen stam van zenuwen, ter plaag voor volgende geslachten! Onze kinderen erven ze in den ruimsten overvloed. Zij gillen met hunne moeder à l'unison; en zoo ik slechts drie of vier keeren op een morgen wat hevig hem, om mijne luchtpijp te zuiveren, (eene zeer oude en heilzame gewoonte) hebben zij hartkloppingen. Geen van hen waagt zich om de gansche wereld in een donker vertrek of gang, en wanneer ze de trappen op naar bed gaan, bewaken hen de bedienden van allen kant; er mogt een dief voor en een achter hen zijn! Moge slechts eene kat, bij zoodanige gelegenheid, met overhaasting uit eene kamer voortschieten, zoo liggen ze allen flaauw; en zelfs de buren beginnen

{==127==} {>>pagina-aanduiding<<}
te klagen, dat er meer geraas en verschrikkelijk gegil in ons huis plaats heeft, dan in eenig ander in de geheele straat.
Nu ruim eene maand geleden vervulden wij onze respective rollen in een waarlijk verwonderlijk tooneel. Een mijner neven nam, voor eenige weinige dagen, zijn intrek bij ons. Op zekeren dag kwam ik buiten's huis te ontbijten, en omstreeks twaalf ure terug komende, vond ik mijn gezin in de grootste confusie, mijne vrouw geheel buiten zichzelve, mijn zoon en dochters even zoo. Voor eenigen tijd kon ik achter de oorzaak niet komen; doch ten laatste kwam het er op uit, dat het inderdaad een beschreijenswaardig geval was. Onze neef was op het gewone uur niet beneden gekomen om te ontbijten. De meid had al weer en al weer aan zijne kamerdeur geklopt, - geen antwoord; Mevrouw had geklopt, mijne dochters hadden geklopt, en mijn zoon had geklopt, en jan, de lijfknecht, had geklopt; maar alles was stil als het graf. Het besluit, derhalve, was, dat hij dood, en even duidelijk dat hij vermoord was. Hetgeen hen in dit gevoelen bevestigde, was, vooreerst, dat hij een jong man was, en bij goede gezondheid was naar bed gegaan; en ten tweede, dat er daglicht onder zijne deur werd gezien. De dief (want wij waren nooit zonder hen bij dusdanige gelegenheden) was het raam ingekomen, had de bloedige daad volbragt, en weer denzelfden weg gekozen; en zij durfden wel verzekeren, dat hij mijn neefs horologie en gold, en wat hij verder bemagtigen kon, had medegenomen. - Ik was niet zeer ontrust door dit verhaal, zijnde hetzelve niet nieuw; want ik herinnerde mij, dat ik voorheen reeds twee malen op dezelfde wijze was vermoord geworden. ‘Maar, zeide ik, is iemand van u in de kamer geweest?’ Dit werd beantwoord met een Neen! dat den geweldigsten afkeer en eene soort van verbazing uitdrukte, dat ik kon verwachten, dat zij zich aan zoo schokkend een gezigt zouden blootstellen. ‘Dat zegt nietmetal, lieve; zoo niemand van u in de kamer geweest is, dan moet ik er gaan: ik wil geene lijken in huis hebben, zonder behoorlijk
voor dezelven te zorgen;’ en ik stond op, toen zij allen mij vasthielden, biddende om Gods wil, dat ik voor 't minst niet ongewapend zou gaan.
‘Waarom? wat reden is er voor wapenen?’
‘Gij weet niet, mijn kind, wat er gebeuren kan.’
‘Wat kan er gebeuren, mijne lieve? Is de man dood, dan

{==128==} {>>pagina-aanduiding<<}
heeft zijne magt een einde, en is hij niet dood, wat kunnen wij van hem vreezen?’
‘Dan willen wij met u gaan; dit staat bij mij vast!’
‘Zoo als 't u behaagt, lieve; maar gij jan, laffe vlegel, waarom gingt gij niet? Gij weet, mijn neef slaapt nooit met eene gesloten deur.’
‘Hoe, mijn lief! dit is waarlijk de schuld van jan niet: ik wilde hem niet laten gaan.’
‘En ik bid u, waarom wildet gij hem niet laten gaan?’
‘Omdat gij weet, mijn lief, de lieden zouden kunnen zeggen dat hij het gedaan had.’
‘Pah! Kom mede.’
De processie begon, ik zelf aan het hoofd, mijne vrouw en kinderen aan wederzijden, ondersteund door de bedienden; de deur werd door mijne ondernemende hand geöpend, en zie! geen neef, dood noch levend, was te vinden. Ik weet niet, hoe lang hunne verwarring en verbazing zouden geduurd hebben, noch of zij niet het besluit zouden hebben gemaakt, dat de Duivel met den vermoorde was weggeloopen, indien niet mijn neef zelf verschenen was, gelaarsd en gespoord, en juist terug gekeerd van een vroeg-ritje, daartoe opgewekt door de schoonheid van den morgen, te dien einde het huis uitgaande vóór het gezin was opgestaan. Het was vruchteloos dat ik deze gelegenheid aangreep, om eenige bedenkingen over zenuwen te maken, juist niet om dezelven aan te bevelen! Mijne vrouw was niet in haar schik, dat hare begunstigde vrees was te leur gesteld; ‘zulke dingen waren dikwijls gebeurd, en zij hadden allen des nachts te voren het tikkertje gehoord.’ Mijn neef betuigde zijne fpijt van de onschuldige oorzaak dezer verwarring geweest te zijn; maar, ik weet niet hoe het was, de familie zag eenigen tijd zoo koel op hem neer, alsof het haar speet, dat hij zoo welvarend voor ons stond.
Die hunne zenuwen raadplegen, houden er niet van om te leur gesteld te worden. Als ze een geraas hooren, en vaststellen dat het is van den donder, een dief of een vuurwapen, zoo zijn ze doorgaans verstoord te bevinden, dat het slechts eene kar, eene kat of een postwagen is. Daar ik nu een beminnaar van vrede en ben, heb ik mijne verzetting tegen de zenuwachtige schrikken en ontsteltenissen mijner familie, hoe lastig ook, reeds lang opgegeven. Inderdaad ben ik in den

{==129==} {>>pagina-aanduiding<<}
zomer aan dezelven minder blootgesteld dan in den winter, omdat ze regelmatig met den ondergang der zou beginnen, en uit dezen hoofde zijn wij sedert jaren onbekend met den troost der lange nachten en het genoegen in het hoekje van den haard. Wat menschelijke wijsheid doen kan, is metderdaad gedaan. Ons huis is eene zoo regelmatige vesting, als de wetten van de city maar toelaten. Wij hebben, wel is waar, geene bastions of buitenwerken, niets waar coehoorn of vauban vertrouwen in zou stellen; maar alwat sloten en grendels kunnen doen, daar is standvastiglijk op gelet. Zelfs onze katten, wanneer ze verlangen een partijtje buiten 's deurs bij te wonen, moeten, hoe ongevallig dit ook zijn moge, vóór zonneondergang op de aangewezen plaats zijn; want nadat de deuren en vensters gesloten zijn, is alle uit- en ingang der gansche dierlijke scheppinge verboden. Iedere kamerdeur is dubbel gesloten en gegrendeld; schellen corresponderen van het eene vertrek in het andere, hetwelk dit gelukkig voordeel heeft, dat een eenig slapeloos individu het geheele huis met één haal kan ontrusten. Ik stelde eens vuurwapenen voor, maar dat mogt op geenerlei wijze worden toegestaan; want, gelijk mijne vrouw zeer juist aanmerkte, ‘niemand weet wat er gebeuren kan; zij mogten eens van zelve afgaan.’ Wat betreft gevaar voor brand, behalve dat wij rijkelijk geässureerd zijn, is iedere slaapkamer voorzien van een brandladder van een nieuw maaksel, en die ik, uit hoofde van den toestand der zenuwen in mijn huis, verzekerd ben dat weinig baten zou; want wie te zenuwachtig is om in geval van alarm de trappen af te loopen, zou zijne zaken niet beter doen met het raam uit te klimmen.
Deze, Mijn Heer, zijn sommige der ongemakken, waaraan ik onderworpen ben uit hoosde dat mijn gezin met zenuwen is bezet. Ik zou den catalogus aanmerkelijk kunnen vergrooten, vreesde ik niet mijn brief tot eene onverantwoordelijke dikte te doen uitdijen. Ik zal er daarom alleen bijvoegen, dat het wel zoo goed zou zijn, zoo wij, na voor onze veiligheid gezorgd te hebben door alle geschikte middelen, welke menschelijk vernuft en wijsheid kunnen opleveren, gerust gingen liggen slapen, vertrouwende dat alle verdere bescherming ons zal worden verleend door den Gever alles Goeds. Laat er mij tevens van zeggen, dat ijdele bevreesd heden en gedurige angsten in geenen deele het beste bewijs zijn van Christelijke wijsgeerte,

{==130==} {>>pagina-aanduiding<<}
noch Christelijke berusting; dat de dag des kwaads, indien beschikt en geroepen, zal komen, of wij tegen denzelven waken of niet; en dat het verlies van eenige weinige huisgeraden, hetgeen gemakkelijk te herstellen was, niets, en minder dan niets is, in vergelijking met de ellenden van een leven, in het vooruitloopen van jammer en de voorspelling van ramp gesleten. Ik ben.
Mijn Heer, enz.
C.C.




De landstorm.

Door M. Westerman.

Voorgedragen in onderscheidene letterkundige genootschappen.


Nog grijpt de dwinglandij stuiptrekkend naar de roede, 
En grijnst u uit haar holen aan; 
Het schriklijk ondier dreigt nog met verlamde woede, 
Om u in schand te doen vergaan. 
De breede kop, met spijt gedoken, 
Dringt tegen 't schriklijk staal des wrekers wrevlig in; 
Het ingezonken oog, door helschen gloed ontstoken, 
Loert gretig op uw bloed, uw regt, en uw gewin. 
De vrijheid is hersteld, het jok is afgewrongen; 
Wij hebben weer een vaderland; 
Wij hebben weer triomf gezongen, 
Maar - nog geen wapens in de hand. 
 
De scheepling, overstort door steigerende golven, 
Zwoegt op den felberoerden vloed, 
En, schier in 't woelend nat bedolven, 
Ontkomt hij naauw d'orkaan, die onbetembaar woedt. 

{==131==} {>>pagina-aanduiding<<}

Het roer schokt uit de vingerlingen; 
De masten werken, slingren, wringen, 
En storten splintrend over boord; 
De kiel wordt ginds en her gesmeten; 
Het zeil, aan flenteren gereten, 
Stuift met de woeste winden voort. 
De stuurman wringt in angst de handen, 
Onnut in al dien nood.... De bui drijft eindlijk heen, 
En, bij de flaauwe hoop te landen, 
Drijft nu 't ontredderd schip op Gods genade alleen. 
En eindlijk, - ô! wie kan beschrijven 
De vreugd, die 's scheeplings hart ontbrandt? - 
Na 't lange mast- en stuurloos drijven, 
Genaakt de kranke kiel het strand. 
Het ‘hoera’ galmt, de mutsen zwieren 
Met de opgeheven handen rond, 
Om aan de blijdschap bot te vieren, 
Die alle hoop bevestigd vond. 
't Juicht alles om de blijde landing; 
Elk acht zich reeds in rust gehuisd, 
En niemand kreunt zich aan de branding, 
Die rollend langs de klippen bruist. 
Gevaar en nood zijn reeds vergeten; 
Geen blijde scheepling denkt er aan, 
Dat, door een golf op strand gesmeten, 
Het mastloos schip nog kan vergaan. 
 
Zoo is de staatshulk ook, van roer en mast begeven, 
En in de woeling rondgesold, 
Op Gods genade aan strand gedreven, 
Waarlangs de felle branding rolt. 
Zoo juichen we ook verrukt, en hopen vol vertrouwen, 
Nog dobbrend bij de klip, die dreigende overhangt; 
En, ongeschikt om zee te bouwen, 
Berusten we op 't geluk, waarnaar ons hart verlangt. 
 
Maar, Nederlanders, neen! dat gloeijen van uw wangen, 
Het kenmerk van een hart, dat bruisende overvloeit, 
Getuigde 't blakende verlangen, 
Het staal te klemmen in de vuist, ter nood ontboeid. 

{==132==} {>>pagina-aanduiding<<}

Drijft weg het schaamrood van de wangen! 
Verheft u op een regt, beschermd door eigen kracht! 
Laat niets de vrije borst, van angst ontheven, prangen! 
Gij zijt niet weerloos meer. Wat kunt gij nog verlangen? 
Uw dierbaar eigendom hangt aan geen vreemde wacht. 
 
Het vaderland eischt hulp. Ja meer! de God der vadren 
Verheft met majesteit zijn stem tot uw behoud; 
Hij zag u in zijn' tempel nadren, 
En heeft uw veiligheid aan uwe hand vertrouwd. 
Der dwinglandij ten schrik, ziet gij uw vlaggen zwieren; 
Der dwinglandij ten schrik, herneemt gij uw bestaan; 
Der dwinglandij ten schrik, herstelt gij uw banieren; 
Der dwinglandij ten schrik, gordt gij de wapens aan. 
 
Als roovers, die de roede duchten, 
Zaagt ge uw verdrukkers, overrast, 
Uw uitgeplonderd erf ontvlugten, 
Met d' u ontroofden buit belast. 
Den roem van uwe legerscharen 
Verzwolgen die geweldenaren, 
Die, met een opgeblazen krop, 
Slechts gruwelen op gruwlen hoopten, 
Uw lauwren in een' bloedstroom doopten, 
En drukten op hun' trotschen kop. 
 
Hun oog mogt onversaagdheid liegen, 
Hun ziel kromp voor uw grootheid in. 
Uw reuzenkracht in slaap te wiegen, 
Was hun het zekerste begin. 
Het gul vertrouwen werd bedrogen; 
Uw regt, uw kindren, uw vermogen, 
't Werd al vertrappeld met uwe eer. 
Maar eindlijk, dwang en terging moede, 
Ontwaaktet ge in ontvlamde woede.... 
Maar vondt noch zwaard, noch schild, noch speer. 
 
Maar, mogen ze ons ook weerloos achten, 
De moed is sterker dan 't geweld. 
Het grootsch besef van eigen krachten 
Is meer dan wapens voor den held. 

{==133==} {>>pagina-aanduiding<<}

Zij hebben, woord en eed verbrekend, 
Zichzelf aan Neêrlands volk misrekend; 
Hun moedwil is te schand gemaakt. 
Zij dorsten op uw' handel smalen, 
Maar zullen duur den schimp betalen, 
Lashartig op u uitgebraakt. 
 
Geen vrekkig, nimmer zat begeeren, 
Geen duurzaam roovende overmagt, 
Geen jaren mogten nog verteren, 
Wat eens de handel zamenbragt. 
Nu, na het afgekeerde stroopen, 
Nu springen de ijz'ren kisten open; 
Nu stuift de schimmel van 't metaal: 
't Zal, gloeijend in den vorm gedreven, 
Mortier, kartouw en roer hergeven; 
Ja, 't vloeit voor Neêrlands zegepraal! 
 
Herkent de aloude deugd, ô dappre bondgenooten! 
Herkent den eedlen geest, die Neêrlands volk vervult! 
't Heeft, uit der volken rang verstooten, 
Dit heerlijk oogenblik verbeid met ongeduld. 
Met zijn hernieuwd bestaan herleeft die geestdrift weder, 
Die, Flips ten schrik, het staal eens heerlijk blinken deed. 
Die geestdrift stort op nieuw de dwinglandij ter neder; 
Gloeit, tot Europa's wraak gereed. 
 
De zonen worden nu, gekneveld door tirannen, 
Niet voor de zegekar gespannen 
Eens dwinglands, die heel de aarde in vuur en vlammen zet; 
Die kindren voortzweept, om de radren 
Te rukken over 't lijf der vadren, 
En 't al te plettren, wat nog worstlend zich verzet; 
Die zusters moorden durft, na 't offren van de broeders; 
Met wellust plast in 't bloed, dat zijne hand vergiet; 
Die op de wanhoop van de troostelooze moeders 
Met spottend lagchen nederziet; 
Die aan het nageslacht Europa's vruchtbre staten 
Als woestenij ten erf wil laten; 
Die .... Maar, waartoe die reeks van gruwlen opgeteld? 
Regtvaardig is de strijd. Voor naam, voor eer, voor wetten, 

{==134==} {>>pagina-aanduiding<<}

Is 't billijk goed en bloed en leven op te zetten; 
En wee hem, die hier rugwaarts snelt! 
 
Men zegt, dat toen oranje, op 't vurig volksverlangen, 
Aan 't dierbaar vaderland en ons hergeven was, 
Daar hem de galm der vreugdezangen 
Reeds toerolde op de Noorderplas; 
Toen hij, na 't al te zorglijk zwerven, 
Door 't volk, dat jaren lang geluk en vreugd moest derven, 
Verrukt werd ingehaald; toen 't luid triomfgeschal, 
Tot duizendwerf herhaald, weergalmde op kust en wal; - 
Men zegt, dat toen de klank van die millioenen stemmen, 
Die de eensgezindheid tot één kracht kon zamenklemmen, 
Die de aarde davren deed, terug galmde in het graf, 
Dat nassau's helden een verblijf ter ruste gaf. 
Het schokkend dreunen wrong de grendlen uit hun ringen, 
En deed de deuren van de praaltombe openspringen. 
Gelijk een vloeibre lucht, ten doortogt uitgeleid, 
Nu meer uiteen gezet, in nevlen zich verbreidt, 
Zoo rezen plegtig, in een luchtwolk uitgevloten, 
Oranje's vadren, eeuwen lang in 't graf besloten, 
Uit hunne rustplaats op, en togen, onverlet, 
Door drommen juichend volk, van slavernij gered, 
Den welbeminden Zoon, verwelkomd door gezangen, 
Zorgvuldig te gemoet, en hielden hem omvangen, 
En zweefden waar hij trad, en spreidden 't helder licht, 
Dat in de harten straalde, op 't achtbaar aangezigt, 
Nog merken dragend van de smart, zoo lang geleden. 
Zij toefden, tot hij, in zijn rustvertrek getreden, 
De handen zamenvouwde, en 't minzaam, schuldloos oog. 
Waaruit het rein gevoel in tranen vloeide omhoog, 
Naar d'Eindeloozen sloeg, en smeekte, vol vertrouwen, 
Niet, om een' zetel op het bloedig puin te bouwen, 
Niet, om den schepter, hem door 't volk ter hand gesteld, 
In wrevle hoovaardij te zwaaijen met geweld; 
Neen! wijsheid bad hij, en geduld en moed en krachten, 
Om 't onverduurbaar wee der burgren te verzachten; 
Om 't dierbaar vaderland, zoo diep gestort in druk, 
Weer op te beuren tot het toppunt van geluk. 

{==135==} {>>pagina-aanduiding<<}

Een liefelijk geruisch, gelijk aan 't zachte fluistren 
Der zefirs, trof zijn oor, en deed zijne aandacht luistren. 
De schimmen vloeiden nu al digter om hem heen, 
En tot gedaanten voor zijn starend oog bijeen. 
Nu zag hij d'achtbren stoet van zijn doorluchte vadren, 
Als ware 't tot een feest, met plegtigheid vergadren; 
Niet in den tooi van 't hof, of weelderigen dos; 
Neen! 't harnas blonk aan de eedle leden; wapentros 
En heldenspeer pronkte in hun midden. De eer van allen, 
De Vader willem, die, beschut door muur noch wallen, 
Door schild noch helm gedekt, in 't midden van 't rumoet, 
De ontembre dwinglandij in 't wrevlig harte voer, 
Trad uit de rij vooruit, en scheen de zorg te raden, 
Waardoor het edel hart zijns naneefs werd beladen, 
En sprak op achtbren toon: ‘ô Liev'ling, mij zoo waard! 
Betrouw op Neêrlands God, den volksgeest, en het zwaard!’ 
Der vorsten schimmen scheen een fonklend licht uit de oogen 
Te stralen; 't blank rapier, met fierheid uitgetogen, 
Werd over 't hoofd gezwaaid. Een heldre wolk omving 
Dien achtbren heldenstoet, die zwevend henen ging, 
Om plaats te maken voor die eedle Vorstenzonen, 
Die zich eene afkomst, zoo doorluchtig, waardig toonen. 
En, toen de nevel deinsde, ontstond een helder licht, 
Met luister stralend op een heerlijk vergezigt, 
Waarin de welvaart zich in rijken dos vertoonde, 
Terwijl de vrede 't hoofd der dapperheid bekroonde. 
 
Oranje voelde nu zich magtig, 't woest geweld 
Te keeren. Aan het hoofd van 't edelst volk gesteld, 
Wees hij de wapens aan, waarnaar millioenen handen 
Reeds grijpen, om voor 't regt der naauw verloste landen 
Te strijden, en den schrik, nog woelende in 't gemoed 
Te doen verstikken in des overheerschers bloed. 
 
Ja, waagt het anderwerf ons erfgoed aan te randen! 
Jaagt vrij uwe offers op, gevloekte dwingelanden! 
Jaagt op de kindren, door uw' wrok bijeen gesleurd, 
Wien nog de moedermelk het teeder aanzigt kleurt! 
Stort hen van stap tot stap in snoode gruweldaden, 
Om reeds hun kindschheid met vervloeking te overladen! 

{==136==} {>>pagina-aanduiding<<}

Drukt duizendtallen vrij de roofleus op den hoed, 
En overplast Euroop met hun vergoten bloed! 
Het is u wellust, moord te plegen en te plondren; 
Op landverwoesting, als op eedle heldenwondren, 
Te brallen; God en mensch te tergen in uw' waan; 
Wat u vertrouwen schenkt, in wee te doen vergaan! - 
Maar, waar is nu die moed, die de aarde kon versagen? 
Waar is die wapentros, van 't Zuid naar 't Noord gedragen? 
Zoo ver ge uw legers joegt, door trotschen waan verblind, 
Stuift de asch dier krijgren op, als wolken voor den wind, 
En doet de logenstem u in den gorgel stikken. 
't Heest uit, door woordenpraal de volken te verschrikken; 
Geen laffe snorkerij geldt meer voor heldenmoed. - 
Neen, Neêrlands volk is niet in 't harnas opgevoed; 
Het krijgsrumoer is ons niet streelend; bloedvergieten 
Geen wellust; roof en moord doen ons geen vreugd genieten. 
De handel is ons waard; wij minnen stille vreugd, 
En huisselijk geluk, en nedrigheid en deugd, 
En reine zeden, door uw spoorloosheid verbannen.... 
Maar, haat van dwinglandij, en afkeer van tirannen, 
Ziet daar wat in ons hart, zoo zacht gestemd voorheen, 
De woede ontbranden doet! Het jammerlijk geween 
Der moeders, wie gij 't kroost, verwoed, van 't hart dorst scheuren, 
Die, hoop- en kinderloos, in diepe ellende treuren, 
Heeft ons tot wraak gespoord. Voor haar gaan wij ten strijd. 
Ons bloed, ons leven is aan haar behoud gewijd; 
Aan haar en 't dierbaar kroost. En, waagt gij 't op te komen, 
Het gloeijend lood zal als een schrikbre wolkbreuk stroomen, 
U overstelpen in uw razernij. Geen hel 
Braakte, in het woelen, ooit een' gloed, zoo heet, zoo fel, 
Als 't schriklijk vuur, dat uit de roeren op uw horden, 
Met wrevel aangevoerd, zal uitgebliksemd worden. 
Wij sluiten digt aaneen, en dringen man aan man. 
Waar is de dwingland, die een keten breken kan 
Van harten, door den gloed der onverdoofbre vonken 
Van vrijheidsmin, natuur en zaamgeklonken? 
En, smelt ook in den gloed, dien ge op uw' schedel daagt, 
De vuurmond, die den dood in uw geledren jaagt, 
Zie 't onafzienbaar tal van scherpgewette speren, 
Met vaste hand geveld, waar ge u ook heen moogt keeren, 

{==137==} {>>pagina-aanduiding<<}

En slechts beweegbaar, om, bij 't aaklig krijgsgerucht, 
Uw hart, der borst ontscheurd, te slingren in de lucht! 
Gij hebt den leeuw gesard - ô! siddert voor zijn woede! 
Gij zaagt hem slapen - kent hem in ontstoken bloede! 
Ja, kent dat nietig volk, tot handlen slechts geschikt, 
Zoo laf door u gevleid, zoo loos door u verstrikt, 
Zoo wreed door u vertrapt! Uw dood is 't, kent gij 't nader. 
Ja, beeft voor ieder' man! ja, beeft voor ieder' vader! 
Is ééns de woede ontvlamd in 't onbevlekt gemoed, 
Geen stroom van monsterbloed dooft dien onleschbren gloed. 
 
Op, ô helden! viert den teugel 
Aan de drift voor 't vaderland! 
Zengde de aadlaar ook den vleugel, 
Ook de borst in Moskow's brand; 
Stortte hij ook tuimlend neder, 
Spartlend woelt hij ginds en weder, 
Wroet nog met den scherpen bek; 
Nog beproeft hij voort te kruipen, 
Opdat, bij zijn laatste stuipen, 
Nog uw bloed zijn krachten wek'. 
 
Weert, ô weert hem van uw vesten! 
Dat uw moed hem gansch verlam'! 
Ach! wat zou u dan nog resten, 
Zoo hij ooit weer binnenkwam? 
Dat uw moed dit wee verhoede! 
Mogt hij slechts een dag zijn woede 
Koelen op uw' dierbren grond; 
Had hij slechts een uur te leven, 
Eeuwen konden niet hergeven, 
Wat hij in dat uur verslond! 
 
Wacht, ô wacht u voor 't vertrouwen, 
Dat u iets verschoonen moog'! 
Ach! hij zou de borst der vrouwen 
Openscheuren voor uw oog. 
't Roofgediert', van God verworpen, 
Zou het bloed der kindren slorpen, 
Die dien Vader hulde biên. 
't Kroost, gekweekt met angst en zorgen, 
Zou de zwarte klaauw verworgen, 
En - gij zoudt het moeten zien! 

{==138==} {>>pagina-aanduiding<<}

Hij zou 't echte-bed bevlekken, 
De onschuld schenden, daar gij 't zaagt, 
En uw hoofd met smaad bedekken: 
Vruchtloos waar' 't dan God geklaagd! 
Hij zou alles zamensleuren, 
En in razernij verscheuren, 
Wat hij niet verzwelgen mogt. 
Gij kost hunkren naar de brokken, 
Hem ontvallen onder 't schrokken: 
Vruchtloos waar' 't dan meer gezocht! 
 
Groeiden zijn verzengde vlerken 
Eens weer aan, dat God verhoed'! 
Wie zou dan zijn vaart beperken? 
Alles zette hij in gloed. 
Hij sloeg, in de ontvolkte straten, 
(ô! Geen worstlen zou hier baten) 
't Scherp gebit u in de kruin. 
Met u aan 't gezigt ontvlogen, 
Stortte hij u van den hoogen 
Plettrend neer op 't rookend puin. 
 
Zoo uw hart nog vrees mogt voeden, 
Vreest den jammerlijksten dood! 
Keert, ô keert het schriklijk woeden! 
Vechten weert alleen den nood. 
Op! de kolven aangegrepen, 
Spietsen in de vuist genepen; 
Wapen! wapen! zij de leus. 
't Zwaard met 's vijands kling gemeten, 
En de scheede in 't vuur gesmeten; 
Neen, er is geen andre keus. 
 
Gelijk de winter, met verschrikking aangetogen, 
De sneeuwvlok schuddend van het hagelwitte hoofd, 
Den overweldiger, door eigenwaan bedrogen, 
En door de vleijerij van 't redelicht beroofd, 
Door zijnen adem, uitgejaagd in kille dampen, 
Bedwelmde en overstelpte en 's dwinglands kracht beving, 
Daar 't talloos heer, ontzet, en overdekt met rampen, 
Voor zijn verwilderd oog, als smeltend ijs verging; 

{==139==} {>>pagina-aanduiding<<}

Zoo dringen we ook, met duizendtallen, 
De krachten tot elkaêr, gevormd tot één bestaan, 
En doen, wie ons durft overvallen, 
Met onverwinbren moed vergaan. 
De bloedstroom heeft den voet des dwangs reeds uit doen glippen. 
Wreekt, wreekt het leed, verduurd met uw geliefd gezin! 
De schrikbre vloed is reeds gezwollen tot zijn lippen: 
Één druk op 't heilloos hoofd, en hij verstikt er in! 
 
Neen! er blijft geen keus meer over; 
Bij den voorspoed eereloover, 
Bij het jammer eeuwge schand. 
Alles winnen, alles derven. 
Ja! wij leven of wij sterven 
Met het lieve vaderland. 
 
Neen! hier voegt geen koel beramen. 
Laat geen vrouw zich onzer schamen, 
Als zij ons nog wanklen ziet. 
Zou zij 't brood van hem nog eten, 
Die, zoo eer- als pligtvergeten, 
't Vaderland in nood verliet? 
 
Zoudt gij haar nog kunnen kozen, 
Als zij voor uw oog moest blozen 
Om der krijgren overmoed? 
Als zij 't dochtertje u vertoonde, 
Wie geen plonderaar verschoonde, 
Als een schandsmet voor uw bloed? 
 
Als het lief, onnoozel wichtje 
Op het kwijnend aangezigtje 
Reeds het merk der smarte droeg; 
Als het staamlend u vertelde, 
Hoe de boei het handje knelde, 
En u om verligting vroeg? 
 
Als de zoon, uw lust en leven, 
Naar de slagtbank voortgedreven, 
U om bijstand vroeg in 't leed; 
En uw hart, van spijt aan 't gloeijen, 
U moest zeggen: Ach! die boeijen 
Heeft mijn lafheid hem gesmeed! 

{==140==} {>>pagina-aanduiding<<}

Neen! ons blijft geen keus meer over. 
Neen! wij zullen 't heldenloover, 
't Vaderland ter eer vergaard, 
Rustig om den schedel vlechten, 
En, in plaats van trouw te vechten, 
Ons niet koestren bij den haard. 
 
Neen! wij zullen niet beramen. 
Vrouwen zouden ons beschamen. 
Eer gesneuveld, dan gebloosd! 
Ja! wij tellen nog heldinnen, 
Die, als woedende leeuwinnen, 
Zouden vechten voor haar kroost. 
 
Vreest niet, als wij 't leven laten, 
Dat de moedwil der soldaten 
Weduwen onteeren zou! 
Zij, verliezen wij het leven, 
Zullen op de lijken sneven, 
Offer aan de huwlijkstrouw. 
 
Mogt den dwang het wonder lukken, 
Ooit den muur omver te rukken, 
Lijf aan lijf door ons gevormd; 
Dan, dan worden die barbaren 
Door ontelbre hasselaren 
In haar wanhoop overstormd! 
 
Daken, gevels zouden storten, 
Om dien woesten hoop te korten, 
Die in onze straten drong. 
Die het leven niet verloren, 
Zou het vallend puin versmoren, 
De adem stoppen in de long. 
 
Zij, die sieraên en kleinooden 
't Vaderland ten offer boden, 
Hoe men op heur' pronklust smaal' 
Zij, zij zouden bloed en leven 
Even gul en willig geven 
Als het schittrendst pronkmetaal. 

{==141==} {>>pagina-aanduiding<<}

Op! de Landstorm opgestoken! 
Op! het vaderland gewroken; 
't Vaderland, ons hart zoo na! 
Op! de speren moeten trillen. 
Wennen we ons, geen' voet te tillen, 
Dan opdat hij voorwaarts ga. 
 
Op! de storm moet vreeslijk loeijen, 
's Aardrijks beulen overvloeijen: 
De Almagt zweeft dien storm vooraan. 
Op! laat niets dien aandrang mindren: 
't Geldt uw vrouwen, 't geldt uw kindren, 
Naam en leven en bestaan. 
 
't Geldt het nageslacht, ô dappren! 
Hollands vlag moet zwierig wappren, 
Zoo lang dijk en dam ons hoedt; 
Tot het land, door 't rustloos pogen 
Uit de baren opgetogen, 
Wordt verzwolgen door den vloed. 
 
En zoo dammen en zoo dijken 
Voor der golven drang bezwijken; 
Zoo de kiel het nat eens ploegt, 
Waar het edelst volk der aarde 
Eenmaal schat bij schat vergaarde, 
Rustloos werkzaam heeft gezwoegd: 
 
Dan, dan steken nog de speren, 
Waar we ons erfgoed mee verweren, 
Trossend op de hoogten uit; 
Torschen, door geen' storm te buigen, 
Om uw heldendaên te tuigen, 
Beulenrif en oorlogsbuit! 
 
Op! om 't vaderland te wreken. 
Op! geen sterv'ling durv' meer spreken 
Van uwe eens gedulde blaam. 
Op! laat speer en zwaarden blinken! 
't Vaderland kan ééns verzinken, 
Eeuwig, eeuwig leeft uw naam! 



{==142==} {>>pagina-aanduiding<<}

Het vliegenproces.

Uit eene oude Kronijk.

(Naar het Hoogduitsch van langbein.)

Op eenen schoonen zomerdag des jaars 1625 rookte de kruidenier en regerende Burgemeester van het stadje Ziegenberg, de Heer tobias nootkraker, een pijpje tabak het venster uit, en verheugde zich in de eerbiedige buigingen zijner voorbijgaande onderdanen. ‘Het is toch waarlijk regt aangenaam, een aanzienlijk man te zijn!’ zeide hij bij zichzelven. ‘Ik ben in ieder opzigt, zoo wel in rijkdom als magt, de Koning van Ziegenberg; en duur kome het hem te staan, die mij achting en gehoorzaamheid weigert!’
Deze zegepraal gold eenen jongen schilder, die aan de overzijde woonde, en bij den peper-koning tobias in een zwart blaadje stond, omdat hij dikwijls en op menigerlei wijze had aan den dag gelegd, dat hij zich aan hem zoo veel als niets liet gelegen liggen. Dit bewees hij ook juist nu. Hij stiet met groot geraas zijne vensters open, ligtte voor den verheven buurman, die hem ernstig aanstaarde, zijn mutsje niet, maar begon met een in de hoogte gezwaaiden zakdoek eene jagt op de tallooze vliegen, die zich hier hadden laten vinden, om hem, in hare bekende gepunteerde manier, te helpen schilderen.
Zij namen hare vlugt in eene regte rigting het smalle straatje over, vlogen den Burgemeester in het gezigt, en, toen hij hierop terug sprong, de kamer in. Deze, een volslagen wijand van haar geslacht, vloekte, stampte met de voeten, en dreigde den schilder met de vuist; doch met over elkander geslagen armen stond de onheilstichter gerust aan het venster, en lachte om 's mans belagchelijke figuur.
Dit was majesteit - schennis, hetgeen de trotsche quasi-monarch van Ziegenberg niet ongewroken kon laten. Hij zond naar den geregtsdienaar, die met een arm - dikken stok, het teeken zijner waardigheid, terstond verscheen. ‘Hoor!’ sprak Heer tobias, ‘ga terstond naar den verfkletser diederik hier over, en zeg hem in mijn' naam: dat hij fratsen kan schil-
{==143==} {>>pagina-aanduiding<<}
deren zoo veel hij wil, doch dat hij jegens zijne Overigheid geene gekheden heeft te begaan. Hij hebbe zich inzonderheid, bij zware poene, van de vliegenjagt te onthouden, invoege dat het gespuis tot mij overkomt en mijne vertrekken vult. Ik, de regerende Burgemeester, duld dat niet; zeg dit den knaap met nadruk! En mogt hij zich met booze woorden, of wel metderdaad, aan u vergrijpen, zoo pak hem bij de lurven, en breng hem in de stads gevangenis!’
De dienaar kweet zich van den last met de meestmogelijke lompheid. Het ware hem lief geweest, zoo diederik zich aan hem vergrepen, en zichzelven alzoo in de pruimen had geholpen. Doch hij antwoordde koelbloedig: ‘Hoe kan de Heer Burgemeester mij verbieden, een lastig ongedierte uit mijne kamer te jagen? Ik zal dat doen, zoo dikwijls het mij behaagt; en het raakt mij niet, of de vliegen, die ik naar buiten drijf, in den kelder eens bedelaars, of in het paleis des Keizers hare toevlugt zoeken.’
‘Wacht, schoft!’ riep Heer tobias, toen de dienaar met deze tijding terugkwam; ‘dat vermetele woord omtrent zijne Keizerlijke Majesteit zal u bij gelegenheid duur te staan komen!’ Hij maakte terstond protokol daarvan op. De dievenvanger, die zijnen naam niet schrijven kon, teekende met een ellendigen poot drie kruisjes daaronder.
Het was in het stadje geen geheim, vanwaar de Burgemeesterlijke haat tegen den kunstenaar ontstond. Gene voedde in zijn huis een arm, maar zeer bekoorlijk nichtje op, dat den schilder in het oog viel, terwijl hij, met eene lederen teekenkaart op den rug, het land doortrok, om schoone oorden op te zoeken. Daar hij nu in kunegunda eene bij uitstekendheid beschouwenswaardige natuurschoonheid vond, zoo zette hij zich voor eenen onbepaalden tijd in Ziegenberg neer, en huurde eene woning, vanwaar hij het liefelijk uitzigt op guntjes naaitafel en slaapkamertje had.
In den beginne ging alles regt gelukkig. Hij maakte den Burgemeester eene visite, streelde den beerenklaauw heel slim, en vleide zelfs met zijn penseel, daar hij den Heer tobias, benevens zijne ontzaggelijke krulpruik, zoo deftig schilderde, dat de eenvoudige kruidenier er als een schrandere staatsminister uitzag. Het portret was onder broeders vijftig daalders waardig; doch diederik nam er geenen penning voor. Dit offer

{==144==} {>>pagina-aanduiding<<}
liet zich de gierige stadsvader in genade welgevallen. Doch hij merkte spoedig, dat kunegunda met kusjes betaalde. Daarover werd hij grammottig, en verbood op staanden voet zijnen kabinetsschilder het huis. ‘En ook u,’ zeide hij tegen kunegunda, ‘zet ik ten eerste de deur uit, als gij u zoo wegwerpt! Hoe kan zich zulk een mensch verstouten, de nicht eens regerenden Burgemeesters te liefkozen? Schilders, poëten en muzikanten zijn een nutteloos gespuis. Ik wilde u liever met den veedrijver der gemeente, dan met een lafbek van die soort gehuwd zien.’
Kunegunda dacht niet zoo ondburgerlijk over de schoone kunsten, en beminde den schilder zoo hartelijk, dat oom met alle zijne vermaningen daartegen niets vermogt. Er werden blikken en briefjes gewisseld, heimelijke bijeenkomsten afgesproken en gehouden; in 't kort, de zaak ging haren natuurlijken gang. Oom loerde, keef, sloot het meisje op, en wilde den minnaar, als eenen gevaarlijken vreemdeling, ter stad uitbannen; doch diederik verschafte zich van hooger hand een vrijbrief, en bood, daarop steunende, den opgeblazen Burgemeester, bij elke gelegenheid, een snuifje.
Deze vijandelijkheden en plagerijen waren het voorspel van den vliegentwist, die niet zonder gevolgen bleef.
De Heer tobias riep, nadat hij den cherge weer had laten gaan, zijne huisgenooten bijeen, wapende ze met vliegenklappen, en leverde den bij hem ingedrongen vijanden slag. Zij ondergingen eene volkomen nederlaag; men zag en hoorde geen vlieg meer. Des Burgemeesters overloopende gal zette zich neder. Hij deed met eigen hand alle vensters op den wervel, en verbood het openen derzelven, om voor nieuwe vijandelijke aanvallen zeker te zijn.
Intusschen was echter, ondanks zijne schikking niet was te buiten gegaan, den volgenden morgen een tienmaal sterker heer binnengerukt, en zwierf gonzend en brommend door het huis. Tobias meende uit zijn vel te springen; zijne bedienden vonden de zaak onbegrijpelijk; bijzonder kunegunda drukte hare verwondering zeer woordenrijk uit. Na lang praten en vergeefsche moeite, om het onverklaarbaar voorval te ontcijferen, trok men met vereenigde magt tegen het gevleugelde volk te velde, en na een werkzaam vierdedeel uurs was het geheel vernietigd.

{==145==} {>>pagina-aanduiding<<}

Thans liet zich Heer tobias een paar honderd ellen bindgaren brengen, spande en boeide daarmede al de vensters te zamen, en zette er overal zijn zegel op. De winkelknecht en keukenmeid bewonderden deze versterking van de grenzen als een meesterstuk. Doch guntje lachte achter zijn rug over den bezigen ingenieur. ‘Dat zal wel helpen!’ sprak hij, als hij het laatste venster cacheteerde. Hij werd ook werkelijk den geheelen dag door geene vlieg aan den wand meer geergerd. Met een gerust gemoed leide hij zich des avonds te bed, en sliep tot aan den helderen morgen. Toen wekte hem een gekriewel in den neus. Hij greep daarnaar met haast, vatte eene binnengerukte vlieg, en ontzette zich over eenen talloozen en aartsvermetelen zwerm, die zijne kamer doorzweefde.
‘Is de duivel hier dan los?’ schreeuwde hij uit, sprong van het leger, wierp zich in een grootgebloemden nachtrok, en stormde zijn volkje uit de veren. Zij zagen verbaasd op tegen de schare van insekten, die gedurende den nacht, wanneer ook de vliegen gewoonlijk geene reis ondernemen, was aangeland, en door muren en verzegelde vensters haar' intogt had gehouden. Met open mond stonden de gapers daar; het liep hun koud langs de leden, en eenstemmig bezwoeren zij, dat de zaak niet regt toeging. De Burgemeester kommandeerde den aanval; maar zijne lafhartige huistroepen, die zich met tooverschepsels in geenen strijd wilden inlaten, maakten regtsom. Slechts guntje hield getrouw stand, en hielp oom het vliegend rot verdelgen. Intusschen behaalde zij daarmede geen dank. Hij nam veeleer, als hij met haar alleen was, een hardnekkig stilzwijgen in acht, en begluurde haar slechts van ter zijde met donkere, mistrouwende blikken, die de op handen zijnde losbarsting van eenen storm verkondigden.
Spoedig daarna liet hij zijne collegas tot eene buitengewone beraadslaging op het stadhuis bijeenroepen. Zij ijlden van den bakkersoven, van den worstketel en uit de kommenij, om de voordragt huns hoogvereerden opperhoofds te vernemen. Heer tobias gaf hun, tot in de kleinste omstandigheden, opening van zijnen vliegennood, maakte melding van de huisselijke voorzigtigheidsmaatregelen, welke hij vruchteloos daartegen had in het werk gesteld, en trok uit dit alles het besluit, dat er tooverij onder liep.

{==146==} {>>pagina-aanduiding<<}

‘Het laat zich in het geheel niet anders denken!’ riepen de eerlijke ja-heeren. ‘Maar, wie zou in onze goede stad een verbond met den duivel hebben aangegaan?’
‘Wat vraag!’ antwoordde tobias. ‘Ik dacht, dat gij dit, na al hetgene ik u van den vreemden schilder gezegd heb, met handen grijpen kondt.’
‘Ja, dat is waar!’ zeiden zij, en bestraften zelven elkander door hoofdschudden en vertrokken gezigten, dat zij zulks niet eer ingezien hadden.
‘Men behoorde en vermogt den zwartkunstenaar terstond te vatten,’ voer tobias voort: ‘om intusschen volkomen zeker te gaan, willen wij eerst nog een' nieuwen heksenstreek afwachten. Maar dan, mijne heeren, tasten wij toe, en drijven de zaak tot aan den brandstapel.’
‘Ja, tot aan den brandstapel!’ herhaalden de raadsheeren, en sloegen met hunne harde vuisten grimmig op de tafel. Hiermede werd de zitting gesloten.
Guntje ried het, dat de buitengewone raadsvergadering haren geliefde betrof. Dus sloop zij, toen oom weer te huis kwam, loerend en luisterend om hem rond. Zij wilde uit zijne mienen en gebaren het raadsbesluit spelden; maar de slimme man bewaakte zijn ambtsgeheim met onoverwinnelijke voorzigtigheid. De dag - het was een zaturdag - liep overigens zoo gerust ten einde, als ware het vliegengeweld geheel beteugeld.
Ook den zondagmorgen ontheiligde geen ergernis. Heer tobias rees welgemoed uit de veren, om zich tot den kerkgang op te schikken. Hij rolde met zwier zijne kousen van blaauwe zijde tot over de knie, maakte ze onder dezelve met gouden gordeltjes vast, knoopte zich in een groen, met zilveren bloemen gestikt, kamisool, en trok daarover een scharlakenrood kleed van onmatige wijdte en breedte aan. Ten laatste verruilde hij de nachtmuts met de groote, den halven rug bedekkende, alongepruik, welke de haarkunstenaar uit den oord versch gekruld had, en juist, toen de kerkklok begon te luiden, met verhaaste schreden bragt. Guntje overhandigde oom, ouder gewoonte, eenen duchtigen ruiker. Dezelve nam hij in de linkerhand; in de regter den pronkhoed met de gouden lis; en zoo begaf hij zich, trotsch en met eene waardige houding des ligchaams, naar den tempel op weg.

{==147==} {>>pagina-aanduiding<<}

Doch naauwelijks had hij, gelijk een bruidegom uit zijne kamer gaat, de straat betreden, als hem een zwerm vliegen, die ter verstoring zijner kerkpracht scheen zaamgezworen te hebben, van allen kant omringde, en zich op zijne pruik neerzette. Haar toevloed was niet af te weren: want de welvoegelijkheid maakte het den regerenden Burgemeester van Ziegenberg ten pligt, zich kaarsregt, even als Don Juans steenen gast, naar het Godshuis te begeven. Heer tobias was ook in het geheel de man niet, die zulke loffelijke gewoonten kwetste. Hij deed thans wel het uiterste, daar hij eenige malen den ruiker, dien hij stijf voor zich heen droeg, wat hooger, dan welstandig was, ophief, om schrik over zijnen schedel te verspreiden: doch dat baatte zoo weinig, als wanneer men ondeugende kinderen de roede toont, die zij nooit komen te gevoelen. De pruik werd alzoo gedurig sterker bevolkt, en droeg de talrijke volkplanting ter kerke in.
De vliegen uit het bedehuis zagen den intogt harer zusteren, beeldden zich in, dat daar suiker moest te likken zijn, en bliksemsnel verzamelden zij zich uit alle hoeken op het geleende hoofdsieraad des Consuls. Hetzelve, dat anders met de frisch gevallen sneeuw wedijverde, scheen thans, nadat hij het ruim der kerke langzaam doorgestapt was en in het raadsheerlijk gestoelte aankwam, met stof en vuilnis gepoederd; zoo digt zaten daarop de zwartgraauwe gasten ineen. De geruchtmakende, eerbiedige opstand der reeds tegenwoordige magistraatspersonen verjoeg ze voor een oogenblik; maar met toornig brommen namen zij terstond hare plaats weer in. De aanzienlijken van den Raad, inzonderheid hunne bejaarde echtvriendinnen, kruisten en zegenden zich. Eenige der laatste bedekten haar geplooid gezigt met den waaijer, om daar achter te lagchen.
Doch, als het kwaad gedurig erger werd, nam een geresolveerd Raadsheer zijne Eva het vijgeblad harer zondige vreugde uit de hand, plaatste zich daarmede achter den Regent, en waaide uit alle kracht, om het zwarte legioen tot wijken te brengen. Het week, doorzwierf gedurende eenige seconden de naaste kerkgestoelten, kwam haastig terug, en werd van nieuws op de vlugt geslagen. Zoo duurde de eb en vloed der vliegenzee onophoudelijk voort, tot de Prediker den kansel besteeg.

{==148==} {>>pagina-aanduiding<<}

Met verwondering zag hij aller oogen, die anders op hem gerigt waren, op des hoogwijzen Raads bidgestoelte gevestigd. Hij wendde de zijnen ook derwaarts, vernam het wonderbare gewemel op het hoofd des Burgemeesters, en geraakte daardoor in zoodanige verstrooijing, dat hij vijf minuten hoestte, stamelde, en daarna den voorhof der predikatie ten spoedigste sloot, om zich gedurende het tusschengezang te herstellen.
Daar Ziegenberg meest van akkerburgers bewoond werd en de oogst nabij was, zoo had Dominé een paar verzen gekozen, die op den landbouw toepasselijk waren. In dezelven kwamen de woorden voor:

‘De sprinkhaan en elk ongediert' 
Zijn roeden uwes toorns.’ 

Deze plaats was koorn op den molen van Mevrouw de beminde des Accijs-inspecteurs kralfinger, die in de kerk tegen over den hoogedelen Raad troonde, en den Burgemeester doodelijk haatte, omdat hij tegen haren heer Eheman eenen rangstrijd begonnen had. Zij kraaide die woorden zoo luid als mogelijk, om den vijand te doen verstaan, dat zijne pruikeplaag eene goddelijke strafroede was. Doch, terwijl zij met dit christelijk oogmerk de wijde poort hares tandeloozen monds van oor tot oor opentrok, stormde een half dozijn vliegen daar binnen, welke tot de groote, door den waaijer-slingeraar zoo even hard gedrongene en uiteengejaagde, bende behoorden. Mevrouw kralfinger koorde, kwijlde en steunde, of ze verstikken zou. Twee petemoeijen waggelden midden door de kerk te harer hulpe, klopten haar op den rug, maakten haar keurslijf los, bragten haar weg, en keften scheldend tegen den raadsstoel. De gansche gemeente rees met lange halzen van hare zitplaatsen op; gezang en orgel verstomden; ongemanierd volk lachte luid op; men verbeeldde zich niet in de kerk, maar in een goochelspel te zijn. - ‘ô Diederik! diederik!’ zuchtte tobias, en schaamte en vertwijfeling jaagden hem door de gapende rijen ten tempel uit.
Hij liep in den hof bij zijn huis, wierp de alongepruik, die nog steeds met vliegen bedekt was, in eene groote watertob, en rende met den kalen kop en een grimmig leeuwengezigt in zijne woonkamer. ‘Hemel! wat is u overkomen?’ gilde guntje, en sloeg de handen in de hoogte zamen. Hij antwoordde niet, strekte zich in den zorg uit, en verzonk in diep nadenken.

{==149==} {>>pagina-aanduiding<<}

Een uur daarna verscheen, uit de kerk komende, de gezamenlijke Magistraat, benevens zijnen geleerden aanhang, den stadsschrijver fidibus. Er werd eene lange conferentie gehouden, met geslotene deuren. Na het eindigen derzelve ging de Senaat heen; maar Heer tobias trok den schrijver vertrouwelijk bij de mouw, bragt hem in den winkel, duwde hem in den regter zak een pond tabak en in den linker eene flesch brandewijn: want beider genot was des Heeren fidibus hemel op aarde. Hij dreef ook de dankbaarheid zoo ver, dat hij zijnen weldoener de hand kuste. ‘ô Toch niet, vriendje!’ zeide tobias, als deze weigering reeds te laat kwam. ‘Maar ik bid u,’ - voegde hij er, hem de wangen streelende, bij, - ‘doe in de bewuste zaak uw best!’ Mijnheer fidibus sloeg met plegtige betuiging op zijne borst, en roeide met den aangenamen last vrolijk naar huis.
Des namiddags wilde guntje, om den knorrigen oom uit het oog te komen, naar de kerk gaan, en daarna eene vriendin bezoeken; doch hij gaf haar huis - arrest, onder het schijnbare voorwendsel, dat hij niet wel was, en welligt vroeger hare hulp zou noodig hebben. Aldus kwam zij dan niet te weten, wat haren vriend voor de deur stond. De Heer fidibus bragt, namelijk, eene magt van dertig gewapende stoepjes op de been, rukte daarmede tegen den avond voor diederik's woning, en nam hem, na eene levendige schermutseling, die den voorbarigen veldheer zelv' een tand kostte, gevangen.
Guntje was buiten zichzelve, als zij den geliefde, onder den joelenden toeloop der gansche stad, naar de gevangenis zag slepen. Maar zij spande al de krachten van haren geest in, om bedaard te schijnen: want slechts onder dit masker hield zij het voor mogelijk, de handen te zijner ondersteuning vrij te houden.
Naauwelijks was zij het hierover met zichzelve eens, als oom in haar kamertje trad, en honend vraagde: of zij de gevangenneming van haren Celadon gezien had.
‘Ja,’ antwoordde zij met een onverschillig gelaat: ‘wat heeft hij toch voor eene misdaad begaan?’
‘Hij is een toovenaar,’ zeide oom: ‘hij staat met den vliegenvorst satan in verbond; hij heeft mijn huis en mijne pruik behekst; hij heeft den Keizer gelasterd. Gij kunt hem

{==150==} {>>pagina-aanduiding<<}
maar een doodkleed naaijen! Zijn eenige en laatste weg, dien hij nog op aarde wandelen zal, loopt naar den brandstapel.’
‘God zij zijner ziele genadig!’ zuchtte kunegunda. ‘Heeft hij zich werkelijk met de zwarte kunst ingelaten, zoo heb ik wijders geen medelijden met hem.’
‘Dat is verstandig gesproken!’ riep Heer tobias, die niets minder dan een zielekenner was, en van de liefde - die tot het geld uitgezonderd - geen begrip had.
Het proces - crimineel begon des volgenden dags met grimmige gestrengheid. Heer fidibus hoopte, door ijverige behartiging deszelven, niet slechts tabak te kust en te keur te gewinnen, maar zelfs ook, nadat diederik in assche zou verkeerd zijn, kunegunda's hand te veroveren: want dat hij reeds voor eenigen tijd een blaauwtje bij haar beloopen had, schreef hij enkel en alleen op rekening van den schilder, en brandde deswege van begeerte, om den medevrijer te zien braden. Diederik loochende, wel is waar, zijne bekendschap met Beëlzebub in ieder verhoor, en lachte luid over deze beschuldiging; maar de stadsschrijver verliet zich op de prijsselijke werking der pijnbank, en arbeidde met eene rustelooze pen dit menschlievend doel tegen.
Het vuur van den brandstapel werd, even als een kunstvuurwerk, van alle Ziegenbergers met ongeduld verwacht. Menig een hield den patient te minder voor onschuldig, omdat alle avonden eene reusachtige, in wit lijnwaad gehulde, vrouwelijke gedaante, uit de ruïnen eens kloosters voor den dag tredende, in het gevangenhuis ging, zonder voor den stokbewaarder, naar deszelfs geregtelijke betuiging, zigtbaar te zijn. Het was kunegunda, die, met voorkennis van den omgekochten cipier, haren vriend bezocht en hem eten bragt, terwijl haar oom gerust aan het andere eind der stad in eene bier- en tabaksklub zat. Het achterste gedeelte van zijn huis grensde aan de ledige kloostermuren: het beminnende meisje kon derhalve, van geen mensch gezien, dezelven binnensluipen, zich daarin vermommen, en met plegtige geestenschreden naar buiten stappen. Ontmaskering had zij niet te vreezen. Tot eene zoo halsbrekende daad was in geheel Ziegenberg geen heldenhart voorhanden. Wie het vermeende spook maar van verre zag, nam hals over kop de vlugt.
Onder deze omstandigheden leed de gevangene geen gebrek.

{==151==} {>>pagina-aanduiding<<}
Hij bezat bovendien eene rijkelijk gevulde, de brakken der heilige Justitie ontsnapte, goudbeurs, door wier middel hij zich alle slechts mogelijke vrijheden en gemakken verschafte.
Na vijf of zes weken kwam van de schepensbank te *** een hard vonnis aan, waarbij den patient de twee eerste graden van de pijniging werden opgelegd. Het werd hem voorgelezen, en men vermaande hem bewegelijk, zich zonder marteling tot de bekentenis te schikken. Doch hij zeide met gelijkmoedigheid: men zou den scherpregter slechts doen verschijnen; hij wilde wel eens zien, of meester Hans, dan of de waarheid zou zegepralen!
Te Ziegenberg woonde geen zoodanig werktuig der verschrikking; er moest een, zes mijlen ver, gehaald worden. Hij kwam met knechten, met duimschroeven en andere verschrikkelijke werktuigen om de waarheid aan het licht te helpen, welken hij ten deele, volgens het geheime voorschrift van der Schepenen vonnis, in de martelkamer slechts dreigend zou ten toon spreiden, om angst te verwekken. De Magistraat verleende hem gehoor. Het zesde morgenuur des volgenden dags werd tot de foltering bestemd. Heer tobias ging met de kippen op het nest, om ter dege vroeg, en zonder verkorting van zijne gewone nachtrust, bij de hand te zijn.
Het eerste hanengekraai maakte hem wakker. Hij wreef zich den slaap uit de oogen, en leerde nog in het bed eene aanspraak van buiten, die hij in de pijnkamer wilde doen. Heer fidibus had ze ontworpen en uit winderige woorden zamengesteld, die den ouden gruttenkop, slechts aan tellen gewoon, niet gemakkelijk ingingen.
Terwijl hij zich daarmede nog kwelde, werd er hevig aan de huisschel getrokken. Spoedig daarop klopte de keukenmeid aan zijne deur, en meldde door het sleutelgat, dat de geregtsdienaar den hoogedelen Heer Burgemeester oogenblikkelijk wenschte te spreken. ‘Ik gis al, wat hij brengt,’ zeide tobias bij zichzelven, terwijl hij den nachtrok aantrok. ‘De arrestant wil gewillig biechten, om gezonde leden te behouden. - Zeer goed! zoo ben ik van de verwenschte aanspraak ontslagen. - Doch met dat alles is het jammer, dat de solemniteit van heden lijdt; zij had in het gansche land een roemrijk opzien voor ons gemaakt. - Nu, des te zekerder rest ons de brandstapel.’

{==152==} {>>pagina-aanduiding<<}

Thans deed hij open; de cherge stortte doodsbleek voor zijne voeten, en schreeuwde als een waanzinnige: ‘Ik ben een ongelukkig man! De gansche hoogwijze Raad is ongelukkig!’
‘Wel ja, waarom niet?’ zeide tobias. ‘De zaak is niet zoo erg; ik ben er al op voorbereid.’
‘God zij dank!’ sprak de dienaar, en stond getroost weer op. ‘Ik had een schrikkelijken nacht. Van elf tot twaalf ure hield de duivel in de gevangenis huis. Het schreeuwde als uilen, het brulde als leeuwen, het liep als op hoefijzers den trap op en neer. Werda? riep ik hartig tegen het tumult in. Daar kreeg ik van eene onzigtbare hand een oorveeg, die gewasschen was. Ik bewoelde mij sidderend en bevend in mijn bed. Het geraas hield aan, en eindigde eerst als het twaalf ure sloeg, met een gekrak, of het huis instortte.’
‘Hu! ik sidder!’ zeide tobias: ‘Loop naar den stadsschrijver en laat het spook registreren, opdat de beschuldigde bij het pijnlijk verhoor daarover gevraagd kan worden.’
‘De beschuldigde? - gevraagd?’ vroeg de cherge zeer zachtjes. ‘Ik dacht zoo even, dat de Heer Burgemeester het reeds wist, dat hij verdwenen is.’
‘Kerel! zijt gij dol?’ brulde tobias, en pakte hem in de borst.
‘Ja, hij is weg!’ zeide de diefleider. ‘Dat wordt nu eenmaal niet anders, al verscheurt en verslindt uw Hoog-Edele mij. Ik ging dezen morgen in zijne drievoudig geslotene gevangenis, om hem tot de tortuur te wekken; doch het nest was ledig, en op de bank lag deze cedel.’
Haastig greep de Burgemeester naar het beschreven blaadje, en las:

‘Vaarwel, Heer Consul! Ik reis en ben vrij. 
Maak daarom, naar lust, vrij de dreigendste miene. 
Ik ben een weinigje leeper dan gij; 
Dát is de Duivel, dien ik diene.’ 

‘Impertinent!’ bromde tobias. Het bloed kookte hem in de aderen. ‘Margaretha!’ riep hij de deur uit: ‘zeg kunegunda, dat zij mij de doos met neerzettend poeder zende.’ Den dievenschrik graauwde hij toe: ‘Scheer u naar den stadsschrijver!’ Daarop wierp hij zich op een stoel, las het afscheidskaartje nog eens over, en verscheurde het.

{==153==} {>>pagina-aanduiding<<}

‘Ach, dat zich God erbarme!’ kwam thans margaretha huilende binnen. ‘Om Gods wil, Heer Burgemeester, schrik niet! Jufvrouw kunegunda is het hazepad op! Het bed ligt, zoo als ik het gisteren opgemaakt heb, en de kleerkas is open en ledig.’
Tobias staarde haar aan; de lippen werden hem blaauw; hij viel in onmagt. Margaretha gilde het venster uit om hulp. Het ontbrak niet aan bijstand; want het gansche stadje was reeds in beweging, om den beschuldigden naar de pijnkamer te zien voeren. Men schreeuwde den onmagtigen in de ooren, besprengde hem met water, kittelde hem met pennen in den neus, en hij sloeg, tot de uiterste vreugde der aanwezigen, de oogen weer op. Hij wenkte zijne artsen, zich te verwijderen. Zij gehoorzaamden al zuchtende. Doch hij had geen oogenblik rust. Heer fidibus stormde binnen, en stelde zich als een bezetene aan over de ontvlugting van zijne uitverkorene. ‘Ook mijne voortreffelijke aanspraak,’ voer hij op beklagelijken toon voort, ‘is naar de maan! Ik wilde ze in de Landstrompet, het geliefde weekblad, drukken laten, en wij hadden er eere meê ingelegd. Nu zal de Trompet onze schande verkondigen.’
‘Wie kan het helpen?’ zuchtte de Burgemeester. ‘Wat kunnen wij doen?’
‘De vlugtelingen rijdende boden nazenden,’ hernam de stadsschrijver.
‘Dat moesten de zoodanigen zijn, die in den nacht op bezemstokken rijden,’ zeide de ander, half spottende. ‘Want, wie anders kan gespuis inhalen, dat waarschijnlijk van de gieren door de lucht gevoerd is?’
Heer fidibus beweerde als regtsgeleerde: zij moesten ten minste aan de naburige geregtshoven overgeschreven worden. Dit willigde tobias in tegen den schilder, doch verbood slim genoeg, van kunegunda eenige melding te maken, opdat de familie nootkraker niet openlijk om eere en reputatie kwam.
Het overschrijven baatte niets. Men hoorde zes maanden lang van de ontvlugten geen woord.
Eindelijk bragt de post een brief aan den Heer tobias nootkraker, Regerend Burgemeester te Ziegenberg. Het omslag was met de namen der plaatsen Bazel, Maints en mee

{==154==} {>>pagina-aanduiding<<}
andere geteekend, die voor den postmeester al te zamen steden in de maan waren. Nieuwsgierig liet hij van den Predikant een Post- en Couranten-tolk verzoeken, en versteende volslagen, toen hij bij het naslaan bevond, dat Bazel eene stad in Zwitserland, en van Ziegenberg over de honderd mijlen verwijderd was! Een brief uit zulk eene verschrikkelijke verte was hem gedurende zijne twintigjarige ambtswaarneming niet onder handen gekomen. Hij vertrouwde hem daarom zijn dienstmeisje, de gewone brievenbestelster, niet toe, maar bezorgde hem in persoon aan het adres.
Heer tobias zette groote oogen op, en verbleekte, toen hij, na het verbreken des zegels, diederik's naam zag.
‘Ik heb de eer,’ schreef deze, ‘uw Wel-edele te melden, dat ik mij met kunegunda, mijne gehuwde gade, in Zwitserland bevind. Wij leven ongemeen gelukkig in den schoot der vrijheid en natuur. Eenen kunstenaar staat de gansche wereld open; maar een kramer van uw slag kan zich van zijne haringtonnen niet losmaken. Het is het schoonste avontuur mijns levens, dat ik van u voor een heksenmeester gehouden en met pijnbank en brandstapel bedreigd werd. Gij zoudt u over uwe eenvoudigheid schamen, wanneer ik u mijne natuurlijke, bijna kinderachtige tooverijen verklaarde; doch ik onthoud mij daarvan, om eenige personen, die ik als helpers noodig had, aan uwe wraak niet bloot te stellen.’
(Daar dit gevaar voorbij is, zoo willen wij de onbeduidende geheimen den Lezer ontdekken. Des Burgemeesters pruik had de omgekochte haarkruller met witten honig bestreken en met fijne suiker gepoederd. De vliegen, die in het gesloten en verzegelde huis zwierven, werden van straatjongens opgevangen; en kunegunda liet zich door de overredingskunst der liefde bewegen, de daarmede gevulde flesschen heimelijk aan te nemen en in huis te openen. Het spookalarm in de stadsgevangenis, eindelijk, was anders niet dan eene verdichting van den cipier, die den gevangen, tegen een losgeld van tien dukaten, in vrijheid gesteld had.)’
‘Ik verzoek u overigens,’ over diederik in zijnen brief voort, ‘voor die guitenftreken - niet om vergeving. Gij tergdet zelf mij, door mij eene vrije, onverbiedelijke daad te verbieden. Neem eene les van mij aan! Er is tussched hemel en aarde niets jammerlijkers dan hoogmoed en trotsch-
{==155==} {>>pagina-aanduiding<<}
heid, en het belagchelijkste wezen onder de zon is - een klein opgeblazen heerschertje.’
Met deze gouden woorden, welke zich ieder hoogmoedige achter het oor mag schrijven, eindigde de brief en onze geschiedenis.

Fransche historiekennis.

Toen het nommer van den Moniteur in Amsterdam aankwam, waarin het verhaal van den slag bij Lutsen werd gevonden, liepen de Fransche ambtenaren bij zekere Administratie te hoop, met luid gejuich over deze overwinning. Een hunner sprong op een' stoel, en las met veel wind het legerberigt zijnen landgenooten voor. Een van dezen, zoo lang niet kunnende zwijgen als die voorlezing duurde, vroeg bij het hooren van het berigt, dat dit slagveld door het sneuvelen van gustavus adolphus in de Geschiedenis vermaard was: Tegen wien vocht die gustavus adolphus? De voorlezer antwoordde dadelijk: Tegen karel den XII (*); en vrager en hoorders waren te vrede. De geleerde onderrigter verhief, vol zelfvoldoening, zijne stem een toon hooger.
Bij eene der Audientiën, of Hoffeesten, op het Paleis te Amsterdam, trok de beroemde schilderij van bol voor den schoorsteen in de gewezene Schepenskamer, de Wetgeving op Sinaï voorstellende, de aandacht van een' Franschman. Hij vroeg aan een Hollandsch Heer, wat dit verbeeldde. De Hollander betuigde eenigzins zijne verwondering, dat dit hem onbekend zoude zijn; en hierop zeide hij: Verschoon mij, Mijn Heer! ik ben niet ervaren in de Geschiedenis van dit Land.

S.





{==156==} {>>pagina-aanduiding<<}

Schill.

(Eene Geesten-stem.)


Weent om mij niet, vrije strijdgenooten! 
Weent om een ontaard geslacht veeleer: 
Voor het hoogste heeft mijn bloed gevloten; 
'k Viel niet als de slaaf eens Dwinglands neêr. 
 
Onweêrstaanbaar werd ik voortgetogen 
Tot den strijd voor deugd, op de ed'le baan; 
En - heeft vleijend mij een waan bedrogen, 
O! het was een schoone, een zoete waan! 
 
Van het juk, waarmeê Tirannen knellen, 
Wilde ik mijne Broederen bevrij'n, 
Duitsche vrijheid, Duitschen zin herstellen, 
En, Germaniën! uw schutsgeest zijn. 
 
Heilig vuur ontvlamde al mijne krachten; 
Wreken wilde ik ed'ler volken schand: 
Hoog en laag gemeen zal mij verachten, 
Daar ik viel door 's noodlots strenge hand. 
 
Mogen thans aan 't juk gewone vuigen, 
Voor den dood meer dan voor schand' bevreesd, 
In het stof zich voor den Vreemdling buigen, - 
Slaven, ach! bevrijdt geen heldengeest. 
 
't Loon, waarop ik in den kampstrijd staarde, 
Vond ik in 't geloof op bet'ren stand. 
Losgerukt van 't nietig stof der aarde, 
Leef ik, vrijheid! in uw vaderland. 
 
1811. 
(Naar het Hoogduitsch.) 
 
spandaw. 







{==157==} {>>pagina-aanduiding<<}

Mengelwerk.

Bedestond, gehouden op den 2den van sprokkelmaand 1814,

door M. Stuart, Leeraar bij de Remonstrantsch-Gereformeerde Gemeente te Amsterdam.

De krijg is des Heeren.



1 sam. XVII:47.
Naauwelijks is er tijds genoeg gevonden, om dit Kerkgebouw, ten dienste der lotinge voor de Landmilitie ook op heden gebruikt, gereed te maken ter ontvangste van deze godsdienstige vergadering. Het gewoel eener groote menigte, met onderscheidene aandoeningen de uitkomst van het lot verbeidende, door ouders, vrienden en nabestaanden opgewacht in schier nog talrijker menigte, en dan neerslagtig of blijde, klagende of juichende, naar gelange der beslissing van de kans en der gesteldheid van het hart, schijnt mij nog in en om dit huis te waren, en laat mij naauwelijks toe, om mijne gedachten genoegzaam af te trekken tot zulk een stil en stichtelijk onderhoud van uwe aandacht, als voegzaam en noodzakelijk is, om den geest te stemmen tot eene gezamenlijke aanroeping van den Almagtigen om bijstand in de nooden, waarin het lieve Vaderland verkeert. Houdt het mij dus ten goede, M.H., dat ik mij onthoude van het zoeken eener andere stoffe tot uw voorbereidend onderhoud, dan welke die zelfde omstandigheid mij aanbiedt, en dat ik spreke van den Krijg, wiens toerustingen tot binnen deze wanden zijn doorgedrongen.

{==158==} {>>pagina-aanduiding<<}

Zeldzame stof voorzeker voor den Christen-redenaar, maar zeldzame afwisseling tevens in het kerkgebruik op dezen zelfden dag, en nog zeldzamer krijg, die ons thans tot strijden en tot bidden roept. Het laatste is de belangrijke opmerking, die mijnen geest en uwe aandacht zal bepalen, die ons gezamenlijk tot vurig en vertrouwelijk bidden op zal wekken, en ons vanhier doen gaan in zulk eene stemming van hart en zin, als belang, pligt en liefde jegens het dierbaar Vaderland gebiedend eischen.
Het levendigst gevoel zegt in mijn hart: des Heeren is de krijg, dien wij voeren. Den zin dier uitsprake voor u te ontvouwen, en hare gegrondheid aan te wijzen, stelle ik mij voor, waarbij uwer aller onmiddellijke aangelegenheid voor uwe opmerkzame aandacht borg blijft.
Het woord: des Heeren is de krijg, moge spreken uit mijn hart, het is geene uitdrukking, afkomstig uit eigen geest. Het was het woord, door david uit hart en ziel gesproken, in het antwoord aan den vermetelen Philistijn, die deszelfs geringheid bespottede, als hij met herdersstaf en slinger tegen zijne, met zwaard en spies en schild gewapende, reuzengestalte opkwam. ‘Het gansche heer zal weten, dat de Heer door het zwaard noch door de spiese verlost: want de krijg is des Heeren; die zal u in onze hand geven;’ dus eindigde de jonge herdersknaap het kort bescheid aan den vermetelen goliath, dien een welgetroffen steenworp door doodelijken indruk deed erkennen, dat de krijg des Heeren is.
De herinnering aan dit, zoo wel bij ons bekend, geval strekt al aanstonds ter ontvouwing van den zin diens opmerkelijken woords; hetwelk, op zichzelve staande, slechts zou schijnen te beteekenen: ‘God bestuurt de oorlogen; zege of nederlaag hangt eeniglijk af van zijnen wil;’ maar, in dit geval gesproken, veel meer zegt: ‘de strijd, dien ik tegen u moet voeren, is Gods eigene zaak.’ Zoo toch was het, wijl jehova, om zijnes naams wil, Israël over de Heidenen deed zegevieren; en dit was tevens het levendigst gevoel van david's hart,

{==159==} {>>pagina-aanduiding<<}
hetwelk zijnen ganschen geest zoo onveranderlijk bezielde, dat hem daarom de naam van man naar Gods hart, ondanks allen ander menschelijk zwak en misdrijf, vereerend onderscheiden mogt.
Het is dan ook niet in eenen bloot algemeenen zin, dat het gevoel in mijn hart thans zegt: de krijg is des Heeren; maar in dien zelfden zeer bepaalden zin: des Heeren is de krijg, dien wij voeren.
Mogelijk is het, dat het mij mislukt, u van de gegrondheid, welke ik daarvoor zoo levendig gevoele, te overreden; en daarom wil ik zelfs den algemeenen zin diens woords geenszins verwaarloozen; want ook die schijnt mij toereikend, om tot vurig en vertrouwend bidden op te wekken.
Wel nu: de krijg is des Heeren, beteekene eens slechts: ‘het is God, die den oorlog bestuurt en den vrede geeft; die daardoor zegent of straft naar zijn regtvaardig welbehagen; die het schranderst beleid verijdelt, den magtigsten arm verbreekt, de list in hare eigene strikken verwart, of die de onnoozelheid beschermt, den zwakken uitkomst geeft, en de allergeringste middelen zegent;’ ook dan is dit woord voor ons een woord van moed en vertrouwen; want het was reeds blijkbaar Gods hand, die de geeselroede wegwierp, welke zij tot tucht van Europa in den Corsikaan had opgevat; het was blijkbaar reeds zijn geest, die de harten der Vorsten als beken leidde en te zamen bragt tot eenen overweldigenden stroom, die van uit het Noorden tot in het Zuiden voortrolt, en zijne baren reeds hoog doet gaan over den vijandelijken grond, die zoo veel gruwels droeg en teelde; en dit, zelfs voor den ligtzinnigsten onmiskenbaar, Godsbestuur in dezen krijg zou zich in het oogenblik der voltooijing van het werk zijner almagt wenden! en de opmerking slechts van dit aanbiddelijk Godsbestuur zou den kleinmoedigsten niet versterken! ‘Is God voor ons, wie zal dan ons tegen zijn?’ is toch de onwederlegbare vraag. ‘Ja, de Heer is met u op het eind van dezen strijd,’ zou de veege Dwingeland zelf er-
{==160==} {>>pagina-aanduiding<<}
kennen, indien hij het geloof aan God niet voor het bijgeloof aan het Noodlot had verworpen. Het is waar, lang kon het den vermetelen schijnen, of een blind noodlot zich van zijne listen en geweld bediende; dat nu een bloote zwaai van hetzelfde lot hem tot het uiterste zou drijven, en dat één ommekeer hem alles weêr herstellen kon: maar de Christen, die het alwijs bestuur van het alziend oog eerbiedigt, beklaagt den ellendeling, die zich als pharao verhardde tegen jehova's almagtige hand, om het ijdel kunstwerk zijner
zoogenaamde toovenaars. Die allen reddeden den verstokten geenen oogenblik van het verderf in de roode zee; even min zullen alle de onder-dwingelanden zijner gewesten de gansche noordzee onzer bondgenooten keeren, waarin zijn troon verzwolgen wordt. God regeert; de Dwingeland beve! de volkeren juichen; de eilanden verblijden zich. Des Heeren is de krijg; Hij het voorwerp der aanbidding, maar der aanbidding met levendige hope, met vast vertrouwen. Des Heeren is de krijg; Hij het schild van den strijder; het geloof in Hem het pantsier voor 's krijgsmans hart. Des Heeren is de krijg; zijne hoede de troost voor ouders en gade, en kinders en magen: die hoede toch moet het huisdak zoo wel als de legertent beschermen; niet min duizende gevaren bij dagelijksch bedrijf, dan bij den ongewonen krijg, afwenden. Des Heeren is de krijg; en zou 't niet wél bewaard zijn, hetwelk door God wordt bewaard? Ja, zelfs in den algemeensten zin, is dit woord opwekkend genoeg tot vurig bidden en vertrouwen.
Maar door ons is meer gezegd. Des Heeren is de krijg, dien wij thans voeren; dit was ons woord, welks zin wij durfden noemen: ‘de strijd, dien wij thans voeren, is Gods eigene zaak.’
Het geldt der majesteit immers van den Allerhoogsten, zoodra de nietige aardworm zich tot een' God verheffen, en, met bespotting, met verloochening van het albestuur, naar eigen wil den schepter over 't menschdom zwaaijen wil. God wederstaat den hoovaardigen, vernedert het

{==161==} {>>pagina-aanduiding<<}
hooge, verbrijzelt den geweldenaar: en de strijd der volkeren tegen den man des gewelds, die het noodlot zelf reeds in eigene handen waande, en lotbeschikkingen aankondigde, als of zijne stem eene godspraak ware; der volkeren strijd tegen den vermetelen sterveling, die, eenmaal door Gods weêr en wind verdelgd in zijn ontzaggelijk heer, dorst zeggen: ‘de elementen zullen tegen mij ten tweede male niet vermogen;’ die krijg zou niet zijn des Heeren krijg? Op zwaarder proeve heeft, na het lot, der volmaakte heiligheid, den Zoon van God, op Golgotha beschoren, het geloof en vertrouwen op Gods voorzienigheid nooit gestaan, dan bij alle de zegepralen van den booswicht, die zich te Konstantinopel den besten Turk, in Egypte den geesel der Mammelukken, in Parijs den hersteller der Roomsche kerke, bij ons den beminnaar der Protestanten noemde, en overal het Opperwezen als in het aanschijn bespottede door zijne woorden, deszelfs tusschenkomst tergend uitdaagde door zijne gruwelijke maatregelen. De strijd tegen dezen éénigen uit de geschiedenis der menschelijke verdorvenheid is zoo waarachtig des Heeren strijd, als immer eenige krijg een heilige mogt heeten.
Maar geldt het nu der dierbaarste belangen van de menschheid minder bij dezen strijd, dan der majesteit van God? En handhaaft de Algoede zijne eer wel ooit zoo streng tegen de razernij van den krankzinnigen aardworm, als het welzijn van zijn bemind geslacht tegen de aanvallen der helsche boosheid? Het mogt zijner liefde eenmaal berouwen, de mannen van naam, de geweldenaars der eerste wereld, in den Zondvloed verdelgd te hebben, zijne genade in christus was onberouwelijk bij de verlossing eenes door zonden rampzaligen menschdoms. Zoo veel meer is het Gods krijg, die voor de verlossing der Natiën van Europa, dan het die zijn zou, die eeniglijk ter vernietiging van den goddeloozen Dwingeland gevoerd wordt. Het was toch wel de uiterste ellende, waartoe elk volk was verzonken, waarover zijn geweld heerschte. Wij zelve, schoon nog gespaard van ontelbaar veel leeds door de verwijdering des

{==162==} {>>pagina-aanduiding<<}
oorlogs, konden het onze bezwaarlijk verduren; geheel verarmd in onze bezitting, verlamd in ons vermogen, gekluisterd in onze werkzaamheden, geboeid naar den geest, ten krijg weggesleept naar het ligchaam, of aan gebrek overgelaten bij een treurig gezin, waarin vrouwen hare vruchtbaarheid vloekten, dochters hare sekse betreurden, kleine kinders bij derzelver onnoozele krijgsspelen tranen deden storten, wanhopige grijsaards onrustig naar het graf verlangden, en beroofde ouders al wat hun omgaf met weeklagt vervulden. In dit alles deelde een groot deel van Europa met ons, en boven dat alles droeg het alle de ellenden van den krijg, die rooft en moordt, en brandt en plondert, en tegen het leven met de pest mededingt, en nu, door honderd duizenden slagtoffers der heerschzucht van éénen sterveling, trotsch op zijne zege boven dien engel des verderfs zijn mogt. En zou het nu des Heeren krijg niet zijn, dien de volkeren voeren om een einde te maken aan dat leed? zou deze zaak der menschheid die der Opperste Liefde zelve niet zijn? - daaraan te twijfelen, is blijkbare miskenning van God, die zich als Vader door christus heeft geopenbaard; daarin geen vuur van ijver tot werken en bidden te vinden, zou eene schrikkelijke onverschilligheid voor de belangen der menschheid, eene onbegrijpelijke onkunde omtrent eigene allerdierbaarste aangelegenheden verraden. Neen, het is des Heeren krijg, dien wij thans voeren, omdat hij, uit de gansche geschiedenis der wereld, de éénige waarachtige krijg der menschheid is.
Het geheel éénige van dien krijg in volmaakte verstandhouding der verbondene magten, in volkomene woordhouding omtrent de verlossing der volkeren, in onbaatzuchtige onthouding van des anderen ouden eigendom, in heilige trouw bij het groote en edele beginsel van algemeene bevrijding, in onbekoelde geestdrift der legers, schoon zij niet meer voor eigene haardsteden en altaren strijden, in ondergeschiktheid dier geestdrift tevens aan bevelen en tucht, in waarachtige zamensmelting van gansch Europa

{==163==} {>>pagina-aanduiding<<}
tot één hart en ééne ziel, van zuivere gevoelens blakende, door edele beginselen werkzaam, onder de bewoners van het barsche Noorden zoo wel, als van het verteederend Zuiden, die allen, schoon vreemd van taal en zeden, eene groote massa zamenstellen, om zich op de natie te werpen, die ze alle tergde door zich de groote te noemen, en die nu reeds maanden lang en honderde mijlen ver noch verslappen, noch verschillen, noch afwijken; - dit geheel éénige van dezen krijg, die geenen schijn van voorbeeld vindt in alle vorige eeuwen, en misschien door geene volgende ooit weder gezien wordt, geeft mij eenen nieuwen grond om hem den krijg des Heeren te noemen. Zulk eene is - het zij met eerbied gezegd! - der almagt gelijkvormig; zulk eene broedertrouw is der volmaaktheid zeer nabij; zulk eene zamenspanning is der goddelijke albezieling, alvervulling niet onwaardig, en maakt den schroom belagchelijk, die dezen strijd den krijg des Heeren niet zou durven noemen.
Wij kennen niets van dezen schroom, daar de zaak der menschheid zoo wel, als de zaak der Hemelmajesteit, ons de bevoegdheid van dien naam niet min doen blijken, dan david, voor Israël tegen den Philistijn strijdende, mogt zeggen: ‘de krijg is des Heeren.’
Dank aan het gewoel der krijgslotinge in dit Kerkgebouw, hetwelk ons tot dit indenken heeft gebragt! Hetzelve vertegenwoordige zich nu vrijelijk voor onzen geest; het zal dien niet weêrhouden, maar aanvuren tot het hartgrondigst gebed. In dat gebed zullen zij, na dit indenken, vertrouwelijk deelen, dien de kans te wapen roept; ook zij zullen dit vurig doen, die hunne broeders zien ten strijde trekken; bloedverwanten en vrienden, ouders en zusters, zullen door dit indenken opgebeurd zijn, om mede te stemmen in onzen dank en aanbidding. De Heer toch zal zijnen strijd wel winnen; Hij zal wel kennen, die de zijnen zijn, en ze eerlang wederbrengen, wien Hij zelf ten schild en beukelaar verstrekt. Zoo spreekt het vertrouwen op dien goeden strijd, op dien almagtigen Heer der Heerscha-
{==164==} {>>pagina-aanduiding<<}
ren, wien nu alle de belangen van geheel Europa, ons eigen Vaderland, ons eigen kroost, onze eigene personen worden opgedragen, met eenen geest van Christelijke onderwerping.

Vervolg van den vierden brief van Philalethes aan Euleptos, over het dierlijk magnetismus.

De vierde graad, de toestand des slaapwandelens geheeten, dien wij evenwel met den toestand van den droom veiliger meenen te kunnen gelijkstellen, openbaart dus de sprekendste verschijnselen en, op gronden onzer kennis aangaande slaap en droom in den gezonden [normalen] staat, de eenvoudigste kenmerken van eene kunstmatig opgewekte werkzaamheid van sommige vermogens van den geest (wil en verbeeldingskracht), als een gevolg van het langzaam ontwaken van enkele zintuigen, bijzonderlijk van dat des gehoors. Bleef de in slaap gebragte lijder, bevrijd van verdere proefnemingen, aan zichzelven en den weldadigen invloed zijner natuur overgelaten, zekerlijk zou zich weldra het evenwigt der gezondheid, en de voor dat oogenblik vernietigde betrekking tusschen stof en geest, vaardig herstellen: het magnetisch proces, echter, duurt voort, en veroorzaakt hetzelfde uitwerksel, als druppelde men den uit een' natuurlijken slaap langzaam ontwakenden lijder eene genoegzame hoeveelheid heulsap in den mond, of als stelde men hem aan narcotische berookingen bloot, vermogend genoeg, om hem, zonder een' vernieuwden staat van overprikkeling en oneigenlijke zwakte te doen geboren worden, nogtans in dien staat van bedwelming te houden, die als een worstelstrijd tusschen het effect van 't middel en de zich daar tegen aankantende werkzaamheid van het stelsel der zenuwen en bloedvaten moet worden aangemerkt. De lijder zou ontwaken, doch - nu treedt de Magnetiseur tusschen beiden, en gaat

{==165==} {>>pagina-aanduiding<<}
niet bloot meer physisch, maar ook psychisch tevens, of geestkundig, te werk. De mensch ontwaakt - niet uit zijn' slaap, dat is: niet uit zijne bewusteloosheid, maar in zichzelven! dat heet: hoezeer nog niet het vrij en onbelemmerd gebruik zijner zinnen verkregen hebbende, door wier tusschenkomst alleen hij kan opmerkzaam worden op hetgeen rondom hem plaats grijpt en in hemzelven voorvalt, verlevendigt zich echter in hem een zeker duister gevoel, eene aanvankelijk naauwelijks merkbare gewaarwording, welke door het gedeeltelijk ontwaken van sommige zintuigen veroorzaakt, door de verbeeldingskracht onderschraagd, en door het vermogen van den wil, hetwelk zich nu eerst begint te openbaren, tot eene zekere hoogte van helderheid kenbaar wordt. ‘Nihil est in intellectu, quod non prius fuerit in sensu.’ Deze stelling van aristoteles, door locke en garve zoo uitdrukkelijk gestaafd, door de theorie van den slaap zoo proefondervindelijk bewezen, en in den geest dier hooge wijsbegeerte, welke alle menschelijke kennis van eene eerste aanschouwing afleidt, zoo ondubbelzinnig bevat; deze waarheid, mijn Vriend! drukt het zegel op onze eenvoudige verklaring van slaap en droom, van magnetische bewusteloosheid en magnetische slaapwandeling (eigenlijk en beter gezegd, droom). Het is daarom geheel verkeerd, en strijdig met onze kennis aangaande de werking van den geest en deszelfs verband met het ligchaam, wanneer men stelt: dat, zonder tusschenkomst van uitwendige zintuigen, de inwendige zin (gevoel met bewustzijn) - en de mensch dus, als 't ware, oorspronkelijk in zichzelven ontwaakt.
De onwrikbare band, die het redelijk voorwerp aan eeuwig vaste wetten van geregelde orde en zamenhang gekluisterd houdt, wordt door geenerlei oorzaak, van wat aard ook, vernietigd of verbroken. De Natuur gaat haren weg langs vaste en geregelde trappen; er vindt eene opvolging in alles plaats; zij zelve gedoogt geene sprongen, en doet haar duurzaam verband aan den bedriegelijken ta-
{==166==} {>>pagina-aanduiding<<}
lisman van een zoogenaamd Dierlijk Magnetismus, aan een ellendig uitbroeisel van ontstelde hersenen, geenszins onderworpen zijn.
De lijder ontwaakt eenigermate uit zijne doffe gevoelloosheid, even als hij uit den gewonen slaap, doorgaans tijdens den nanacht, ten deele ontwaakt. Nu erlangen de uitwendige zintuigen, die eerste rustpunten, waar zich uitwendige prikkels op handhaven, en wel bijzonderlijk het zintuig van 't gehoor, voor een gedeelte hunne natuurlijke opwekbaarheid. Zinnelijke behoeften doen zich, hoezeer duister ook, gevoelen. De mansch droomt van water, en bespeurt bij zijn ontwaken een' hevigen dorst; het kind heeft een ongelukje in 't bed, en betuigt schreijende des ochtends, dat het in den droom geschied zij. De huishoudelijke bezigheden in den vroegen morgen, het geraas op de straat, het luiden van klokken treft het alreeds ten deele vatbaar (opwekbaar) geworden zintuig des gehoors; het zintuig deelt den slaauwen indruk als een' organischen prikkel aan het zenuwvocht mede; het duister gevoel nu, als een dynamische prikkel, werkt op de verbeeldingskracht, als op het meest opwekbaar vermogen van den geest, en, aan de willekeur eener speelzieke en bedriegelijke fantasie onderworpen zijnde, verwart en vereenigt zich de gewaarwording, door overeenstemming, opvolging en zamenvoeging van voorstellingen, tot een raadselachtig iets, een gebrekkig geheel.
Het is u bekend, euleptos! het kunstje, hoe men sommige lieden, welke zich in den toestand van droom bevinden, allerlei antwoorden, ja zelfs de verborgenste geheimen van hun hart, heeft weten af te lokken. Het onderscheid, nu, is alleen daarin gelegen, dat de staat, waarin zulke voorwerpen waren, natuurlijk, en de toestand van den gemagnetiseerden, gedurende het magnetisch proces, door kunstgrepen is te weeg gebragt.
Het magnetisch somnambulismus is derhalve niets anders, dan de gedeeltelijke ontwaking of terugkeering van het subjéctief bewustzijn met betrekking tot den inwendi-
{==167==} {>>pagina-aanduiding<<}
gen toestand (vita dynamica); eene geconcentreerde zinnelijkheid zou ik het noemen, vreesde ik niet mij in mijne wederlegging aan eene kabbalistische duisterheid even schuldig te maken als de apostels van het nieuwe licht in de krata repoa van mesmer. Ik geloof te kunnen volstaan met alleen nog aan te merken, dat de kunst van 't magnetiseren staande dit tijdperk, deze periode van droom, daarin bestaat: dat de Magnetiseur zijne zinnelijke betasting meer en meer vermindert en wijzigt naar de nu gestadig toenemende opwekbaarheid van 't zenuwgestel; dat hij, nu ook de lagere zielsvermogens werkzaam worden, door middel van onstoffelijke of zielsprikkels, (door de manier, waarop hij zijne vragen inrigt naar den loop, dien des lijders fantasie willekeurig neemt) de psychische behandeling te baat neemt; aan de slaauwe uitdrukking op het gelaat van het voorwerp zijn interrogatorium, om zoo te spreken, vasthecht, en langs onmerkbare omwegen deszelfs langzaam ontwakend zinnelijk en redelijk gevoel afleidt, wijzigt, en, naar eigen goedvinden en willekeur, aan hetzelve eene andere strekking geeft. Ik behoef wel niet te herhalen, dat zulks maar bij weinigen gelukt, en ook dán nog maar, wanneer, door herhaalde inbreuken op de natuurlijke energie van ziel en ligchaam, des lijders prikkelbaarheid verhoogd, zijne fantasie lijdelijk gespannen, en geheel deszelfs aanleg tot verwarring in de werkzaamheden van het zenuwgestel, door eene herhaalde oetening, hem tot gewoonte (habitueel) is geworden. Het is een nieuwe roes, waarin men den lijder stort, vóór hij nog van eene
eerste bedwelming is teruggekomen; het is het dynamische in den mensch, dat aangetast wordt, vóór dat nog het organismus zich van zijne verwarringen hersteld heeft. Doch, hoe ver men het ook hebbe weten te brengen, of men door zoodanige, zin en ziel doodende, en de energie van levenskracht en denkvermogen ondermijnende, kunsten in staat zij, den lijder op het gevoel af den stand des wijzers van een slechts oppervlakkig betast, of menigwerf niet eens betast, zak-
{==168==} {>>pagina-aanduiding<<}
uurwerk naauwkeurig te doen bepalen; of de ongelukkige, gedurende de ziekelijk overheerschende werking eener lijdelijke verbeeldingskracht, zoo als gmelin getuigt, eene zorgvuldig(?) bedekte kaart, hem tegen de hartkolk gehouden, wete te onderscheiden; met stijf toegebondene oogen vreemde en hem onbekende geschriften kunne lezen, wanneer men hem die tegen de hartkolk, of zelfs wel op een' afstand daarvan, voorhield, ja wat meer is, al waren de voorwerpen ook door een' muur van hem afgescheiden; of hij kunne weten, wat zich in de zakken van elken omstander bevinde; of hij kunne geächt worden duizend andere en soortgelijke goochelarijen meer te doen, wier optelling mij ruim zoo walgelijk ware als de wederlegging van dat gesnap, - zie, laat ik toch om zulke beuzelarij en zoo vele onbeschaamde aanvallen op het menschelijk verstand den kostelijken tijd niet verkwisten! - Het fabeltje van de kunstgrepen, welke men bij 't magnetiseren in 't algemeen, en in 't bijzonder door tusschenkomst van metalen geleiders, door zink, lood, zilver, glasplaten, enz. zou hebben in 't werk gesteld, zou ten hoogste eenige galvanische oorzaak kunnen hebben; doch ook dit zou mij uit de behandeling moeten blijken, en, ware die niet bevredigend, dan zegge men wat men wil, ik verklaar al die vertellingen voor uitwerksels van een excentriek
brein, voor beuzelarij en logentaal! - Ik waag bij deze magtspreuk niet het geringste, mijn Vriend! Gij weet, ik ben op soortgelijke dingen gevat; de kunstenaar kome, en beproeve aan mij of de voorwerpen, welke ik daartoe uitkieze, zijne denkbeeldige kunst, en - doch wat zou het gevolg zijn? - hij beöordeelde voorzeker den een met den ander als onvatbaar voor den gewijden invloed eener hoogere vereeniging met de Geestenwereld, als anti-magnetisch! - Zekerlijk stem ik u toe, dat er daadzaken zullen en kunnen te berde gebragt worden, welke, tegen het gezond verstand aan, de aanwezigheid van dergelijke verschijnsels schijnen te bevestigen, - maar ook alleen maar schijnen te bevestigen; ik zie in het

{==169==} {>>pagina-aanduiding<<}
kunstproces van den dweependen Magnetiseur (om eens, al wat naar bedrog zweemt, ter zijde te laten) op de hoogst opwekbare en lijdelijke verbeeldingskracht van een' dweepzieken lijder niets anders, dan de werking van, voor de regtbank der Rede, twee negatieven, waarvan het gevolg echter niets minder dan affirmatief is.
Heeft de lijder gedurende den eersten graad voor- en onderwerpelijke kennis gehad; is die beneveld geworden staande den tweeden graad, of den toestand der sluimering; uitgedoofd in den derden graad, of den toestand des slaaps; is het vermogen der verbeeldingskracht en van den wil, staande het verschijnsel van den droom, na eene gedeeltelijke ontwaking der uitwendige zintuigen, in den vierden graad werkzaam geworden; nog een' hoogeren trap bereikt hij, wanneer hem de vijfde magische kring omvat. Door toenemende krachtsinspanning van den Magnetiseur en den gemagnetiseerden, dat is: door eene voortgezette behandeling van den eersten, zoo wel op den physischen als psychischen voet, en door het voedsel, dat de laatstgenoemde min of meer willekeurig aan eene meer en meer ontvlammende verbeelding biedt, verkrijgen de symptomes van den droom eene andere en nog hoogere wijziging, en worden onder het ons bekend verschijnsel van ware slaapwandeling (somnambulismus) duidelijk kenbaar. De slaapwandelaar staat ook nog maar voor een gedeelte met de buitenwereld in verband: hebbende eene flaauwe kennis van de voorwerpen rondom hem, door een' gedeeltelijken invloed of eene gedeeltelijke tusschenkomst der uitwendige zinnen; eene kennis, die zich minder dan te voren aan het vermogen van den wil onttrekt, op herinnering gegrond, en met eene gedeeltelijke terugwerking van de lagere zielsvermogens op de spieren verbonden is. Dit laatste kenmerk onderscheidt den toestand des slaapwandelens van dien der droomen; herstellende zich gedurende het somnambulisme de vrije en willekeurige beweging der spieren van lieverleê, niet meer beteugeld wordende door ligchamelijk onvermogen, of traagheid in de

{==170==} {>>pagina-aanduiding<<}
werkzaamheden der dierlijke huishouding. Intusschen moet men de slaapwandeling meer dan ooit bij een' zielsroes vergelijken, waarbij alleen de verbeeldingskracht het bewind voert, en aan 't onbelemmerd gebruik der hoogere zielsvermogens tijd noch gelegenheid vergunt. De hoogere ecstasis van den lijder, met den naam van clairvoyance bestempeld, bepaalt zich dus ook alleen maar tot eene denkbeeldige wereld; tot gewaarwordingen, op waan, eene duistere kennis, op eenzijdig of wederzijdsch bedrog, of op inbeelding gegrond. Kortheidshalve en opzettelijk ga ik de sprookjes van des lijders onfeilbaar bestaan en blijkbare alwetendheid gedurende dezen toestand, deszelfs sympathetische betrekking op den Magnetiseur, deszelfs antipathieën en andere fraaijigheden met stilzwijgen voorbij. Zij behooren, als zoo vele verzinsels, tot het stelsel van 't Dierlijk Magnetismus, dat, op eene echt Gothische wijze éénmaal in een' roes gevormd zijnde, niets beters te wenschen overlaat, dan dat men het nu ook, op hetzelfde spoor, eens nuchteren beredenere.
Onbetwistbaar zeker verkeert nu de gemagnetiseerde in een' staat van geestverrukking; maar dezelve wijkt van het spoor der wezenlijkheid te zeer af, dan dat zij mij niet zou te binnen brengen zekere patiente, die, in den ijlhoofdigen toestand eener gevaarlijke zogverplaatsing, op het spoor van den heiligen stephanus, den Hemel open zag, en in hare gelaatstrekken en gebaren zoo wel, als in hare woorden, de niet te beschrijven hooge kenmerken eener verheven godsdienstige verrukking ten toon spreidde. Of nu de goede lijderesse werkelijk dat heerlijk schouwspel gezien hebbe, zal wel niet behoeven onderzocht te worden.
De zesde of allerhoogste graad van kunstmatig opgewekt somnambulismus is een waardig vervolg op het voorgaande: de hoogst mogelijke potensering (zegt de apostel) van het zenuwknoopenstelsel; de meest mogelijke depontensering van het hersengestel; welke beide spheren een gestadig antagonismus zouden onderhouden. Volgens eenvou-
{==171==} {>>pagina-aanduiding<<}
dige wetten van leven en levenskracht: wetten, zekerlijk, die aan de werktuigen der spijsvertering het goddelijk vereenigingspunt van de ziel, de bron van inwendige zelfaanschouwing, van profetischc kracht (eene fievre de l'imagination) en van eene alles omvattende kennis niet willen hebben toegekend; - volgens die eenvoudige wetten, herhaal ik, zoude ik het nog voortdurend verbroken evenwigt tusschen ob- en subjectiviteit van het gevoel; ik zou dé nog gedeeltelijk sluimerende werking of den krampachtigen toestand van uitwendige zintuigen, en den overheerschenden invloed van den alles overweldigenden inwendigen zin der verbeeldingskracht, (om dien ook eens zin te noemen!) met terugwerking op de spieren, als werktuigen der beweging; dit alles, maar ook niets anders, zoude ik ten grondslag leggen mijner verklaring. - ‘Simplex sigillum veri’; of denkt gij er anders over, euleptos? - Ik zou de spelingen der fantasie, welke alleen in den normalen staat des levens ten veiligen rigtsnoer strekt van onze waarnemingen, niet in den onderbuik plaatsen; maar, derzelver bestaan en grond mij al eens willende verzinnelijken, dien zoeken in den invloed van het zenuwvocht, als een' dynamischen prikkel, op het sensorium, (waaronder ik niet alleen de hersenen, maar ook alle door het ligchaam verspreide zenuwen en vaten begrijp) beschouwd als eene verbindende
schakel tusschen zin en ziel.
Het magnetisch somnambulisme, in den hoogsten graad van zoogenaamde helderziendheid, is niets anders dan de toestand des slaapwandelens, zoo als de Natuur ons dien, ten gevolge van ongeregeldheden in de dierlijke huishouding, aanbiedt. De Kunst moge er nu op brallen, zoodanigen staat te kunnen doen geboren worden; het uitwerksel, kenbaar in de ziekelijk verhoogde prikkelbaarheid des lijders en in de verkeerde rigting, welke zijne gedachten nemen, wreekt zich vroeg of laat, ja veelal terstond, aan de verwerpelijke drijfveren van dweeperij of bedrog. Te zeer in 't oog vallend om niet dit billijk verwijt zoo veel mogelijk te willen ontwijken, wordt ons daarom een nog hoogere of

{==172==} {>>pagina-aanduiding<<}
zevende graad, voorbedachtelijk, als nutteloos en gevaarlijk afgeschetst. De spanning van den lijder tot de hoogst denkbare hoogte gebragt wordende, zou eene volstrekte ontspanning, uitputting van de krachten des ligchaams en der ziele, en de akeligste toevallen van krankzinnigheid en verlamming, naar zich slepen. Lang genoeg reeds heeft de Magnetiseur met den eisch der Natuur, met de wetten van levenskracht en denkvermogen een zinneloos en gevaarlijk spel gedreven; eindelijk zal men haar vergunnen het evenwigt te herstellen tusschen eene werkelijke en denkbeeldige wereld, tusschen wezenlijkheid en schijn, tusschen zinnelijk en redelijk gevoel, en de harmonie der verrigtingen zal, tot zoo lang eene hernieuwde proef mogt worden in 't werk gesteld, door geen' wanklank meer van verfoeijelijke kunsten worden gestoord.
En zie hier dan, mijn Vriend! volgens belofte, de analytische beschrijving der in het Dierlijk Magnetismus kenbare graden; berustende, voor zoo ver derzelver verschijnsels waarheid behelzen, op de gewone wetten van redelijkheid en levenskracht, welke men in den mensch waarneemt. Nog éénmaal zal ik mij genoodzaakt zien uw geduld en uwe opmerkzaamheid in te roepen, wanneer ik mij namelijk bevlijtigen zal, eenige beslissende resultaten uit al het verhandelde, te dezen opzigte, af te leiden.
Geloof mij intusschen
Uw' Vriend

philalethes.




Merkwaardige bijzonderheden wegens Groenland.

Een der noordelijkste en minst bekende landen is Groenland. In de tiende eeuw door Noorweegsche zeelieden ontdekt, werd het vervolgens vergeten; eerst in latere tijden nam er Denemarken bezit van. Weinige reizigers bezoeken dit afgelegen gewest, het verblijf van vorst en nevel,

{==173==} {>>pagina-aanduiding<<}
en, gedurende een groot gedeelte van het jaar, omringd van drijvende ijsvelden, welke den toegang tot hetzelve zeer bezwaarlijk maken. Latere narigten zijn er niet van te bekomen, dan door de handelaars en de zendelingen, die, de eersten om eenige onwisse voordeelen te behalen, de anderen om eenen weldadigen Godsdienst voort te planten, zich aan de gevaren eener onstuimige zee en aan de snerpende werking van het barste klimaat wagen. Langs dezen weg is het Deensche Gouvernement een naauwkeurig en gebijzonderd berigt magtig geworden, behelzende den tegenwoordigen staat van Groenland, waaruit wij de merkwaardigste bijzonderheden, op hoog gezag wereldkundig gemaakt, zullen overnemen, betreffende het aardrijkskundige, de natuurlijke verschijnsels, de voortbrengsels, de nijverheid, en de bevolking.
Groenland, aan Amerika grenzende, in zoo verre het heden bekend is, ligt tusschen negen-en-vijftig en een-en-tachtig graden noorder breedte. Volgens de Scandinavische kronijken, landden de Noorwegers, welke dit land ontdekten, in deszelfs oostelijke gedeelte. Volgens die zelfde kronijken, zagen de Noorwegers een land, hetwelk het bevalligste gelaat vertoonde, met planten en boomen bedekt, en hetwelk, naar zijne helder-groene kleur, Groenland werd genoemd. Meer dan eens heeft men getracht dat gelukkig land weder te vinden, doch telkens vruchteloos. In de plaats van boomen en planten, heeft men, langs de gansche oostkust, niets anders gevonden dan opeengestapelde ijsschotsen, welke het geheele jaar stand houden, en de onversaagdste zeelieden afschrikken. In het westelijke gedeelte, ongetwijfeld, landden de Noorwegers, ontdekten zij sporen van plantgewassen, en leiden zij eenige volkplantingen aan. In het westen worden ook de vastigheden gevonden, sedert het begin der vorige eeuwe voor de walvischvangst aangelegd, en tot het drijven van eenigen ruilhandel met de inboorlingen.
Tegenwoordig telt men er veertien zulke vastigheden; de zuidelijkste, Julianehab genoemd, ligt op een-en-zestig

{==174==} {>>pagina-aanduiding<<}
graden; de noordelijkste, Upernavik geheeten, grenst, met hare onderhoorigheden, aan den tachtigsten graad. Men brengt uit Groenland naar Denemarken walvischtraan, gezouten en gedroogden visch, pelterijen en dons. Deze voorwerpen van uitvoer bedragen jaarlijks tusschen de driehonderd-vijftig en viermaal-honderdduizend guldens. De artikelen, welke er ingevoerd worden, bestaan in meel, hout, wolle, stoffen, tabak, brandewijn en specerijen; zij worden tusschen de volkplanters en de inboorlingen verdeeld, en bedragen jaarlijks ongeveer honderd-en-vijftig duizend guldens.
Te Julianehab gaat het meeste om, en kunnen de volkplanters van noodwendigheden best voorzien worden. Zij houden koeijen en schapen, en kweeken eenige peulvruchten. De berkenboomen, welke in de naburige landen groeijen, verschaffen hun, gedeeltelijk, het noodige hout. Het blijkt, dat in den oord, in welken deze volkplanting ligt, de Noorwegers, voormaals, vastigheden bezaten. Men heeft er puinen van huizen en kerken gevonden, door eenige Deensche Schrijvers beschreven. Maar hoedanig is het lot der Noorwegers geweest? Door welk toeval is deze proeve van beschaving te niet gegaan? Het was te Rome, het middelpunt van zoo vele aloude berigten, dat men sporen eener omwentelinge, onder de Noordpool voorgevallen, ontdekt heeft. In eenen brief van Paus nicolaas den V aan de Bisschoppen van IJsland, en waarvan een afschrift nog voorhanden is, wordt vermeld, dat, omstreeks den jare 1418, Groenland door eene vijandelijke vloot werd aangevallen; dat de huizen en de kerken geplonderd of verbrand werden, en dat alle de inwoners in de handen der vijanden vielen, die hen als krijgsgevangenen wegvoerden. Sommigen hebben gegist, dat deze vloot uit het land der Esquimaux was gekomen; waarschijnlijker, echter, is het, dat deze vloot uitgerust werd in het noordelijke gedeelte van Schotland, welks bewoners, in de vierde en vijfde eeuw, verscheidene togten van dezen aard ondernamen. Omtrent dien zelfden tijd werd Noorwegen, het moederland der Groenlandsche volkplantingen, geteis-
{==175==} {>>pagina-aanduiding<<}
terd door pest, oorlog en hongersnood, en kon zich met Groenland niet bemoeijen. Het land, aan zijn ellendig lot overgelaten, bleef geruimen tijd zonder gemeenschap met Europa.
Tot heden toe heeft geen geöefend natuurkundige Groenland doorkruist, met oogmerk om deszelfs voortbrengsels te onderzoeken. Met dit alles, sinds Denemarken in betrekking heeft gestaan met dit gewest, zijn er, door koopvaardijschepen, vele voortbrengsels uit de drie rijken, belangrijk voor de natuurlijke historie, aangebragt. Doch dezelve, in deze en gene bijzondere kabinetten verspreid, zijn geene gezamenlijke voorwerpen der beschouwing van geleerden geworden, bekwaam om er over te kunnen oordeelen. Dit heeft de bewindhebbers van koophandel doen besluiten tot het oprigten van een Groenlandsch Museum, waarin alle de merkwaardigheden, uit Groenland aangebragt, zullen verzameld worden.
Dat land bevat zeer hooge bergen, wier zijden en toppen voor altijd met sneeuw en ijs bedekt zijn. De berg, in de nabuurschap der volkplantinge Gothob gelegen, is in zee zigtbaar op den afstand van ongeveer veertig mijlen. Onder andere minerale zelfstandigheden, bevatten deze bergen asbest en een anderen zachten en gekleurden steen, welken de Groenlanders tot keukengereedschap en vaatwerk fatsoeneren. Eene der rotsen heeft tamelijk rijken koper-erts geleverd; doch regelmatige aders heeft men, tot nog toe, niet kunnen ontdekken. Het eiland Disco, in de baai van den zelfden naam, bevat eene steenkool-mijn, welke de naburige vastigheden, sedert eenigen tijd, met groot nut, ten haren voordeele doen dienen. Onder de regering van christiaan den IV verbeeldden zich eenige, meer hebzuchtige dan kundige, ontwerpmakers, zand te hebben gevonden, hetwelk goud bevatte. Zij bragten twee aanzienlijke ladingen te Koppenhagen, en spraken met geestdrift van hunne ontdekking. Maar hun zand, op de proef der kunstbewerkinge gesteld zijnde, bleek, niets anders dan gemeen zand te zijn. Een zeer merkwaardig verschijnsel

{==176==} {>>pagina-aanduiding<<}
zijn drie warme bronnen, wier water des zomers en des winters kookt; zij liggen op het eiland Omartok, op zestig graden.
Hoe weinig verscheidenheids en rijkdoms de Groenlandsche Flora oplevere, verdient zij, echter, opmerking. Haar beschouwende, kan men zich overtuigen, dat de Natuur nooit iets te vergeefs voortbrengt, en dat zij met de zwakste hulpmiddelen de kiemen der vruchtbaarheid verspreidt. Ter zijde van de sneeuw plukt de Groenlander beziën, welke, op zijne moeijelijke togten, zijnen dorst lesschen; op een dorren grond vindt hij planten, heilzaam voor de gezondheid, onder andere de Cochlearia (lepelblad) en de Angelica. Het mos is het meest algemeene voortbrengsel; drieëntwintig soorten heeft men er reeds van gevonden, sommige tot verfstoffe geschikt, eenige zeer heilzaam in sommige ziekten, andere, eindelijk, die tot spijze kunnen dienen. Tegenwoordig houdt men zich in Denemarken onledig, om de zoodanige in den koophandel in omloop te brengen, welke kleurdeelen bevatten, en in de fabrijken met voordeel kunnen gebruikt worden. Misschien zal het der nijverheid gelukken, nieuwen luister te geven aan de tooifels der weelde en aan den opschik der schoone sekse, door middel eener plant, die langs de akelige rotsen van een poolgewest kruipt!
Onder de Groenlandsche dieren verdient vooral opmerking de witte beer, van wege zijne grootte, zijn lang en overvloedig haar, en zijne vraatzucht. Hij zwerft langs den oever, gretig azende op zeekalveren en visschen. Zijn verschijnen verspreidt den schrik, en het valt niet gemakkelijk, hem te dooden of te vangen. Meer landwaarts ontmoeten de Groenlanders, op hunne togten, wilde rendieren, hazen en vossen, op welke zij eene voordeelige jagt maken. Jagt maken zij wijders op wilde vogelen, vooral dezulken, die zich aan den zeekant onthouden; met veel behendigheids weten zij de eendennesten weg te nemen, om uit dezelve de kostbare vederen te verzamelen, bij den naam van noordsch dons bekend. Tot dezen tak van nijverheid

{==177==} {>>pagina-aanduiding<<}
bezitten zij een uitsluitend regt, bij eene vergunning des Konings van Denemarken. De walvischvangst brengt hun somtijds aanmerkelijke voordeelen aan; zij houden zich daarmede onledig in gemeenschap met de Denen, naardien zij zelven alle de noodige werktuigen niet bezitten. Wanneer zij hun aandeel in de vangst in hunne eigene huishoudingen niet kunnen verbruiken, verkoopen zij het voor Europische waren. Minder werks maken zij van de vischvangst, niettegenstaande dezelve hun overvloed van levensonderhoud konde verschaffen; vruchteloos waren, tot heden toe, de pogingen, om hun het gewigt daarvan te doen begrijpen.
De palmboom, die de kokosnoot draagt, is de rijkdom van den Indiaan; het rendier, tam gemaakt zijnde, is toereikende voor alle de behoeften des Laplanders; de Groenlander vindt in het zeekalf eenen schat, die hem gewoonlijk elk ander hulpmiddel kan doen ontberen; hij doodt dit dier met pijlen, vangt het in netten aan den oever, of harpoeneert het in zee. Deze laatste handelwijze, hoe moeijelijk en gevaarlijk ook, is de meest gebruikelijke, en de Groenlanders oefenen er zich in van kindsbeen af. Het vleesch van het zeekalf dient hun tot spijze; zijn vet geeft hun olie ter verlichting; zijne huid verschaft hun kleederen, en overtreksels voor hunne tenten. De beelden, onder welke zij zich het geluk eens toekomenden bestaans voorstellen, zijn, meestal, ontleend van de zeekalveren-jagt, en van de voordeelen, welke hun deze dieren aanbrengen.
Van geschiktheid tot handwerken zijn de inboorlingen van Groenland niet ontbloot; met veel overlegs maken zij hunne schuitjes, gelijk ook de riemen en harpoenen. In de volkplanting Gothob hebben zij eene soort van werkplaats, waarin zij, van den zachten steen hunner bergen, lampen, kook- en andere ketels maken. Elders ontmoet men timmerlieden, kuipers en smeden. Even vernuftig als sterk en moedig zijn de vrouwen. Op de zeetogten zitten zij dikmaals aan het roer of aan den riem. Op de landreizen verzamelen zij het voortbrengsel van de jagt; en men ontmoet

{==178==} {>>pagina-aanduiding<<}
er, welke zeer groote rendieren, door hare mannen gedood, op de schouders dragen. In het huisselijke leven houden zij zich inzonderheid met naaijen bezig, en maken, van het vel van wilde dieren, kleederen, voorschooten en tabakzakjes. Deze stukken, altijd zeer zorgvuldig bewerkt, dragen getuigenis van haar geduld en bekwaamheid. Tot het naaijen gebruiken zij eene soort van garen, van de pezen van zeedieren gemaakt.
Van wege de levenswijze der Groenlanders valt het bezwaarlijk, de hoegrootheid der bevolking naauwkeurig en in de bijzonderheden te bepalen. Zoo veel, intusschen, weet men met zekerheid, dat er eene ontzettende onevenredigheid plaats heeft tusschen het getal der bewoneren en de uitgestrektheid des gronds. In dit uitgebreide gewest, hetwelk, van het zuiden naar het noorden, eene ruimte van tusschen de vijf- en zeshonderd mijlen beslaat, had men slechts vijfduizend en eenhonderd personen van beide seksen geteld omtrent het einde der vorige eeuwe, en in den aanvang der tegenwoordige telde men er ongeveer zesduizend, de volkplanters, ten getale van tusschen de twee- en driehonderd, daaronder begrepen. Voetstappen van menschen ontmoet men alleenlijk op de kusten en in eenige belendende oorden. Het binnenland is eene onmetelijke woestijn, alwaar de elementen alleen hunne werkzaamheid en kracht oefenen. Misschien, echter, zullen de nijverheid en de moed in deze woestijn doordringen, om derzelver gelaat te veranderen. Reeds maakt de bevolking eenigen voortgang, en de woningen worden uitgezet. Landen, even nabij de Noordpool als een gedeelte van Groenland gelegen, te weten, IJsland, Finland, het noordelijke van Rusland, van Zweden en van Noorwegen, zijn reeds door den landbouw ontgonnen, en zelfs in Lapland wordt het kouter door den grond gedreven. De mensch is met het voorregt begaafd, in alle klimaten te kunnen leven; en zijne werkzaamheden, naar gelange zij zich uitbreiden, verzachten allengs den invloed des dampkrings. De Natuur, zijne regten erkennende, wijkt voor het vermogen, welk hij allerwegen oefent,

{==179==} {>>pagina-aanduiding<<}
en levert hem nieuwe eigendommen, zelfs in de poolgewesten, naar mate hij zich vertoont, om dezelve in bezit te nemen. Eeuwen, intusschen, zijn er noodig ter voltooijinge van zoo moeijelijke omwentelingen, en ter daarstellinge van groote uitkomsten, welke, echter, altijd zeer onderscheiden blijven van dezulken, die door den arbeid verkregen worden onder eenen zachter hemel.

(Het overige hierna.)




Verslag wegens het nog zeer schaars bekende koningrijk Nepaul.

(Zijnde hoofdzakelijk getrokken uit de Observations made during a Mission to Nepaul in the year 1793, by Colonel kirkpatrick, in 1811 in 4to uitgegeven.)

‘Land- en Volkskennis is op zichzelve gewigtig, onderhoudend en leerzaam; wat daartoe kan bijdragen, behoort gemeen gemaakt te worden. Wij twijfelen des niet, om het volgende, over het Koningrijk Nepaul, in ons Mengelwerk, den Lezeren aan te bieden.’

Geen Engelschman had, tot hiertoe, de bergreeks overgetrokken, welke de vallei van Nepaul van de noordoostelijke gedeelten van Bengalen afscheidt, toen, omstreeks het einde des jaars 1792, aan het Britsche Gouvernement in Indië zich onverwachts eene gelegenheid opdeed, om het gordijn, 't welk zoo langen tijd tusschen de beide landen gehangen en dezelve als vaneen gescheiden had, op te ligten.
Het Hof van Pekin, gevoelig geraakt wegens zekere inbreuken, door het Gouvernement van Nepaul gemaakt op de regten des Lamas van Thibet, dien de Keizer van China, eenigen tijd geleden, onder zijne bescherming genomen, of, met andere woorden, aan zich onderworpen

{==180==} {>>pagina-aanduiding<<}
had, besloot, dien beleediger te straffsen. Te dezen einde zond de Chinesche Keizer een Leger af, 't welk het gebergte van Thibet overtrok, en tot digt bij Khatmandu, de Hoofdstad van Nepaul, doordrong. De minderjarigheid van den Rajah deed het ontzette Regentschap zich bij het Britsche Gouvernement vervoegen, om de tusschenkomst van 't zelve te verzoeken. - Dat Gouvernement aanschouwde toen, voor de eerste keer, het zonderlinge schouwspel van eene talrijke Chinesche Legermagt, eene stelling beslaande, die van de hoogten van Dhyboon een afgelegen gezigt aanbood van de vallei van den Ganges en van de rijkste der bezittingen van de Engelsche Compagnie.
De noodzakelijkheid om den vrede met het Chinesche Rijksbestuur te behouden, en te waken over de belangen aan de andere zijde van Azië, wederhield de Engelschen om met krijgsgeweld tusschen beiden te komen. Dan, de Kolonel kirkpatrick werd, als middelaar, derwaarts gezonden, om te beproeven, of hij, door deze en gene diplomatieke schikkingen, de verschillen tusschen die beide Volken ten einde zou kunnen brengen. Dan, deze Afgezant kwam te laat. Het gevaar had het Regentschap bevreesd gemaakt, en den vrede doen sluiten op voorwaarden, hoogst ongunstig voor de onafhankelijkheid van Nepaul.
Het verblijf des Kolonels kirkpatrick in dat Rijk duurde slechts eenige weken; en had hij daarenboven het ongeluk, van een gedeelte diens tijds, door de koorts, aan huis en kamer bepaald te zijn. Dan, het weinige, 't geen hij mededeelt, ten aanzien van een Land, waaromtrent de berigten zoo schaars zijn (*), zal, houden wij ons verzekerd, de algemeene aandacht verdienen.

{==181==} {>>pagina-aanduiding<<}

Nepaul is eene dier hoogliggende en gelukkige valleijen, die, even als Cachemire, besloten liggen in eene groote reeks van bergen van den tweeden rang, welke zich zuiden westwaarts uitstrekken van de reusachtige bergreeks van Himalaya en de hooge gewesten van Tartarije. Aan de oostzijde zijn de landbezittingen van de Ghoorkhali, of tegenwoordig regerende Familie, bepaald door Boahtan, of het Land van den Deb-Rajah; ten zuid-oosten stooten zij aan de districten van Rungamully en Coochbehar; ten noordoosten zijn zij van Thibet gescheiden door de hooge bergketen, waarin de doortogten van Phullak en Kooti gelegen zijn. Ten zuiden wordt het grondgebied van Nepaul bepaald door de gewesten Durbungahi, Tirhout en Ghemparum. Ten zuid-westen ligt Bulrampore en Goruckpore; hieraan grenst het schattingschuldig Vorstendom van Bootwal. De grenzen van Nepaul ten westen raken verscheidene deelen van Ouda; ten noord-westen worden zij gescheiden van verscheidene districten van Rohitcunad door de heuvelen van Almorah, en worden zij daar bepaald door de heerschappijen der Rajahs van Serinugur en Siremore, en door gedeelten van Thibet, alle gelegen buiten de besneeuwde bergketen van Himma-leh. Het grondgebied van Nepaul beslaat, tusschen de oostelijkste en westelijkste grenzen, niet minder dan twaalf geographische graden; dan, zij strekken zich slechts twee graden van het noorden tot het zuiden uit: voor het grootste gedeelte is het eene slip gronds van iets min dan
één graad in de breedte.
Khatmandu, de Hoofdstad van Nepaul, ligt op den oostelijken oever van de Bishmutty. Die rivier stroomt er eene Engelsche mijl langs. De breedte heeft weinig te beduiden; deze bedraagt nergens meer dan eene halve mijl. De meest in 't oog loopende voorwerpen zijn de houten Tempels. Deze gebouwen zijn niet bepaald in de stad,

{==182==} {>>pagina-aanduiding<<}
maar staan verspreid in den omtrek, bijzonder langs de zijden van eene vierkante waterkom. Van het aantal dezer gebouwen geeft de Kolonel ons een zeer groot, schoon eenigzins onbepaald, denkbeeld; schrijvende: ‘Er zijn omtrent zoo vele Tempels als Huizen, en omtrent zoo vele Afgoden als Inwoners.’ - De Afgoden moeten zeer talrijk zijn, indien men staat moge maken op de berekening, dat het geheele getal der Nepaulsche Godheden door des wel onderrigten op tweeduizend zevenhonderd en drie-en-dertig wordt gesteld. Behalve deze Tempels, bevat Khatmandu verscheidene andere, op eene grooter schaal van steen gebouwd, met twee of drie schuins afloopende daken, naar boven toe versmallende, en in punten uitloopende, die, zoo wel als eenige der bovendaken, rijkelijk verguld zijn en een schilderachtig voorkomen opleveren.
De huizen der stad zijn van steen, met pannen gedekt; de daken loopen naar de straat af. Veelal zijn ze omgeven door houten balkons van doorluchtig snijwerk en van eene zeldzame gedaante; de voorgevel, in stede van regtstandig op te loopen, steekt in eene hellende rigting uit naar de spanten van het dak. De huizen zijn twee, drie of vier verdiepingen hoog, en, over 't algemeen, van een slecht voorkomen.
Khatmandu, met de voorsteden en dorpen, zal omstreeks 22,000 huizen bevatten; dan, de stad zelve, wanneer men tien menschen voor elk huis rekent, ('t welk de Kolonel kirkpatrick eer te weinig dan te veel gesteld acht) heeft niet meer dan 50,000 inwoners.
De daar op volgende meest belangrijke steden zijn Paln, Bhatgong en Khirtipoor; de te onderbrenging van de laatstgemelde plaats kostte den Ghoorkhali zoo veel moeite, dat, uit wraak wegens den wederstand der inwoneren, aller mannen neuzen werden afgesneden. Deze schrikkelijke daad van wreedheid gebeurde staande het verblijf des Roomschcatholijken Zendelings, van welken wij hier boven in eene aanteekening melding maakten; en de Kolonel kirkpatrick werd, na een tijdsverloop van drieëntwintig jaren,

{==183==} {>>pagina-aanduiding<<}
aan deze gebeurtenis herinnerd, daar zoo velen der mannen, bestemd tot het dragen hunner reisgoederen over het gebergte, van hunne neuzen beroofd waren. Om de geheugenis dezes ter straffe uitgevoerden togts te bewaren, beval de tuchtiger, dat de naam der stad zou veranderd worden in Naskata-poor, zoo veel beteekenende als de stad der mannen zonder neus.
Het noordelijkste gedeelte van Nepaul ligt op de breedte van 27 en een' halven graad. Nogtans geniet deze vallei (in sommige opzigten) de luchtsgesteltenisse van eenige der zuidelijke deelen van Europa. De toppen der omringende bergen zijn, gedurende den winter, verscheidene dagen lang besneeuwd; en nu en dan valt er sneeuw in de vallei zelve. Eene ruige vorst bedekt veelal den grond in dat saizoen; doch, schoon de koude sterk genoeg is, om, nu en dan, voor drie of vier maanden, stilstaande wateren te doen bevriezen, blijven de rivieren nogtans onbevrozen. - Nepaul schijnt deze gunstige luchtsgesteldheid geheel verschuldigd te zijn aan de groote hoogte, waarop het gelegen is: want, liggende in de nabuurschap van een gewest, in nimmer smeltende sneeuw begraven, wordt de luchtsgesteltenis weinig daardoor aangedaan; en, behalve de beschutting, welke ontstaat van de tusschen beiden liggende bergen, verzekert men, dat de Himma-leh, of Noorde-wind, in dit dal niet waait, uitgenomen nu en dan bij zeer kortstondige vlagen. - De hoogte van Nepaul boven het oppervlak der zee kan, uitwijzens den barometer, niet minder zijn dan 4000 voeten; en echter rees de thermometer, staande het verblijf des Kolonels kirkpatrick, eens tot 87 graden. Kort na zonneöpgang stond de thermometer gewoonlijk tusschen de 50 en 54 graden; nooit lager dan 47. 's Avonds ten negen ure teekende hij van 62 tot 66. De gemiddelde luchtswarmte was eenige dagen 67 graden. De jaarsaizoenen van Nepaul staan omtrent gelijk met die van Opper-Hindustan. De regentijd valt er iets vroeger in, en begint in het zuid-oostelijkste gedeelte; doorgaans valt er veel waters, en de regentijd eindigt te midden van Wijnmaand.

{==184==} {>>pagina-aanduiding<<}
In den regentijd overstroomen de rivieren dikwijls de oevers.
Van de luchtsgesteldheid van Nepaul gewagende, moeten wij ons niet bepalen bij de vallei. Eene reis van eenige weinige uren buiten dezelve doet, bij het beklimmen der bergen, eene zeer groote verandering van luchtsgesteltenisse ondervinden. In den tijd van drie of vier dagen kan men (van Noakote naar Khenoo trekkende) de hette van Bengalen voor de koude van Rusland verwisselen. Het is niet onwaarschijnlijk, dat een kort verblijf in Nepaul, in alle ongesteldheden, welke uit verzwakking voortkomen, even veel baats zou toebrengen als eene reis naar Europa; en de lijder zou het onschatbaar voordeel genieten, om van de eene temperatuur tot de andere over te gaan, tot dat hij die had aangetroffen, welke voor zijnen toestand best geschikt was. Er zijn misschien slechts weinige gevallen, die het voor eenen zwakken en ziekelijken noodig zouden maken, om, in den winter, eene hooger luchtstreek te zoeken dan die in de vallei Chitlong, of, in den zomer, eene meer veerkrachtige lucht, dan hij op den top van den Chandraghiri zou inademen; een top, waar de van zelve voortkomende vruchten zijn de framboos, de moerbezie, de walnoot en de perzik. Te dezer hoogte zouden waarschijnlijk de vruchten en moeskruiden van Europa wel voort willen.
De gezondheid dezer hoogere bergtoppen wordt gestaafd door het frissche gelaat der bewoneren. De koorts, hier onder den naam van Owl bekend, bepaalt zich tot de laagste valleijen: dit is het geval niet van de keelgezwellen, in Hindustan bekend onder den naam van Ghaigha, en in Nepaul Ganoo genaamd, welke dezelfde kwaal schijnt als de Goitre in het Alpische gebergte. Deze Goitres in Nepaul worden door velen aldaar gehouden voor het uitwerksel van de inbeelding der zwangere vrouwen, die gestadig het onaangenaam gezigt hebben van de uitstekende kaken der apen; van welk gedierte het gedeelte Gorjasirre krielt, en welker wegjaging of dooden voor eene schreeuwende goddeloosheid zou gehouden worden.

{==185==} {>>pagina-aanduiding<<}

Het was voorheen een sterk heerschend begrip der Hindustanners, dat in Nepaul goudmijnen voorhanden waren. Dan, het is thans vrij duidelijk bewezen, dat de Nepaulsche gewesten geen goud opleveren, uitgezonderd eene zeer kleine hoeveelheid, gezift uit het zand van zekere beken, die door dit land vloeijen. Doch, schoon Nepaul geene goudmijnen hebbe, vindt men andere metalen in dit land. Het ijzer van Nepaul is overheerlijk. Aan koper is geen gebrek.
Over 't algemeen zijn de huizen in Nepaul van gebakken steen gebouwd; dewijl het gebruik van anderen steen (schoon men dien niet van verre zou behoeven te halen) onbetaalbare kosten zou veroorzaken in een land, waar men van geene wagens kan gebruik maken, of iets te water vervoeren. Van hier, dat, niettegenstaande den grooten overvloed en verscheidenheid van steenen, tot bouwen geschikt, welke men in het omgelegen land ontdekt, waaronder eenige soorten van marmer en jaspis, een steenen gebouw alhier veel zeldzamer is dan in Bengalen. Men zegt, dat er een groote voorraad van rotskristal digt bij Ghoorkha gevonden wordt. Kalk en leisteen zijn overal overvloedig. Nogtans zijn er geene kalkovens: tot kalk bedient men zich doorgaans van klei, welke de ingezetenen willen dat in hun vochtig gewest beter is dan steenkalk.
Het vee van Nepaul schijnt, over 't algemeen gesproken, niet beter, dan 't geen men in Bengalen en de hoogere gewesten aantreft. De honig, die er valt, is voortreffelijk; dit kan men niet zeggen van de kool en erten, zijnde de éénige moeskruiden, welke men er aantreft, en beide verre van de beste soort. Dan, onder de voortbrengselen van dezen anders milden grond moet men tellen de Tooral, eene soort van Yam, en de Kuraila, eene soort van wilde aspersie. Deze maken een groot gedeelte uit van het voedsel der gemeenste soort van inwoners.

(Het vervolg en slot hierna.)


{==186==} {>>pagina-aanduiding<<}

Eenvoudig doch treffend verhaal van de vroedvrouw, welke Hendrik den IV zijn eerste kind bragt.

Heeft de lezer, gelijk wij zeker stellen, over gene stijve Etiquette vaak de schouders opgehaald, welke iederen waarlijk grooten Monarch even zoo lastig als zijnen onderdanen, en slechts door dezulken is uitgevonden en nagevolgd, wien hun eigen gevoel zeide, dat zij geene aanspraak op vrijwilligen eerbied te maken hadden; dan zal bij de volgende beschrijving; het treffend tegenbeeld daarvan, dat medelijdend schouder-ophalen in eene aangename roering verkeeren. Het betreft hendrik den IV, dezen als Koning en als mensch even beminnelijken man, die zijnen roem nimmer in verwoesten, of zijn genoegen in ellendige vleijerijen vond; die, in plaats van gene, zijnen landlieden zeer onverschillige, eer, honderd of duizend vierkante mijlen meer tot Frankrijk te rekenen, liever eenen ieder een hoen in den pot te verschaffen zocht; wiens beeldzuil neergesmeten en nog niet weer opgeregt, wiens ontwijd gebeente uit het graf naast de kerk van St. Denis, waar een eerlijk grijsaard hetzelve begroef, nog niet weer in den prachtig herbouwden tempel is bijgezet geworden. Deze hendrik, wien nog heden de nakomelingschap met verrukking noemt, wist niets van Etiquette, legde nooit eene koude schors om zijn hart. Trouwens, hij had ook een hart; hetzelve sprak uit elke zijner handelingen; het spreekt luid uit het volgend verhaal eener Vroedvrouw, die hem zijn eerste kind bragt. Zij heette boursier, en liet haar kunsteloos berigt te Parijs in 1625 drukken. Een uittreksel uit dit geschrift zal geenen lezer van gevoel vervelen. De goede vrouw moge zelve spreken.

Toen de Koningin van haar eerste kind zwanger was, wilde de Koning, dat de oude Madame dupuis haar in de verlossing zou bijstaan, omdat zij hem van eenige aanzienlijke dames was aanbevolen; maar de Koningin wilde niets van haar hooren. Mij was nog niet ingevallen, dat mij zulk een geluk beschoren was. Mevrouw de thou, mijne begunstigster, kwam op de gedachte, zeggende: ‘De eerste en noodwendigste eigenschap eener Vroedvrouw is, dat zij der kraamvrouwe behage.’ Ik werd voorgeslagen, ten minste als hulp voor de oude

{==187==} {>>pagina-aanduiding<<}
zwakke dupuis. Doch de Koning verklaarde toornig, dat men zijn misnoegen zou opwekken, zoo men met de Koningin daarvan sprak. Er werd nogtans van gesproken; ik moest verschijnen; de Koningin zag mij eene poos lang strak aan, zeide geen woord, en ging heen. Des anderen daags liet zij mij zeggen: niemand dan ik zou haar verlossen. Intusschen hoorde ik veertien dagen lang niets verder, dan dat het Hof alle toerustingen tot de reis naar Fontainebleau maakte, waar de Koningin haar kraambed zou houden, en dat ook de oude dupuis zich daartoe gereed maakte. Op zekeren avond had de Koning weer van haar gesproken, doch de Koningin het hoofd geschud, en verklaard: ‘Ik houd niet van dupuis.’ - Hij stond versteld, vroeg angstig na, hoorde mij noemen, liet zijne artsen roepen, vernam naar mij, zond naar Mevrouw de thou, verlangde de getuigenis van twaalf dames, die zich van mijne hulp hadden bediend, en liet zich eindelijk te vrede stellen. Ik moest bij de Koningin komen. Zij zeide, dat zij mij verkozen, en nog nooit in eene eigene keus misgetast had. Zij beval, in mijne tegenwoordigheid, den Hofbehanger, een bed voor mij gereed te houden; en mij, mijnen koffer te pakken, doordien ik haar binnen drie of vier dagen vergezellen zou. Des anderen morgens moest ik haar aan het bed bezoeken, om haar te zeggen, of zij een' zoon of eene dochter zou baren! Ik profeteerde haar een' zoon. - Op de reis naar Fontainebleau zat ik bij haar in den wagen, met eenige dames; en meester willem, de Hofnar, zat mede op den bok.
De togt werd in twee dagen afgelegd. Het nachtverblijf was te Corbeil in eene herberg, waar slechts eene eenige, kleine, lage, met rook opgevulde kamer voor de Koningin was. Ik en de kameniers sliepen in een' hoek, die slechts door een' dunnen kleiwand van het bed der Koningin was afgescheiden. [Men vergelijke toch in gedachten deze wijze van reizen der Gemalinne van hendrik den grooten met den hedendaagschen omslag!] Des middags werd te Melun gegeten, bij den Heer de la grange-le-roi, waar in het geheel geene meubelen waren, en waar men zich, in plaats van haard, slechts van eenige steenen bedienen moest. Het was tegen het einde der maand Augustus en niet warm. Gelukkigerwijze had men drie takkebossen en drie stukken hout ontstoken. De Koningin stond met den rug naar het vuur; de takkebossen, die zeer dik wa-
{==188==} {>>pagina-aanduiding<<}
ren, rolden naar beneden, haar op de hielen, en zouden haar zeker omver geworpen hebben, zoo ik niet tusschen beiden ware gesprongen. Dit was de eerste dienst, dien ik zoo gelukkig was haar en den toekomenden Koning te bewijzen.
In Fontainebleau volgde ik de Koningin in hare kamer, welke ik van nu af aan niet verliet, dan om te eten en te drinken, of te slapen. Mejufvrouw de la renouilliere zeide mij in haren naam: wanneer de bevalling naderde, moest ik mij door niets van het stuk laten brengen, daar het welligt gebeuren kon, dat de begunstigers der oude dupuis mij allerlei in den weg zouden leggen, om mij in de war te brengen; doch zij zou nooit aan mijne bekwaamheid twijfelen; ik moest maar met haar omgaan als met de armste vrouw in het Koningrijk, en met haar kind als met dat van den armsten man. - Dikwijls herhaalde zij de vraag: of zij een' zoon of eene dochter hebben zou? - en daar hare kleur zoo schoon, haar oog zoo helder was, zoo beloofde ik haar telkens een' zoon. - De Koning was van huis, en bleef ongeveer vier weken uit. Gedurende dezen tijd deed Madame (des Konings zuster) al het mogelijke om der Koninginne den tijd te korten. Er werden balletten gedanst; men reed op de jagt; de Koningin liet zich als toeschouwster in een' draagstoel derwaarts brengen; ik moest met Madame rijden, om in geval van nood terstond bij de hand te zijn.
Acht dagen vóór de bevalling kwam de Koning van Calais. Alles was vrolijk, slechts ik was beschroomd, want hij had mij nog niet gezien. ‘Ma Mie,’ zeide hij tot zijne Gemalin, als hij mij in het oog kreeg, ‘is dat uwe Vroedvrouw?’ - Ja. - ‘Nu, zij ziet er naar uit, om u goed te bedienen.’ - ô, Gewis! ik bedrieg mij nooit in mijne keus. - ‘Ma Bonne,’ zeide hij vervolgens tegen mij, ‘doe uw best; gij hebt wat gewigtigs ondernomen.’ - Sire, ik hoop met Gods genade. - De Koning kwam bij mij, en zeide mij allerlei plagerijen. Dit kwam, omdat hij bij de bevalling der Hertogin van beaufort was tegenwoordig geweest, en destijds de oude dupuis zeer vrij met hem gesproken had; dus meende hij, dat alle Vroedvrouwen het even zoo moesten maken. Hij raakte mijne hand aan, en zeide: ‘Nu? Gij antwoordt mij niets?’ - Ik was in schrikkelijke verlegenheid. Gelukkig trad juist de Hertog van elboeuf binnen, en riep, als hij mij gewaar werd, hij verheugde zich

{==189==} {>>pagina-aanduiding<<}
mij daar te vinden. - ‘Hoe, Neef!’ zeide de Koning, ‘gij kent mijne vrouws Vroedvrouw?’
‘Ja wel, Sire; de mijne is door haar zeer gelukkig verlost.’
Nu liep de Koning naar de Koningin: ‘Ma Mie! ma Mie! Daar is mijn Neef elboeuf, die kent uwe Vroedvrouw, en prijst ze. Dat is mij lief; dat geeft mij goede hoop.’
Den anderen dag zeide mij de Koningin, dat, zoodra zij zou bevallen zijn, zij wel aan mijn gezigt zou zien, of het kind een knaapje of een meisje was. Ik bad Hare Majesteit daarop toch geen staat te maken, omdat het gevaarlijk was in zoodanige oogenblikken vreugde of ontevredenheid te doen blijken. Ik verzekerde, dat ik in allen geval een ernstig, treurig gelaat zou toonen. De Koning trad juist binnen, en wilde weten, waarvan wij gesproken hadden. Toen hij het vernomen had, zeide hij lagchende: ‘Ja ja, zeggen zal zij het niet, als het een jongen is, maar zij zal het uit alle kracht uitschreeuwen; want er bestaat geene vrouw op de wereld, die in zulk een geval zou kunnen zwijgen.’ - Ik bad Zijne Majesteit te gelooven, dat ik nogtans dit vermogen over mijzelve zou hebben, daar de gezondheid der Koningin, en te gelijk de eer mijns geslachts, op het spel stond. - Mejufvrouw de la renouilliere trok mij ter zijde, en verzocht mij, haar bij de bevalling een onmerkbaar teeken te geven, om, zoo het kind een knaapje was, de eerste te zijn, die het den Koning boodschapte. Ik sprak met haar af, dat ik, bij een' zoon, het hoofd voorover buigen, en, bij eene dochter, het achterwaarts werpen zou. Terstond daarop kwam gratienne, de tweede kamenier, en verlangde denzelfden dienst van mij. Ik werd verlegen. Zij merkte de reden, want zij had mij met Mademoiselle de la renouilliere heimelijk zien spreken. ‘Het is wel,’ zeide zij, ‘ik wil u geen verschil met mijne oudste kameraad op den hals halen; ik begeer slechts, dat gij, bij de geboorte van een' knaap, mij luide toeroept: ‘Mijne dochter! warm mij spoedig een laken.’ Dit beloofde ik.
Den 27sten September, te middernacht, zond de Koning naar mij, wijl de Koningin zich kwalijk bevond. Ik meende in den beginne, dat men mij slechts plagen wilde, zoo als reeds meermalen gebeurd was; maar de kamerdienaar, pierrot, drong mij zoo sterk om haast te maken, dat ik naauwelijks tijd had om mij in te rijgen. Als ik bij de Koningin kwam, riep de Ko-
{==190==} {>>pagina-aanduiding<<}
ning mij tegen: ‘Spoedig! spoedig! mijne vrouw is krank; zij lijdt groote pijn; zie, of zij niet bevallen zal?’ - Ik bevond terstond, dat haar uurtje gekomen was. Toen sprak de Koning: ‘Ma Mie, ik heb u reeds dikwijls gezegd, dat de Prinsen van den bloede bij uwe bevalling tegenwoordig moeten zijn; alzoo bid ik u, besluit daartoe, want uwe en uws kinds toekomstige grootheid hangen hiervan af.’
De Koningin antwoordde: zij zou alles doen, wat hem aangenaam was.
‘Ik weet wel,’ hernam de Koning, ‘dat gij alles wilt, wat ik wil; maar ik ken u, gij zijt bloode en schaamachtig, en ik vrees, wanneer gij u daarboven niet verheffen kunt, dat uwe verlossing er door verzwaard zal worden. Daarom bid ik u nogmaals, maak u niet verlegen; het is nu eenmaal de voorgeschrevene form.’
De Koningin had hevige weeën. Bij iedere vlaag hield haar de Koning vast, en vroeg mij, of het nu tijd ware de Prinsen te laten komen? - Ik antwoordde, ik zou het hem wel zeggen als het tijd was. Doch na één ure werd hij ongeduldig en zond naar de Prinsen conti, soissons en montpensier. Gedurende dat hij hen verwachtte, zeide hij schertsende: ‘Wie nog nooit drie Prinsen van den bloede in de grootste verlegenheid gezien heeft, die kome slechts hier, ik zal ze hem toonen. Montpensier, vrees ik, zal in onmagt vallen; want hij kan niemand zien lijden.’ - Zij kwamen alle drie tegen twee ure. Doch als de Koning hoorde, dat het oogenblik nog niet zoo nabij was, zond hij ze weer heen, met verzoek, zich op de eerste boodschap gereed te houden. Ook de lijfartsen werden geroepen, en bleven in het zijvertrek.
Intusschen was de groote zaal, naast des Konings vertrekken, in orde gebragt. Daar stond een groot ledekant van rood sluweel, waarnevens het kraambed; twee gordijnen, een groot en een klein, die aan den zolder opgerold waren, werden neergelaten, het groote als eene tent met dikke touwen aan vier hoeken vastgemaakt. Hetzelve was van fijn Hollandsch linnen, hield wel twintig el in den omtrek, en in deszelfs midden bevond zich het kleinere, waaronder men het kraambed zette, en de Koningin er in legde. Een zetel, stoelen en tabourets werden gebragt voor den Koning, Madame en Mevrouw de nemours, ook de kraamstoel met rood fluweel bekleed. Tegen vier ure des

{==191==} {>>pagina-aanduiding<<}
morgens mengde zich een heftig koliek onder de weeën, en verhinderde de bevalling. De artsen werden geroepen. Zij vroegen mij, wat ik doen zou, indien ik er alleen was? - Ik noemde hun de middelen, welke ik voor heilzaam hield, en zij schreven dezelve terstond voor. De reliquien der heilige margaretha lagen op eene tafel, en twee geestelijken baden onophoudelijk bij dezelven.
De weeën duurden twee en-twintig en een vierde uur. De Koningin bewees, tot verbazing aller toeschouwers, eene buitengewone standvastigheid. De Koning week bijkans geen oogenblik van haar, en, wanneer hij nu of dan daartoe genoodzaakt werd, zond hij elke minuut, om naar haar te vernemen. Ik merkte, dat zij zich van schreeuwen onthield, en verzocht haar dit niet te doen, opdat haar de borst niet opzwol. Terstond riep de Koning: ‘Schreeuw, schreeuw, ma Mie! anders zwelt u de borst.’ - De Koningin wenschte op den stoel te bevallen; de Prinsen zaten tegen haar over onder de groote tent, ik voor haar op eene bank. Eindelijk haalde ik den Dauphin, en verbergde hem terstond in windselen en lakens, zoodat buiten mij niemand wist, van welk geslacht het kind was. Daar het zeer zwak was, omdat het lang had geleden, zoo vorderde ik van mijn' kamerdienaar wijn; men bragt mij eene slesch en een' lepel. De Koning kwam bij mij. ‘Sire,’ zeide ik, ‘zoo het een ander kind ware, zou ik wijn in den mond nemen, en het dien inspuiten, omdat het zwak is.’ Terstond nam de Koning de slesch, zette ze mij zelf aan den mond, en riep: ‘Doe dat, ma Bonne! doe als met ieder ander kind.’ Nu nam ik een mondvol wijn, blies dien het kind in, en het kwam oogenblikkelijk tot zichzelve.
Thans deed het mij zeer, te zien, dat de Koning treurig van mij ging en zich voor den schoorsteen plaatste. Ik zocht met de oogen la renouilliere, om haar het afgesproken teeken te geven; maar zij warmde juist het groote bed. Nu merkte ik de loerende gratienne, en riep haar toe: ‘Mijne dochter! warm mij spoedig een laken.’ - Op het oogenblik liep zij naar den Koning, en wenschte hem geluk. Doch hij voerde haar tegen: ‘Zoo het een jongen ware, zou ik het boursier al lang aan het gezigt gezien hebben.’ - ‘Het is evenwel een zoon,’ beweerde gratienne. Thans kwam ook la renouilliere er bij; ik gaf haar het teeken;

{==192==} {>>pagina-aanduiding<<}
zij nam haastig hare kap af, maakte voor den Koning eene diepe reverentie, en verzekerde Zijne Majesteit, zij had het afgesproken teeken van mij ontvangen, het was wis en waarachtig een zoon.
Nu kregen des Konings bleeke wangen hare kleur terug. Hij kwam bij mij, en fluisterde mij in het oor: ‘Is het waar, Vroedvrouw? is het een zoon?’ - Op mijn bevestigend antwoord zeide hij: ‘Wees op uwe hoede, geef mij geene korte vreugde, dat ware mijn dood!’ - Ik ontblootte den kleinen Prins een weinig, doch zoo, dat de Koningin het niet gewaar werd. Thans hief de goede vader zijne handen ten hemel, en tranen liepen hem over de wangen, zoo groot als erten. Vervolgens vroeg hij mij: of ik zijne vrouw reeds iets daarvan gezegd had? - Ik verzekerde van neen, doch bad hem er omzigtig mede voor den dag te komen. - Hij liep naar de Koningin, kuste haar, en zeide: ‘Ma Mie, gij hebt veel pijn uitgestaan, doch de barmhartige God heeft onze wenschen verhoord, wij hebben een' schoonen jongen.’ - De Koningin vouwde hare handen, hief de oogen ten hemel, schreide, en viel in onmagt. Doch de Koning merkte het niet eens; want reeds liep hij van den een naar den ander, omhelsde de Prinsen bij de rij af, rukte alle deuren open, en liet binnen komen, wie maar wilde, wel tweehonderd menschen, zoodat men zich in het geheel niet roeren kon, om slechts even de Koningin in haar bed te dragen. Als de Koning gewaar werd, dat ik zeer verdrietig daarover werd, klopte hij mij op den schouder, en zeide: ‘Stil, stil, Vroedvrouw! word niet boos: dit kind behoort allen; allen moeten zich met mij verheugen.’ Al wat tot het Hof behoorde, bragt hij zelf bij den jonggeboren, dreef ze vervolgens weg, om voor anderen plaats te maken, en allen kusten zich onderling naar hartelust; ja de vreugde was zoo groot, dat ik zelfs dames van hoogen rang gezien heb, die hare bedienden omarmden.
Zoodra de Dauphin gewasschen, gezwachteld was, en de Koningin hem teederlijk aan hare borst gedrukt had, werd hij op de voor hem bestemde kamer gebragt, welke van nu af aan geen oogenblik ledig werd; want naauwelijks had de Koning eenen hoop menschen binnengeleid, of reeds bragt hij eenen anderen. Zijn bed liet hij nog denzelfden avond naast dat der

{==193==} {>>pagina-aanduiding<<}
Koningin opslaan, en of zij al beducht voor zijne gezondheid was, zoo wilde hij haar toch volstrekt niet meer verlaten.
Eenige dagen hierna ging ik den Dauphin bezoeken. Ik vond de kamer vol Prinsen en Prinsessen, en wilde terug treden; doch de Koning riep: ‘Binnen maar! binnen maar, Vroedvrouw! voor u zijn de deuren hier niet gesloten. Ventre saint gris!’ voer hij voort, terwijl hij zich tot de overigen keerde, ‘ik heb van mijn leven menigen braven kerel gezien, in den krijg en elders; maar nooit zulk een geresolveerd wijf, als dit. Heeft zij niet mijn' zoon met een zoo koel gezigt op haar' schoot gehouden, als of het een ander kind ware? Zekerlijk had zij het beloofd; maar het was toch een Daiphin, en sedert tachtig jaren was geen Dauphin in Frankrijk geboren. Nu, gij zult ook in het vervolg niet anders heeten dan mijne welberadene (ma resolue).’

Goede Koning! mogten uwe reliquien, in plaats van die der heilige margaretha, op de tafel van elken Monarch liggen! en ieder zijne oogen op dezelven werpen, zoo dikwijls de schaamte hem bekruipt, een mensch te zijn.

De geldverloochening, oe de schoonste vrouw van Berlijn. Door Mevrouw Isabelle de Montolieu.

(Zedelijk Verhaal.)

Bij de twintigduizend kroonen, karel, zeide de rijke ahler tot zijnen zoon; dat is evenwel eene mooije som, en ik moet u zeggen, dat ik bezwaarlijk kan besluiten, van deze erfenis af te zien. Wij zijn reeds rijk genoeg, zegt gij, en deze aanwas van rijkdom zoude ons niet gelukkiger maken. Ik erken deze beide waarheden; maar het is ten minste der moeite waardig om er onze gedachten over te laten gaan, en ons niet bloot te stellen aan een te laat berouw, door aldus eene weldaad te verwerpen, welke God ons zendt. Denk er ernftig over, zoon!
Neen, vader! antwoordde de jongeling vurig; ik ben wel verzekerd, er nimmer berouw van te zullen hebben. Ik heb, dank zij uwer goedheid, meer geld dan ik kan verteren, en...
Ja, ja, ik weet het wel; veel gelds te verteren, valt niet in

{==194==} {>>pagina-aanduiding<<}
uwen smaak; eer moet ik er u toe aansporen, dan u terughouden; liever zoude ik zien, dat gij vertooning maaktet met onzen rijkdom, dan dat gij uw geld heimelijk besteeddet; tot goede werken, welis waar; maar wie weet er iets van? Gij gelijkt naar wijlen mijne moeder; zij was in haar huis een voorbeeld van orde en zuinigheid, hield niet van pracht en weelde, veroorloofde zich geenerlei grilligheid, en haar eenig vermaak bestond in weldoen aan de genen, die gebrek leden; hare beurs stond voor alle hare vrienden en voor alle ongelukkigen open. Maar, om dit vermaak te genieten, schaadt de overvloed van goederen niet, en hoe meer men heeft, zoon...
Hoe minder men geeft, voegde karel er glimlagchende nevens. Hebt gij niet dikmaals opgemerkt, vader, dat overmaat van rijkdom het hart verhardt? Men is dan zoo verre verwijderd van den behoeftige, dat men niet meer aan zijne armoede denkt; en er zijn er evenwel, waar men dit het minst zou vermoeden. Dit gevaar is het inzonderheid, waaraan ik mij niet wil blootstellen. Indien het waar zij, gelijk gij zegt, dat ik het geluk heb naar mijne goede grootmoeder te gelijken, wil ik niet rijker zijn dan zij, uit vreeze dat die gelijkenis mogt verminderen.
Gij zijt reeds veel rijker, antwoordde de Heer ahler met eene houding van weltevredenheid. Mijn grootvader leide den grond van onzen rijkdom; mijn vader verdubbelde dien, en ik heb hem verdriedubbeld. Gij zijt mijn eenig kind, en, indien gij op denzelsden voet blijft voortleven, zult gij niet de helft van onze inkomsten verteren. Daarom, handel met deze erfenis zoo als gij goedvindt, ik laat die aan u over; bedenk echter, dat gij misschien niet zoo onverschillig zijn zoudt omtrent het geld, indien uwe geneigdheid omtrent eene andere zaak kwame te veranderen, zoo als gij weet dat ik dikwijls heb verlangd.
Omtrent welke zaak, vader? vroeg de jongeling eenigzins verlegen.
Hoe kunt gij dat vragen? dat verstaat zich van zelf: omtrent het huwelijk. Gij weet, hoe veel vermaaks gij mij zoudt doen met er uwe gedachten over te laten gaan; maar gij schijnt een vast besluit te hebben genomen, ongehuwd te willen leven en sterven.
Ik verzeker u, vader, antwoordde karel zuchtende, dat, hoedanig mijn gedrag te dezen opzigte moge geweest zijn, ik geen bepaald besluit heb genomen.

{==195==} {>>pagina-aanduiding<<}

Het zoude u ook zeer kwalijk staan, zoon. Eene ijdeltuitige en kleinverstandige vrouw had u door hare schoonheid verleid; zij heeft u verlaten om eenen medevrijer, die haar een' luisterrijker stand beloofde. Vier jaren zijn er sedert verloopen. Is dit eene genoegzame reden, om niet aan een ander meisje te denken? Bedenk, dat gij naar de dertig jaren loopt, en dat ik.... Maar ik zal hierop niet meer aandringen, en handel gij met deze twintigduizend kroonen zoo als gij goedvindt. Één ding zal ik u slechts verzoeken. Al voorlang betuigdet gij uw verlangen om Berlijn te zien; ga er eenige maanden vertoeven: gij zult u omtrent deze erfenis laten onderrigten; gij zult er naar vernemen, of de andere bloedverwanten verdienen hetgene wij voor hen willen doen; ik ken hen in het geheel niet, naauwelijks zelfs bij naam; naar hetgene gij daar ter plaatse zult vernemen, zult gij een besluit nemen zoo als u goeddunkt; op u moest deze erfenis komen; van nu af laat ik het aan u over, om er over te beschikken; maar mijn wil is, dat dezelve wél besteed worde.
Vast beraden was de jonge ahler, de erfenis aan de onbekende bloedverwanten af te staan, het zij ze het verdienden of niet, indien zij dezelve noodig hadden; en hij had volkomen gelijk. De verre neef, van welken hij geërfd had, was even gelijk de meeste rijke lieden, die voor hunne bloedverwanten geene anderen dan dezulken erkennen, die hun eere kunnen aandoen, het zij door hunnen rijkdom, of door hun aanzien in de wereld, en de armen, of van welken niet gesproken wordt, laten varen. Al voor verscheidene jaren zijnen handel hebbende opgegeven, weinig ophebbende met de wereld en met de verkeering, had hij zijne laatste levensjaren gesleten op een landgoed, op eenigen afstand van Berlijn, kwam zeiden in de stad, en bezocht niemand; in het geheel geen werk had hij gemaakt van eenige bloedverwanten, die onbekend in deze groote stad leefden, die hem niet kenden, en niet bij hem durfden komen. Schroomvallig is bijkans altijd de armoede, en vreest, lastig te zullen wezen; doch hij herinnerde zich zeer wel, in zijne jeugd eenen neef ontmoet te hebben, die toen reeds den naam van den rijken ahler had; hij had geenerlei gemeenschap gehouden met dezen bloedverwant, die dertig mijlen van Berlijn woonde; doch hij wist, dat hij een zoon had. Die jongman, dacht hij, moet, even als zijn vader, de rijke ahler heeten, en mijn kapitaal, in zijne handen, in zijn geheel blijven, en niet verdeeld wor-
{==196==} {>>pagina-aanduiding<<}
den onder allen, die er toe geregtigd zijn konden, en alsdan in goeden doen zouden komen, en niets meer; terwijl, indien ik dezen jongeling tot erfgenaam benoemde, en zijn vaderlijk erfgoed en het mijne bij elkander gevoegd wierden, hij den staat van een' Prins zou kunnen voeren; en dit zou mijner gedachtenisse tot eere verstrekken. Diensvolgens benoemde hij de Heeren ahler, vader en zoon, tot zijne algemeene
erfgenamen.
Het gebeurt somtijds, dat de bloedverwanten van een rijk man zich eerst na deszelfs overlijden bekend maken; dit gebeurde ook thans. Naauwelijks had de oude ahler zijne oogen gesloten, of zijne Berlijnsche bloedverwanten verschenen, om zijne nalatenschap tot zich te nemen. Zij waren van moederszijde aan hem vermaagschapt; niemand droeg denzelfden naam; maar volgens de wet zouden zij erfgenamen geweest zijn, indien er geen testament geweest ware. Dan, men vond er een ten voordeele van den rijken ahler, hetwelk hunne hoop verijdelde. Zij barstten uit in luide klagten, en de erfgenaam ontving gelijktijdig de tijding van deze erfenis en van het jammeren der onterfde neven. Straks betuigde de jonge en edelmoedige ahler aan zijnen vader zijn verlangen, dat een kapitaal, waarop hij nooit staat gemaakt had, en hetwelk hun gewierd, verzeld van de zuchten en tranen van lieden, die het zoo veel noodiger hadden dan zij, niet gevoegd wierd bij hetgene zij reeds bezaten, maar deszelfs natuurlijke bestemming volgde. De vader beriep zich op de bedoeling des testateurs, en op den eerbied voor den laatsten wil eens mans, wien het vrijstond naar goedvinden over het zijne te beschikken. De jongeling bragt daartegen in, dat, indien zijn oude bloedverwant had kunnen weten, hoe weinig belangs zijn erfgenaam in dezen schat stelde, hij zich wei zou gewacht hebben, hem dien na te laten. De vader verzette zich daartegen; de zoon bleef op zijn stuk staan; eindelijk viel het besluit, de zaak te zullen overlaten aan het gevoelen van eenen vriend, die op den Heer ahler den sterksten invloed had; deze was een verstandig, eerlijk en kundig man; volmaakt eenstemmig van gevoelen met den zoon, nam hij, om den vader te overreden, het alvermogende wapentuig des hoogmoeds te bate, hetwelk hij wist, bij hem krachtiger dan de geldzucht te werken; hij sprak met hem van de verbazende uitwerking, welke deze
erfverzaking in de wereld doen zoude; hij zeide, dat hij voortaan met den titel van den edelmoedigen ah-
{==197==} {>>pagina-aanduiding<<}
ler zou onderscheiden worden; behendig wist hij zich aldus van een gebrek te bedienen, om hem een goed werk te doen verrigten. Men zegge nu nog, dat het vernuft nergens toe deugt! De hoogmoed verwierf, hetgene aan de regtvaardigheid, en zelfs aan de vaderlijke zwakheid, zou geweigerd geworden zijn.
De jonge karel ahler vertrok dan naar Berlijn, en deze zoo lang verlangde reis hield hem meer bezig dan eene erfenis, welke hij met vermaak opofferde. Te Berlijn had hij twee Akademievrienden, die beiden lieden van aanzien waren geworden; zij waren gehuwd, en leefden gelukkig en geächt in den schoot hunner familie. In het eerst zuchtte zijn hart, op de gedachte, dat, ware het niet geweest door de onstandvastigheid der éénige vrouw, welke hij bemind had, hij hetzelfde geluk zoude gesmaakt hebben; maar van zijne liefde was hij zoo volkomen genezen, dat hij, bij nadenken, zichzelven geluk wenschte, nog vrij te zijn, en de vermaken dezer luisterrijke hoofdstad onbelemmerd te kunnen genieten. Zijne beide vrienden verzorgden hem toegang bij hunne bekenden. De bekende gastvrijheid en gezelligheid der Berlijners, de belangrijke voorwerpen, welke men hem dagelijks deed bezigtigen, rakende de kunsten en wetenschappen, dat alles verschafte stoffe aan zijne werkzaamheid, waaraan zij sinds geruimen tijd niet meer gewoon was, en deed zijne zielsvermogens herleven, in kwijning verzonken door de eenzelvige levenswijze, welke hij sedert ettelijke jaren had geleid; van nieuws bekwam hij de levendigheid van den twintigjarigen ouderdom, waarvan hij het verlies dikmaals had betreurd.
Eene proeve daarvan had hij op zekeren dag, als hij, met zijne twee vrienden, eene wandeling deed op de Wilhelmsplaats. Van verre zag hij eene jonge, zedig gekleede persoon, die hun tegenkwam, en wier gestalte hem zeer bevallig toescheen. Zij naderde, en hare gedaante, houding en gelaatstrekken bekoorden karel; elke beweging ontwikkelde eene nieuwe bevalligheid; telkens werd hij sterker getroffen. Zij ging hun digt voorbij; men groette elkander; de oogen van het schoone meisje ontmoetten die des jongelings; de uitdrukking, welke zij daarin bespeurde, deed haar de hare nederslaan, en een zachte blos maakte haar nog schooner. - Wie is zij? Hoe heet de schoonste vrouw van Berlijn? vroeg hij met nadruk

{==198==} {>>pagina-aanduiding<<}
aan een' zijner vrienden. - Dat is veel gezegd, gaf deze hem tot antwoord: de schoonste vrouw van Berlijn!... Zij is evenwel zeer schoon, en ik verwonder mij, haar nog niet ontmoet te hebben: zij moet hier vreemd zijn. - Ahler volgde haar met zijne oogen, zoo lang hij haar zien konde. Zijne vrienden schertsten dikwijls met hem over de schoonste vrouw van Berlijn. Wanneer de gewaarwordingen nog niet gezet zijn, nemen zij dikmaals de kleur aan van hetgene haar omringt; vrolijk beäntwoordde hij de boert, tegen hem gerigt, omtrent de schoone onbekende; maar zoodra hij zich alleen bevond, was hij geheel anders te moede; met eene soort van hartklopping herinnerde hij zich de bekoorlijke gestalte, even als eene hemelsche verschijning over de Wilhelmsplaats zwevende. Hij zag haar telkens naderen, hem voorbij gaan, blozende hare oogen nederslaan, vervolgens zich verwijderen en verdwijnen. Geheele uren stond hij aan het venster van zijne herberg; zijn hart klopte, zoodra hij van verre eene vrouw zag, die eenigzins geleek naar haar, die zijn hart gevangen hield; en treurig wendde hij zijne oogen van haar af, wanneer hij, haar van naderbij ziende, eene andere gestalte vernam dan haar, welke hij inwendig noemde, niet slechts de schoonste vrouw van Berlijn, maar van de geheele wereld. Elk vormt zich een denkbeeld van volmaaktheid of van geluk, hetwelk hij verlangt te bereiken, zonder de minste hope van er in te zullen slagen. Dit ondervond karel: het denkbeeld, ik zal haar niet wederzien, kwam onophoudelijk bij hem boven; duizend treurige en onbepaalde gewaarwordingen overheerden zijne verbeeldingskracht; in zijn hoofd schiep hij zich eene nieuwe wereld, in welke hij haar moest ontmoeten, welker beeld hem zoo levendig had getroffen, dat hij hetzelve niet kon vergeten, en door hetwelk alle zijne vermaken, als 't ware, vergiftigd
waren.
(Het vervolg en slot hierna.)

Iets, over den oorsprong der tafelconditie: Dokter Snel!

Een Dokter Snel nemen, is een spreekwoord, of gezegde, hetwelk gemeenzaam gebezigd wordt, wanneer men met vrienden aan een' vrolijken of vriendelijken maaltijd gaat; zijnde dan

{==199==} {>>pagina-aanduiding<<}
veelal het gebruik, dat men, vóór men gaat eten, zegt: ‘Laat ons een Dokter Snel nemen;’ waarop ieder in zijn glas wijn schenkt, en denzelven naar lust uitdrinkt. Velen schrijven dit spreekwoord toe aan, of leiden het af van den raad, dien zeker Dokter, wiens naam snel zoude geweest zijn, aan zijne zieken zoude gegeven hebben, om, namelijk, tot versterking van de maag, vóór het aangaan van den maaltijd, een glaasje wijn, vooral rooden wijn, te nemen. Dit is mogelijk; doch ik geloof eerder, dat het afkomstig is van het nog niet onbekende woord in onze taal: snelle, snelleke; bij kiliaen: Poculi fictilis, teretis, minusculi genus, quod cito et facile exhauritur; en dat men zal gezegd hebben: een snelle, snelleke, snelletje nemen; dat is: ‘Laat ons schielijk, eer wij gaan zitten of aan het eten gaan, een klein glaasje drinken; een hapje, een snapje nemen.’ Naderhand, toen men de beteekenis van het woord snelle als 't ware verloren had, en men naar den oorsprong van deze gewoonte gezocht heeft, heeft men dezelve niet beter weten te huis te brengen, dan zich het bovengemelde vertellingje voor te stellen, op zichzelve en oppervlakkig niet onaannemelijk; te meer, wanneer men zich daarbij voorstelt, dat zoo een glaasje, hapje, schepje, dronkje, teugje vrij wel met den raad van een Dokter instemt, die, bij het voorschrijven van een drankje, meestal aanraadt, om daarvan bij het uur of half uur een eetlepel vol te gebruiken. Maar zoo gaat het, wanneer men, zijner eigene tale onkundig geworden, over de beduiding van een woord, over eene spreekwijze, over den oorsprong van eene gewoonte wil oordeelen: men slaat dan den bal ellendig mis; men raakt van het spoor, en men stopt elkander, gelijk men
zegt, knollen voor citroenen in de hand.
In de stad 's Hertogenbosch is nog bekend de snellenstraat, alzoo genaamd naar een huis, dat de drie snellen genoemd wordt, in die straat staande. Zoo mijn geheugen mij niet bedriege, is er in den gevel van dat huis een steen, op welken drie kannetjes verbeeld staan, welke snellen genoemd worden. Zoo dit huis eens, door een mogelijk toeval, ware weggeraakt geweest, en niet weder opgetimmerd, of, opgetimmerd zijnde, een' anderen naam gekregen had, ware mogelijk ook de oorsprong van den naam der straat verloren geraakt; en, om dien on te sporen, ware er niet anders noodig, wanneer men aan

{==200==} {>>pagina-aanduiding<<}
geen snellen, kannetjes of bekertjes, meer dacht, dan zich voor te stellen, dat voorheen in die straat een zeer beroemd en kundig Dokter gewoond had, die snel genaamd was, en dat de naam der straat van hem ontleend was. En ziet daar dan niet alleen eene gissing naar den oorsprong van den naam eener straat, maar zelfs ook al naar de woonplaats eenes Dokters snel, van wien men nergens ooit iets gehoord of gelezen heeft, dan alleen uit het vertelseltje van het nemen van een Dokter Snel; welk woord Dokter ik geloof eene latere inlassching te zijn, eerst plaats gegrepen hebbende, na dat men de ware beteekenis der gewoonte, door het niet meer kennen van het woord snelle, verloren had. En, zoo men de woonplaats van den onbekenden Dokter snel eens in 's Hertogenbosch hadde kunnen plaatsen, ras ware die stad de plaats geworden, van waat de gewoonte, om vóór den eten een snelle of snelletje te drinken, afkomstig was.




Een zalig nieuwjaar.

(Ter opening van de eerste Vergadering der Rotterdamsche Afdeeling der Hollandsche Maatschappij van Fraaije Kunsten en Wetenschappen in 't jaar 1814.)

Op de worstelbaan van 't leven 
Heeft toch elk zijn Vaderland: 
Waar het heete Zuiden brandt, 
Waar het Noorden ons doet beven, 
Ieder is die troost gegeven, 
Ieder heeft een Vaderland. 
 
Ieder weet en kent het oord, 
Dat hem voor zijn deel behoort, 
Waar zijn moeder hem gedragen, 
En hem, voor haar teeder klagen, 
Bij zijn' eersten ademtogt, 
Dezen Erfgrond heeft gekocht. 
 
Ieder heeft een' waarden grond, 
Die hem 't eerste zag ontwaken, 
En zijn' pas ontsloten mond 
Naar de borst der voedster haken; 

{==201==} {>>pagina-aanduiding<<}

Die hem zag van uur tot uur 
Lagchen, treuren, kwijnen, bloeijen; 
Die hem zachtkens heeft zien groeijen, 
En in hem een heilig vuur 
Voor het Vaderland ontgloeijen. 
 
Ach, wat was hij ons niet waard! 
Ons, in Nederland geboren, 
Vrienden, die de citer snaart, 
Om de wereld te doen hooren, 
Dat gij Frankrijks slaven waart! 
 
Ach, wat was die dierbre grond 
Heilig aan ons kloppend harte! 
Bij de diepste hartewond 
En de wreedste zielesmarte 
Bleef ons steeds een dierbaar pand 
In het lieve Vaderland. 
 
Al de roem van onze Vadren 
Was aan onze wieg gehecht. 
Aan den Amstel, Maas, en Vecht, 
Welk een plekje men mogt nadren, 
Alles tuigde van hun moed, 
Van hun roem en overvloed. 
Roem en rijkdom waren zamen 
In ons midden hecht vereend; 
En de glans der groote namen 
Bleef den glans van 't goud beschamen, 
Heel der wereld uitgeleend! 
 
Maar die grond werd ons ontstolen, 
Maar die schat van roem en eer, 
Maar die rijkdom van weleer, 
Waar geheiligd, of verholen, 
Vielen voor den Dwingland neêr: 
Nergens kon men veilig scholen; 
Want geen roem of rang hield stand: 
Niemand had een Vaderland! 

{==202==} {>>pagina-aanduiding<<}

Al die schat is toen vervlogen, 
Al die roem is hoog bevlekt! 
't Is niet voor uw oog bedekt, 
En ik wil geen vond of logen, 
Zij de waarheid nog zoo naar, 
Bij een zalig Nieuwejaar. 
 
Maar het nieuwe Jaar is zalig, 
Dubbel zalig voor ons hart, 
Dat hier dikwijls was benard, 
Wen de Dichter, als voormalig 
Vrij, den Dwingland heeft getart; 
Als hier, onder 't boezemprangen 
Van den ijzren kluisterband, 
Nog aan de oude Vrijheidszangen 
Mond en lippen bleven hangen, 
Vol van 't oude Vaderland! 
 
Ja, dat nieuwe Jaar is heilig, 
Driemaal heilig aan het koor, 
Dat hier nu weêr, vrij en veilig, 
Zingen zal voor 't zalig oor. 
Want, al zijn onze oude schatten 
Uitgeplonderd, weggeroofd: 
Zij de aloude roem der Batten 
Door een' korten nacht verdoofd: 
Laat ons roemen, laat ons zingen, 
Laat ons juichen hand aan hand, 
Daar alom het outer brandt: 
't Nieuwe Jaar, ô feestelingen! 
Gaf ons weêr ons Vaderland. 
 
Dat is weder, dat herwonnen, 
Dat hergeven aan den moed, 
Die weêr uitbarst in een' gloed, 
Als de vlam van duizend zonnen! 
Dat is ons vergeefs ontroofd! - 
Driemaal zij ons lot geloofd! 
Nederland is weêr herboren: 
Hollands taal bioeit als te voren, 
Door geen' vreemden walm verdoofd: 

{==203==} {>>pagina-aanduiding<<}

Vrijheid is ons weêrgegeven; 
Koopvaardij gaat weêr herleven; 
't Wapen blinkt voor eigen haard; 
't Siersel, daar ons oog op staart, 
Tuigt, wat dierbren Vorst wij loven! 
God zij dank! oranje boven! 
 
Wie dan is er, die nog zint, 
En den geest nog af blijft matten, 
Wijl hij alles niet hervindt? 
Wie toch geeft om andre schatten, 
Die het Vaderland bemint? - 
Ons is weêr het zalig oord, 
Dat ons voor ons deel behoort, 
Waar een moeder ons gedragen, 
En ons, voor haar teeder klagen, 
Bij onz' eersten ademtogt, 
Dezen Erfgrond heeft gekocht! 
Alles, wat wij teêr beminnen, 
Is aan dezen schat gehecht: 
Met hem kunnen we alles winnen, 
Zonder hem is 't Al geslecht: 
Alles is in hem besloten: 
Uit die bron is voortgesproten 
Al der Vadren lof en eer. 
Laat ons handlen als die Vadren, 
En hun welvaart zal ons nadren 
En weêr stroomen als weleer. 
 
'k Heb dan ook geene andre wenschen, 
Vrienden! voor onszelven veil: 
'k Wensch noch ander luk noch heil, 
Noch een' andren roem van menschen. 
't Welzijn van het Vaderland, 
Als het eenig, dierbaar pand, 
Dat ons alles doet verwerven, 
Zonder 't welk we in schande sterven, 
Dat alleen bezielt de snaar 
Voor dit zalig Nieuwejaar. 

{==204==} {>>pagina-aanduiding<<}

Laten dan de Zanggodinnen, 
Die het koor der Maas beminnen, 
Zingen op den ouden trant: 
Maar, wat schoons zij mogen loven, 
Eeuwig drijv' de zangtoon boven, 
Die hier klinkt voor 't Vaderland. 
 
a.s. van reesema. 


Aardige gezegden van den Engelschen schouwspeler Foote.

Bij den dood van eenen zijner vrienden, zeide men hem, dat de Artsen vóór de begrafenis deszelfs hoofd wilden onderzoeken. Zijne gewone luim werd wakker, en hij riep: ‘Wat drommel willen ze daar dan zoeken? Ik heb hem vijf-en-twintig jaar gekend, en er nooit iets kunnen vinden.’
Als foote een been moest afgezet worden, riep hij, eenige oogenblikken na het begin der operatie, van ongeduld uit: ‘Is het been nog niet af?’ De operateur, een knorrig man, gaf ten antwoord, dat men zich niet te overijlen had. ‘Nu,’ zeide foote half in onmagt, ‘word niet boos, Heer Dokter! het is de eerste keer, dat mij een been afgezet wordt; als het eens weer gebeuren mogt, zal ik mij wel beter houden.’
Naderhand logeerde foote, om kerstijd, op het landgoed eens Graven, waar hem het vuur, bij de gestrenge koude, niet voldeed. Den derden dag maakte hij zich reisvaardig; de gastheer verzocht hem, nog wat te blijven; doch hij antwoordde: ‘Neen, neen! bleef ik langer, zoo zou ik welhaast op mijne beenen niet meer kunnen staan.’ - ‘Ei!’ zeide de ander, ‘wij drinken immers zoo sterk niet.’ - ‘Neen, dat niet,’ zeide foote; ‘maar er is te weinig hout in huis; ik vrees, de bediende mogt een volgenden morgen mijn regter been nemen, om de kamer warm te maken.’
Eenmaal ging hij des avonds zeer laat door eene straat, en zag een' man naast zich nedervallen, die uit een venster der tweede verdieping geworpen werd. Gelukkigerwijze viel hij op een' mesthoop, en bezeerde zich niet. Foote rigtte hem menschlievend op, en herkende in hem eenen bekende, dien hij dikwijls zijne hartstogtelijke geneigdheid tot het spel had pogen tegen te praten. ‘Welkom, vriend!’ zeide foote; ‘maar vanwaar zoo haastig?’ - ‘Een ongelukkige twist bij het spel’ ... begon de ander. - ‘Derhalve weer bij het spel?’ viel foote hem in de rede: ‘heb ik u niet altijd geraden’ - naar het venster opziende - ‘niet zoo hoog te spelen?’





{==205==} {>>pagina-aanduiding<<}

Mengelwerk.

Redevoering, over den invloed, welken de heerschende denkbeelden des volks omtrent het staatsbelang hebben op het lot van den staat.

Door Mr. A. Siewertsz van Reesema, Advocaat te Rotterdam (*).

Toen de overheersching der dwingelandij, waaronder het Romeinsche volk bijna was bezweken, op de heugelijkste wijze werd vervangen door de vaderlijke teederheid, waarmede trajanus zijne regering aanving, toen sprak de ernsthaftige tacitus een treffend oordeel uit over de tijden, die hij beleefd had, en de tijden, die hij voor zich zag. ‘Wij hebben een groot gedenkteeken van lijdzaamheid gesticht, (zeide hij) en gelijk onze voorouders gezien hebben het hoogste toppunt der vrijheid, alzoo wij dat der slavernij, daar ons door den geheimen dwang zelfs het hooren en het spreken ontnomen was. Zekerlijk zouden wij ook het geheugen zelve te gelijk met de sprake verloren hebben, wanneer het evenzeer in ons vermogen was te vergeten als te zwijgen. Nu eindelijk, echter, verheft zich ons gemoed, daar onze Vorst, al dadelijk in 't opgaan van den heugelijksten tijd,

{==206==} {>>pagina-aanduiding<<}
zaken vereenigd heeft, die eertijds onvereenigbaar waren; vorstelijkheid en vrijheid: nu dagelijks het geluk van het rijk vermeerdert, en de openlijke zekerheid niet meer op een' blooten wensch, maar op geloof en kracht gevestigd is. Echter gaat, naar den aard der menschelijke zwakheid, de herstelling langzamer dan het kwaad. Want gelijk de ligchamen langzaam aangroeijen, maar spoedig verdelgd worden, zoo laten zich het verstand en de geest gemakkelijker onderdrukken dan weder opwekken. Want ook de zoetheid zelve der werkeloosheid sluipt gemakkelijk in, en de eerst gehate laauwheid wordt naderhand zelfs bemind. Wat, echter, zegt het niet, dat, gedurende vijftien jaren, (een zoo groot gedeelte des menschelijken leeftijds) velen door allerlei ongevallen, en de bloeijendsten en braafsten door de wreedheid des Dwingelands, zijn omgekomen? dat wij slechts weinigen overig zijn, die niet alleen anderen, maar ook onszelven hebben overleefd; daar wij uit ons beste leven zoo vele jaren missen moeten, door welken de jongelingen tot grijsaards, de grijsaards tot de uiterste grenzen des levens met stilzwijgen zijn genaderd. Dan, zeker, kan het niet onnuttig zijn, de geheugenis der gewekene slavernij en de getuigenis van ons tegenwoordig geluk, tot onze opwekking, te vereenigen (*).’
Zoo luidde de taal des geredden vaderlanders vóór bijna achttien eeuwen! En wat dunkt u, mijne Hoorders? vindt gij haren weergalm niet in uwe ziel, dankbaar starende op de verlossing van eene dwingelandij, welke, in uitgezochte wreedheid en helsche streken, alle voorbeelden der vroegere geschiedenissen overtreft?
Ja! de uitnemende redevoeringen, welke bereids deze gehoorzaal met de levendigste liefde voor Vorst en vaderland hebben vervuld, hebben tevens de treffende gelijkheid aangetoond van ons eigen lot, en dat des Geschiedschrijvers, die wel onze eigene mag geheeten worden. Ja! ook wij

{==207==} {>>pagina-aanduiding<<}
hebben eene gedenkzuil van lijdzaamheid opgerigt op de omgewroete grondvesten van onzen ouden staat; ook wij zien ons van de braafste jongelingen, van de edelste mannen verlaten, die aan de gevloektste staatkunde zijn opgeöfferd; ook wij zien eene geheele reeks van jaren aan onzen besten leeftijd ontstolen; ook wij zien den hersteller van ons geluk de zekerheid van ons bestaan vestigen op die twee, voormaals bij ons onvereenigbare, zaken, vrijheid en opperheerschappij.
Ik zal mij niet verdiepen in deze beschouwing, te rijk voor eene bloote schets, en zoo uitvoerig reeds voor uwe aandacht ontbloot. Maar, M.H., wanneer ik in den tijd onzes ongeluks, afgepijnd door het knellend gevoel der onmagt, menigwerf mijne verpoozing zocht bij dezen zelfden tacitus, die met zoo schoone trekken den aard, de levenswijze en den moed onzer eerste voorvaderen geschilderd heeft, dan kon mijne aandacht niet afgetrokken worden van die treffende waarheid, dat, al wierd ons ook de spraak en het gehoor ontnomen, het geheugen echter, als eene leermeesteresse des levens, als een licht der waarheid, als een bolwerk der wijsheid, voor ons behouden bleef. Dan sloeg ik mijne oogen rugwaarts van deze zoo heillooze verschijnselen naar de oorzaken, welke daarvan de verderfelijke kiemen hadden verspreid: dan dwaalde ik rond tusschen goedhartige dwalingen, welgemeende maar mislukte pogingen, te ver getrokkene stellingen eener onbeproefde bespiegeling, te onbegrensde gehechtheid aan verouderde meeningen, en somwijlen, ach! tusschen laaghartigheden en vergrijpingen tegen het vaderland; tot dat ik eindelijk bleef stilstaan bij den verbazenden invloed, welken de heerschende denkbeelden des volks omtrent het staatsbelang gehad hebben op het lot van den staat. Dan hoopte ik, bij het eindigen onzer rampen, ook eens den tijd te zullen beleven, dat het voorledene aan mijn vaderland ten spiegel verstrekken, en een nog beter dan te voren gevestigd welzijn voor hetzelve aanbreken mogt. En thans, M.H., nu wij genaderd zijn aan het tijdstip, dat wij den cirkel der afdwaling hebben rondgeloopen, nu echter ondervinden wij bij al den zegen, wel-
{==208==} {>>pagina-aanduiding<<}
ken wij genieten mogen, ook tevens zelven, dat de herstelling langzamer gaat dan het kwaad; nu ook zien wij nog hier en daar, dat de laauwheid, welke in het gevolg der onderdrukking geweest is, niet genoegzaam in eene levendige deelneming is overgegaan. Intusschen zullen wij eerstdaags hooren, op welke
grondslagen de vereeniging van ons allen, van welke begrippen of gevoelens ook, zal gevestigd worden. Kan het dan wel ongepast of ontijdig geächt worden, dat ik eenige oogenblikken van u verge ter opsporing van den weg, om den schat des geheugens, die voor ons behouden bleef, te genieten, en de toekomst te verzekeren door de wapenen, die het voorledene ons aanwijst? De hoop, althans, op uwe toestemming doet mij het wagen, om te spreken over den invloed, welken de heerschende denkbeelden des volks omtrent de staatsbelangen hebben op het lot van den staat. Ik zal trachten dien invloed te schetsen, en daarna uit deze schets eenige aanmerkingen afleiden ter aanwijzing van de pligten, die daaruit voor ons voortvloeijen. Ik zal mij echter tot algemeene beschouwingen bepalen, en de bijzondere toepassing, als tot deze plaats niet behoorende, aan eens ieders eigene aandacht overlaten.
Wanneer een onaanzienlijk stofdeel, door den adem des winds opgenomen, toevallig neêrkomt op eene stille en effene waterbaan, dan vormen zich rondom hetzelve een groot aantal kringen, die hoe langs hoe meer elkander in uitgebreidheid te boven gaan, tot zij eindelijk zich weder in de oppervlakte verliezen, als het stofdeel reeds lang in de diepte is verloren. Wanneer eene losse sneeuwvlok van het Zwitsersch gebergte zich aan eene andere hecht, en langs de sneeuwbaan afrolt, dan groeit zij aan, en wint in ommekring; dan trekt zij anderen tot zich; dan vormt zich eindelijk een onoverzienbare klomp, die, nederstortende, alles afrukt en voortdrijft en wegvoert, en eindelijk in zijnen laatsten val de stille hut des vreedzamen landbewoners, met al wat hem dierbaar is, verplet; terwijl het eerste vlokje, reeds bij de eerste ver-
{==209==} {>>pagina-aanduiding<<}
eeniging, onherkenbaar geworden is. Niet anders is het gelegen met den gang en den invloed, welken de aanvankelijk eigene gedachten van sommige menschen kunnen hebben, wanneer zij in betrekking komen tot den staat van het algemeen.
Tot geluk van het menschelijk geslacht, bestaat er tusschen deszelfs leden eene eigenaardige gezelligheid en een onderling verkeer, welke eenen niet geringen aanwas ontvangen hebben in dat maatschappelijk leven, hetgeen zeker, in eenen redelijken zin, alleen de natuurstaat des menschen mag genoemd worden. Die gezelligheid, dat verkeer, die uitwisseling van alle gaven, krachten en hebbelijkheden, zijn de grondslagen, waarop het werk der beschaving des zedelijken wezens is aangelegd; op haar berust het gebouw der verlichting, aan hetwelk, van het begin der schepping af, met zoo vele afwisselingen is geärbeid; op haar steunt en rust de keten, langs welke de geest der menschheid tot eene hoogere volmaaktheid wordt opgevoerd. Geene gerijfelijkheid des natuurlijken levens zou ons aanzijn hebben veraangenaamd, geene kunst of wetenschap zou onzen geest hebben veredeld, ja geene gewaarwording van zedelijke deugd zou onze ziel hebben vervuld met het gevoel harer hoogere bestemming, wanneer niet deze natuurlijke aanleg des menschen door eene maatschappelijke orde gehandhaafd, en door gezag en wetten tegen alle stoornis verdedigd was.
Maar, gelijk deze gezelligheid als 't ware het voertuig is van al het nuttige, schoone en edele, dat den mensch boven al het geschapene verheft, zoo brengt dezelve ook tevens al het verderfelijke, al het afzigtelijke, al het onedele voort, hetwelk uit de ondeugd, de dwaling, het onverstand der menschen voortkomt. Ik wil niet beslissen, of zij zelfs niet milder zij in het verspreiden van het kwade, dan van het goede: ik mis hier volkomen den maatstaf, door welken ik dit zou mogen bepalen. Zie ik op den langen tijd, welken deze aarde reeds bestaan heeft, op de uitstekende wijsheid, welke aan dezelve door gewijde en on-
{==210==} {>>pagina-aanduiding<<}
gewijde monden is verkondigd, en hoe desniettegenstaande de ondeugd op den troon zit, en ruime lof en eere en onderwerping wordt toegebragt aan hetgeen laaghartig, geveinsd, onedel, ja beneden de waarde der menschelijke nature is; dan zeker zoude ik bijna aan zulk eene meening toegeven. Maar, sla ik het oog op de verwonderlijke schilderij van de opvoeding des menschdoms; zie ik ieder schepsel nog heden geboren worden als een zwak, hulpeloos, onkundig wezen, dat even zeer met de geringste zaken onbekend is als de eerste menschen, dat voor zichzelven van het minste begrip af moet worden opgekweekt, om eens van een louter zinnelijk tot een louter zedelijk wezen op te klimmen; zie ik, hoe uit de opvoeding van alle deze onkundige struikelaren moet voltooid worden de opvoeding van het algemeen, - dan heb ik ook eene onoverzienbare reeks van beletselen voor mij, door welke deze uit den aard der zake wordt belemmerd; dan gevoel ik ten duidelijkste, welk een oneindige tijd tot eene algemeene verspreiding en beöefening van waarheid, regtvaardigheid en zedelijkheid noodig is.
Maar, hoe het daarmede ook zijn moge, dit is zeker, dat juist dát gemeenzaam verkeer, voor hetwelk de mensch geschapen is, het middel oplevert, om zoo wel kwade als goede denkbeelden te verspreiden: dit is zeker, dat hetzelve een veld opent voor iedereen, die zich aan anderen wil mededeelen, om al hetgeen hij bedacht of zelf gehoord heeft aan te bieden en in omloop te brengen: dit is zeker, dat de overgang van den eenen tot den anderen, bij de verdubbeling en gestadige uitbreiding der hoorders, met eene snelheid en zekerheid kan toenemen, welke de grenzen der stoutste berekening verre te buiten gaan. Wie toch zou het wagen, den tred aan te wijzen, met welken het gerucht, de bij de ouden vergode faam, voortgaat; bij iederen stap grooter wordende, even als de schimmen, welke de kunst voor het starend oog doet opkomen, en menigwerf nog ijdeler dan een schimmenspel? - Voorwaar, geen schouwspel zou verwonderlijker en verwarder vertoo-
{==211==} {>>pagina-aanduiding<<}
ningen aanbieden, dan dat, hetwelk dikwijls een dorp, eene stad, een geheel land in weinige oogenblikken zou opleveren aan ons gezigt, wanneer wij in éénen oogopslag eens konden doordringen in alle de huizen en verzamelplaatsen der burgers, tot welken eene meer- of minder merkwaardige tijding is overgewaaid. In duizendvoudige gedaanten, met eenen sleep van millioenen bijvoegselen, uit toevallige of voorbedachte aanmerkingen geboren, snelt dezelve van huis tot huis, van oor tot oor, van mond tot mond, en vervult welhaast, naar het verschillend oogpunt, naar de onderscheidene wijzigingen, naar de menigvuldige omkleedselen, waarin zij verschijnt, den geheelen omtrek met verbazing, of blijdschap, of droefheid, of met die allen te gelijk. - Zoo als het nu met het gerucht gaat, hetwelk tijdingen van gebeurde zaken verspreidt, even zoo gaat het met de mededeeling van gedachten en meeningen van allerlei aard. Nu eens van den eenen tot den anderen, dan weder, zoo als op dit oogenblik met ons het
geval is, op eens tot velen te gelijk overgaande, is het ééns uitgesproken woord vogelvrij, en onnaspeurlijk in den weg zijner vlugt.
Het is alzoo onmogelijk, om in het algemeen juist te bepalen, niet alleen de snelheid, waarmede de meeningen der menschen door hunne verkeering aan anderen worden medegedeeld, maar ook de uitgebreidheid van den kring, dien zij doorloopen, en den invloed, welken zij oefenen op het geloof der menigte. De eene blijft lang in het bezit van weinigen, terwijl de andere bijna op dezelfde oogenblikken aan allen gemeen is: de eene wordt even ras vergeten als gehoord, terwijl de andere eenen diepen indruk maakt, en eeuwen lang hare gevolgen uitbreidt. Maar het laat zich toch uit den aard der zake gemakkelijk opmaken, dat eene meening spoediger of langzamer bekend wordt, en meerderen of minderen invloed heeft, naar mate de eerste mededeeling tot een grooter aantal menschen te gelijk geschiede, en naar mate het onderwerp zelf dier meening meer- of minder belangrijk zij aan het algemeen. Het eerste spreekt van zelf. En wat is duidelijker dan het laatste, daar de aan-
{==212==} {>>pagina-aanduiding<<}
dacht van iedereen onmogelijk door eene magtiger keten, dan die van het eigenbelang, kan gebonden worden? Uit het eerste oogpunt, is de uitvinding der drukkunst, wier vrij gebruik een steun is der vrijheid en der wetenschappen, alomme geroemd en gezegend; daar zij met eene snelheid, als die des lichts, aan de verstafgelegene volken mededeelt, hetgeen anders niet dan met de uiterste moeite aan eenen naauwbeperkten kring zou bekend worden. Maar uit het tweede oogpunt zijn er zeker geene meeningen, welke in meerdere uitgebreidheid en met grooteren invloed in het maatschappelijk leven worden rondgeleid, dan die, welke middellijk of onmiddellijk betrekking hebben op het bestuur van den staat, tot welken de menschen behooren. Laat ons een oogenblik vertoeven bij de oorzaken, welke daartoe bijzonder medewerken.
Het staatsbelang is het vereenigd belang van alle de burgers. Eene gewigtige waarheid, wel waardig om ten opschrift te dienen aan de kabinetten der Vorsten. Alle beschikkingen, waarbij het land verbonden, waardoor het land beveiligd, waarmede het land blootgesteld wordt aan gevaar, alle dezen raken mijn eigendom en het uwe, welke daardoor zelve verbonden, beveiligd, in gevaar gesteld worden. Alle openlijke inrigtingen, van welk eenen aard ook, staan in een middellijk of onmiddellijk verband tot onze eigene belangen, tot het natuurlijk of zedelijk welzijn van ons en de onzen. Geen wonder dan voorzeker, dat het staatsbelang een voor ieder allergewigtigst onderwerp oplevert, dat aller aandacht tot zich trekt, en waarbij een ieder gaarne eenige oogenblikken verpoost: geen wonder, dat de hand, welke wordt uitgestrekt om te beschikken over hetgeen wij als het onze beschouwen, naauwkeurig wordt gadegeslagen: geen wonder, dat alle hare bedrijven door allen worden nagespoord!
Het staatsbelang is in de hand van die magt, welke door ieder der vereenigde burgers van zijne eigene vrijheid is afgestaan, om de vrijheid van allen te volmaken. De burger is niet zijn eigen meester, dan in zoo verre

{==213==} {>>pagina-aanduiding<<}
als hij der wetten gehoorzaam is. Geene willekeur kan hem drijven tot het verbreken van den band, die het belang van allen vereenigt en vereffent, of de geregtigheid der algemeene zaak heft den herstellenden arm tegen hem op, en drijft hem terug in zijne beperking. Maar hoe moeijelijk is het niet, altijd aan dien afstand te gedenken! Maar hoe weinigen zijn er niet, die zich onafgebroken aan zulk eene intooming onderwerpen! Hoe velen, bij wien de zinnelijkheid, de eigenbaat, de heerschzucht, het in sommige oogenblikken winnen op de bedaarde stem der rede; bij wien de natuurlijke zucht naar vrijheid ontaart in eene strekking naar losbandigheid; ja die zelfs geene schaamte gevoelen, om bijna openlijk hunnen bijzonderen wil en welbehagen te doen dingen naar de zegepraal op den wil van het algemeen! - Eene vrij algemeene ijverzucht jegens de openlijke magt is het gewrocht van zulke gezindheden: door haar wordt het: tot hiertoe en niet verder, naar eens ieders eigene zinnelijkheid bepaald, als eene grenslijn gesteld aan de oppermagt: zij is het, welke zelfs aan het waarachtig belang meermalen eene onbescheidene geleidster geeft in deszelfs nasporingen van het staatsbestuur: zij stort zich zelfs met alle de wapenen, die de ondeugd weet uit te vinden, in het midden van zijnen weg.
Het staatsbelang is het belang van iederen bijzonderen burger. ‘Maar ieder heeft immers het regt niet alleen, om over zijn belang te spreken: ieder, daarenboven, weet en kent immers zelf het beste zijn belang. Wie kan zoo goed de betrekking van zijne eigene zaken tot die van anderen overzien, als de geen, wien het eigenbelang zelf aanspoort om daarvan de kleinste bijzonderheden te doorgronden? Wat weet een staatsman van het belang des handels? wat een regtsgeleerde van het fabrijkwezen?’ - Ja, M.H.! hoezeer deze wijze van oordeelen geheelenal ongegrond, hoezeer het voor niemand moeijelijker is, de betrekking van zijn bijzonder belang tot dat van het algemeen te bepalen en te waarderen, dan juist voor hemzelven, die door het eigenbelang ge-
{==214==} {>>pagina-aanduiding<<}
leid wordt; hoezeer de kennis van alle vakken van bestaan en welvaart geenszins eene dadelijke beöefening derzelven vordert, maar voor iederen wijsgeerigen onderzoeker openstaat, - het kan echter niet ontkend worden, dat ook deze eigenwijsheid der menschen eene voorname oorzaak is van hunne bemoeijingen aangaande het staatsbelang.
Zoo is het dan, om van geene andere redenen te spreken, de natuur van het staatsbelang, en van de menschen zelven, welke hun allen aanspoort, om zich in eene meerdere of mindere mate daaraan te doen gelegen liggen. Er is dan ook wel geene stof, die eene algemeener deelneming veroorzaakt; geene, welke opener ooren en harten vindt; geene, welke zich in meer verschillende gedaanten doet beminnen. Terwijl alle andere onderwerpen, welke tot onze aardsche betrekkingen behooren, meestal slechts eenen bepaalden tijd ons beheerschen, blijft integendeel het staatsbelang van de wieg tot aan het graf niet alleen hetzelfde, maar welligt een telkens meer aangroeijend vermogen behouden. Hoorden wij niet onze vaders, en moeders, en geburen, en vrienden, en gebieders, en dienstbaren, in één woord, hoorden wij niet allen daarover spreken? Zagen wij niet bij allen dezelfde geestdrift heerschen, als zij meenden dat hun bijzonder belang daarmede in eene dadelijke aanraking verkeerde? Werden wij zelve niet tot eene gelijke deelneming vervoerd, van het eerste oogenblik af, dat wij meenden besef te hebben van onze betrekking tot den staat?
Ja, M.H.! ik geloof geene woorden meer te behoeven, om u bij den oorsprong der volksbegrippen omtrent den staat verder voor te gaan. Uwe aandacht overziet thans den weg, langs welken ik u daartoe geleidde; brengt tot één alles, wat de gezelligheid, het maatschappelijk leven, de natuur van het staatsbelang, wat eindelijk uwe eigene ondervinding u aanbiedt; en uwe overtuiging stemt dan voorzeker in met de waarheid, dat geene meeningen eenen meer algemeenen ingang vinden dan die, welke betrekking hebben op het belang van den staat. Meeningen, dus ook dwalingen; goede inzigten zoo wel, als kwade

{==215==} {>>pagina-aanduiding<<}
voorbeelden; slechte raadgevingen en bedriegelijke vertoogen zoo wel, als waarachtige deugd en zuivere wijsheidslessen. Ja welligt zelfs ook hier nog het slechte gereeder dan het goede. Want eindelijk, M.H., waaromtrent laat de mensch zich gereeder bedriegen, dan omtrent zijn eigen belang? Wanneer slaat hij gereeder het oog ter zijde, en laat hetzelve aftrekken van de nasporing der waarheid, dan wanneer hij vreest bij een dieper doorzien te zullen ontdekken, dat deze zich verzet tegen de wenschen zijner zinnelijke eigenliefde? Wanneer laat hij zich eerder verblinden en misleiden door het blinkend vernis van de grootspraak, die zoo menigwerf den zetel bekleedt van de wijsheid der wereld?
Maar door deze uitvoerige ontwikkeling, welke wij nu geëindigd hebben, M.H., is ook het betoog van den invloed dier volksmeeningen op het lot van den staat niet slechts voorbereid, maar reeds zoo ver voltooid, dat er nog maar eene geringe aanwijzing ontbreekt, om dien door iedereen te doen gevoelen. Even als het gelijkend beeld van eenen beroemden man voor velen kenbaar is, ook zonder dat het door deszelfs naam wordt aangeduid, zoo is die invloed u nu reeds als een natuurlijk, ja noodzakelijk verschijnsel bekend, ofschoon wij ons daartoe nog bijna niet opzettelijk bepaald hebben. De natuur der zake brengt denzelven mede, en hij is reeds opgefloten in de omstandigheden zelven, met welke wij zagen, dat de meeningen des volks haren oorsprong, kracht en uitgebreidheid ontvangen: de gezelligheid, de algemeene belangstelling, de baatzucht, de waanwijsheid, in één woord, de gepaste en ongepaste eigenliefde en vaderlandsliefde der burgers.
Immers, ofschoon het begrip van eenen staat zich in wijsgeerige redeneringen zeer goed in het afgetrokkene laat ontleden, als dat van eenen zedelijken persoon, en ofschoon men alleen op die wijze eenen staat in betrekking stelt tot eenen anderen, zoo is het echter ontegenzeggelijk, dat al, wat er in en voor dien staat moet verrigt worden, geschie-
{==216==} {>>pagina-aanduiding<<}
den moet door menschen. Wie er aan het hoofd sta van het bestuur, een of meerdere, het zijn menschen: wie den staat bij andere volken vertegenwoordigen, het zijn menschen: wie in den dienst van den staat eenig staatkundig beheer, eenig krijgskundig bedrijf, eenigen dienst, hoe groot of klein, of van welk eenen aard ook, bekleede, of hebbe, of doe, - het zijn alle menschen. Het zijn dezelfde menschen, wier geest vervuld is van hunne eigene denkbeelden omtrent het belang van den staat; die daarover zich aan elkander mededeelen, elkander hooren, zich naar elkander wijzigen: het zijn dezelfde menschen, goeden en kwaden, baatzuchtigen en belangeloozen, verstandigen en bevooroordeelden: het zijn alle dezelfden, die in het bezit zijn der volksbegrippen, en daarvan het vertier bevorderen.
En meent gij, dat het getal der opgenoemden gering zij, in vergelijking van het geheele volk? Weet gij dan niet, dat alle burgers zonder onderscheid, niet in naam slechts, maar in waarheid, dienaren van den staat zijn? Weet gij dan niet, dat ieder van hen, bij zijne intrede in de maatschappij, op hetzelfde oogenblik dat hij door de wet wordt bekwaam geächt om daarvan alle de voordeelen en voorregten te genieten, ook op zich neemt de verpligting, om den staat te dienen door eenig nuttig bedrijf, door een werkzaam leven, door het voorzien in de staatsbehoeften, door het verdedigen van zijn vaderland met goed en bloed en leven?
Zoo is ieder burger, van den voornaamsten tot den geringsten, gewigtig voor den staat. Iedere rigtige opbrengst van zijn deel in de behoeften is, hoe gering ook, een beduidend voordeel; iedere lage onthouding een aanmerkelijk nadeel. Iedere arm, die toeschiet tot verdediging des lands, is eene aanwinst; iedere andere, die zich onttrekt, een gewigtig verlies. Ieder voorbeeld van echte vaderlandsche trouw, in het ondersteunen, het bewaren, het beveiligen des lands, is van de uitnemendste waarde; ieder voorbeeld van ontrouw aan deze pligten oneindig verderfelijk. - Zoo hangt, in eene zekere mate, het lot van den staat af van iederen burger. Dezelve ondergaat eene meer of min merk-
{==217==} {>>pagina-aanduiding<<}
bare wijziging, naar de mate van zijnen ijver om zich van zijne burgerlijke pligten te kwijten, of van zijne stoutheid om zich daaraan te onttrekken.
Maar het beöefenen of nalaten dezer pligten is op het naauwste verbonden aan de meeningen dier zelfde menschen omtrent het belang van den staat. Men zou den mensch uit den mensch zelven moeten wegnemen, men zou aan hem een volstrekt tegenstrijdig wezen moeten opdringen, wanneer men in hem op hetzelfde oogenblik zou willen vereenigen de gewaande onafhankelijkheid, de eigenwijsheid, het zelfvertrouwen, welke die meeningen deden ontstaan en rondleidden, met eene volkomene onderwerping aan eenen tegenstrijdigen wil, of zelfs maar met eenen volkomenen afstand van het gewaande regt, om zijne stem te doen gelden in zaken, welke het staatsbelang betreffen. Men vergist zich, wanneer men dan van dien eigenwijzen eene volkomene gehoorzaamheid zou verwachten. Maar vooral dán, wanneer eenig begrip van dezen aard veld gewonnen heeft, en een ieder zich alzoo op het gezag van anderen, hoe onbeduidend ook, kan beroepen: dán, wanneer men de hoop kan voeden, om zijne meening te doen gelden bij de genen, die eenigen meerderen dienst aan het vaderland bewijzen, wier invloed men grooter acht, of die nader zijn aan de laatste hand, welke het roer van den staat beweegt: dán ziet men die overeenstemmende meeningen, aan welke niet zelden de baatzucht of de braafheid of de heerschzucht van enkelen, zelfs van in het duister verscholenen, de geboorte gegeven heeft, zich meer en meer verheffen: men ziet hen onvermoeid worstelen tegen het overwigt van de heerschende magt, welke alles bestuurt; of men ziet hun die magt met eene reuzenkracht ondersteunen, welke haar geheel onverwinnelijk maakt. Wanneer dan de bevelen der oppermagt moeten worden uitgevoerd wat wordt er dan niet van dezelven, wanneer zij door deze meeningen worden gekeerd, of door dezelven worden gerugsteund? Laauwheid, omkoopbaarheid, veronachtzaming, dubbelzinnige toepassing, ontwij-
{==218==} {>>pagina-aanduiding<<}
king, ja openlijke tegenwerking, ziet daar hetgeen hun ontmoet en wedervaart, wanneer zij die meeningen
tegen zich hebben: de veerkracht verflaauwt, de moed wordt uitgedoofd, de eenheid verlamd, het evenwigt verbroken, de staatsmagt vernietigd; de staat is verloren! Maar vinden de uitspraken van de oppermagt omtrent het belang van het algemeen haren weergalm in de harten en inzigten der burgers, dan zijn ijver en werkzaamheid, moed en eerzucht, geduld en lijdzaamheid, ige volharding, aan alle standen gemeen, in alle kringen kennelijk, in alle diensten, welke het vaderland vordert, uitblinkende; dan zijn trouw en standvastigheid en stoutmoedigheid voor hetzelve werkzaam; dan moge eene driedubbele kracht tegen hetzelve zamenspannen, de maakt magt, en het vaderland is behouden! - Ja, wanneer er een strijd is tusschen de inzigten der oppermagt en die der burgers, zullen altoos de laatsten op het einde den meesten invloed oefenen, dewijl zij de genen zijn, op wier werkdadigheid de staat berust. Bij den besten wil en bij de beste pogingen des Vorsten, zal het land bezwijken moeten voor den aandrang der bijzondere meeningen, wanneer dezelven, op het eigenbelang en allerlei verkeerde gronden steunende, zich tegen hen verheffen; terwijl, daarentegen, zelfs het slechtste staatsbestuur zal kunnen worden opgewogen door de geestdrift, den moed en de vaderlandsliefde der burgers.
Het lot van den staat is op het einde wezenlijk en waarachtig van de meeningen der burgers afhankelijk. Zoo en niet anders is het te verklaren, dat Rome staande bleef onder de ellendigste, wreedste, wellustigste dwingelanden, zoo lang de wijsbegeerte en staatkunde der Stoïcijnen het volk hield verbonden aan de heerlijkste denkbeelden van matigheid, dapperheid, regtvaardigheid, vrijheid. Zoo werd Rome eene prooi der bloedigste omwentelingen, toen de denkbeelden eener overdrevene gelijkheid het volk beroerden, en de Agrarische wetten de leus werden van opstand, verdelging en moord. - Maar wat spreke ik van de oudheid? Zoo zou het schoone Frankrijk door geenen vorstenmoord

{==219==} {>>pagina-aanduiding<<}
bevlekt, door geene schanddaden zonder voorbeeld bezoedeld, door geene ondoofbare tweedragt eindelijk de prooi des ongehoordsten Dwingelands zijn geworden; het zou niet in zijnen val hebben medegesleept ons dierbaar vaderland, ons eenig heil; het zou niet aan geheel Europa de ijsselijke pijn der diepste slavernij, der volkomene uitputting, der nooit geëindigde uitmoording hebben doen kennen, hadden niet die weinige ongelouterde wijshoofden der achttiende eeuwe de zaden des verderfs verspreid, de vrijheid en gelijkheid en broederschap der menschen (die heilige titels, welke door geenen goeden Vorst zonder eerbied kunnen gehoord worden) ontluisterd door de aanhitsingen des oproers, de schilderingen eener ongeregelde verbeelding, de goochelarijen eener dwalende wijsbegeerte. Ja, waren niet de burgers van alle standen daardoor vervuld geworden met verkeerde denkbeelden omtrent het staatsbelang; ware niet het volk te veel overgegeven aan onbeproefde bespiegelingen, de oppermagt te zeer gehecht geweest aan verouderde instellingen, welke reeds lang door eene meer verlichte denkwijze waren afgekeurd, - de goedheid des Vorsten, de gezegende ligging des lands, de nijverheid van een nog niet geheel ontaard volk, zouden den staat bij het wankelen bewaard, en eenen val belet hebben, die eenen zoo afzigtelijken afgrond heeft geöpend.
En ons vaderland dan?... Zal ik spreken van hetgeen wij allen betreuren? Zal ik ophalen, hoe ook wij door de volksbegrippen omtrent het staatsbelang aan den rand des verderfs zijn gebragt? - Maar, wie zal op den dag van vreugde, die den gevoeligen man aan eene tweede gade verbindt, en aan zijn teeder kroost eene tweede moeder geeft, hem het sterfbed schetsen van de eerste geliefde zijns harte? En zou ik dan uwe harten bedroeven, daar wij niet slechts een ander, niet een tweede, maar waarlijk hetzelfde verloren vaderland als in eenen beteren staat hervonden hebben?
Maar daarvan echter wil en moet ik spreken, dat die omkeering zelve, van welke wij getuigen en deelnemers wa-
{==220==} {>>pagina-aanduiding<<}
ren, de waarheid van het tafereel, dat ik u mogt voorhouden, nog meer dan eenig ander bedrijf der geschiedenis bevestigt. Welk een geweld, welke listen, welke laagheid ook werden aangewend, om ons gemeenzaam te maken met het Fransche juk, en om ons daaraan te verbinden, het Hollandsch hart was afkeerig van deszelfs gemeenschap. Welke schoonschijnende redenen tot onze ooren kwamen, welke voordeelen ons werden beloofd, welke voorregten zelfs waarlijk aan dezen of genen stand der burgers schenen gegeven te worden, algemeene verachting was het loon, algemeene tegenzin het antwoord, algemeene ontwijking de dank. Het staatsbelang vorderde, naar eens ieders meening, de afscheiding van Frankrijk, een zelfstandig bestaan, eenen onafhankelijken handel. - En waarvoor zijn nu die Franschen, die overwinnaars der wereld, lafhartig geweken, gevlugt? Niet voor onze wapenen, niet voor onze legermagten, niet voor een uitgebroken oproer; neen! - voor het bekende volksbegrip. Dit alleen was voor hen het verschrikkelijk spook, dat hen najoeg in hunne vervaardheid. En wat bewaarde de, in de dagen der regeringloosheid? wat boeide aaneen de harten aller opgetogene ingezetenen, in de uren der onzekerheid? wat dreef hun aan tot vereeniging van moed en krachten, vóór dat nog bekend was, wie zich hunner wilde aantrekken? - wat zeg ik! wat deed uit aller monden slechts éénen kreet oprijzen? wat deed het hart van eenen edelen Vorst weder ontgloeijen van liefde voor een ig volk? wat deed het werk der onmagt, in de oogen der voor de vrijheid der aarde vereenigden, waarderen, als dat van de best uitgeruste dapperheid? - wat anders, dan het vereenigde, erkende, alom in woorden en daden uitgebroken volksbegrip, dat oranje, en oranje alleen, de redder kon en moest en wilde zijn van het verloren vaderland? Dat
kwam boven bij iederen vriend des vaderlands; dat verdreef zelfs de laatste schaduw van voorledene dwalingen; dat, dat drong zich smeekend in den boezem des Vorsten. Het volk juichte, de Vorst weende, het vaderland was herwonnen!

{==221==} {>>pagina-aanduiding<<}

Ziet daar, M.H., u den invloed geschetst, welken de denkbeelden der menschen omtrent het staatsbelang hebben op het lot van den staat! Een inwendig gevoel zegt mij, dat een zoo gewigtig onderwerp waardig was door eene meer volkomene schilderij te worden verheerlijkt. Ik spoede mij dan, om uwe gunstige aandacht aan hare eigene vrijheid weder te geven, en u nog slechts in eene korte aanwijzing der pligten, welke ik meen dat ons door onze stelling worden opgelegd, van de welgezindheid mijner poging, zoo ik kan, te overtuigen.
Wij staan thans, met het vaderland zelf, aan den slagboom eener geheel nieuwe loopbaan. Wij hebben nog naauwelijks eenen enkelen tred daarin gedaan: nog moeten zelfs de grondwetten, waarnaar wij verder voortgaan, de betrekkingen, waarin Vorst en vaderland tot elkander staan zullen, bepaald en bekend gemaakt worden. Dit ééne slechts, maar dat volstrekt nieuw voor ons is; dit ééne, dat door den ontijdigen dood van onzen eersten Landsvader werd afgebroken; dit alleen is door den wensch des volks bepaald: vorstelijkheid en vrijheid zijn vereenigd! De opperheerschappij is niet meer bij het volk, niet meer bij de steden, niet meer bij de staten: de Vorst is Souverein, en de bewaring der vrijheid van iederen burger is in zijne hand.
Maar de natuur der menschen is niet veranderd: maar de geschiedenis des vorigen tijds is niet verdelgd: maar de mededeeling onzer gedachten aan anderen is niet aan banden gelegd. De meeningen omtrent het staatsbelang hebben een open veld, zoo vrij als te voren: want de opperheerschappij, die het waarachtig welzijn des volks beöogt, heeft zelve in die vrijheid haren gewigtigsten steun. Maar die vereeniging van vorstelijkheid en vrijheid, welke alle partijen van vorigen tijd vereenigt, vordert van allen de opoffering van een gedeelte hunner voormalige stelsels. De uitersten, waarin vervielen de voorstanders eener ondoelmatige gelijkheid, en die, waarop de voorregten der Edelen, de instelling der Leenen, de onafhankelijkheid der steden nederkwamen, moeten evenzeer wijken voor het nieuwe staats-
{==222==} {>>pagina-aanduiding<<}
gebouw, dat, naar het begrip van alle onbevooroordeelden, het éénige is, waarin, menschelijkerwijze, de duurzaamste welvaart heerschen kan. Maar er leven nog zoo velen, die bij alle die stelsels belang hadden, en nog hebben, - en allen zijn menschen! Maar allen, die den nieuwen staat zullen dienen, (en dat zijn wij allen, ingezetenen van dien staat) zijn menschen. En, leert ons de geschiedenis, dat een eeuwen-lang gevestigde staat voor de meeningen des volks bezwijken moest, hoezeer kan dan door dezelven niet de opbouw vertraagd worden van eenen nieuwen, zoolang nog maar ééne vonk van onderscheidene meeningen overig is!
Zullen wij dan, M.H., toonen, dat wij het waarlijk wél meenen met eenen Vorst, die zijn leven voor ons in moeiten en zorgen slijten gaat, voor een vaderland, dat ons door een wonder, als van den Hemel, is wedergegeven; is de door ons betoonde vreugde niet de vrolijkheid geweest van eenen beschonkenen, welke verdwijnt, zoodra de wijn zijne kracht verspild heeft; maar is het ons waarlijk ernst met onze dankbaarheid, met onze blijdschap, met onze verrukking, - wat, mijne Medeburgers, wijst ons dan het geheugen des voorledenen tijds aan, dat wij doen moeten, om de toekomst voor Vorst en vaderland te beveiligen?
Kennen wij den snellen overgang, den diepen indruk, den gewigtigen invloed der volksbegrippen omtrent de staatsbelangen, dan moeten wij allen over dezelven waken. Onbedachtzaamheid is overal, maar vooral hier te laken, waar het eene zoo gewigtige zaak geldt, als die des vaderlands. Verre dan van ons de bemoeizucht dier lediggangers, die, uit loutere tijdverveling, alles, wat het staatsbelang raakt, behandelen, en wier bedilzucht, zelfs ten aanzien der beste instellingen, perk noch palen heeft: verre van ons de gedachte, dat wij gemakkelijk dat belang zouden kunnen doorzien; wij, die meermalen slechts ééne kennen van de duizende zijden, welke de zaak van het algemeen uit een hooger overzigt aanbiedt: verre van ons vooral,

{==223==} {>>pagina-aanduiding<<}
zoo wij óf beroepshalve óf om het gewigt der zake daardoor onze aandacht voelen kluisteren, eene dwaze gemakkelijkheid in het gelooven van anderen. Zelfdenken is altijd de beste gids ter waarheid; maar vooral hier, waar het eigenbelang van anderen zich zoo ligtelijk indringt, om ons geloof te verleiden. Denkt dan zelve; plaatst u dan, afgescheiden van alle bijzondere begrippen, in dat oogpunt der staatkunde, dat wetten en staatsinrigtingen strekken moeten, niet om aan iedereen genoegen te geven, maar om aan het algemeen bestaan nuttig te zijn; vergelijkt, beproeft, oordeelt dan, en bedenkt dan nog altijd, dat tijdsomstandigheden verwisselen, maar dat eeuwiglijk tweedragt en wanorde den grafkuil openen voor uw vaderland.
Maar verder. Zijn wij allen dienaren van den staat, zoo moge onze geest zich met bespiegelingen over het staatsbelang bezig houden, en die met anderen overwegen; maar, M.H., wat wij ook denken mogen, wij mogen niet handelen tegen den verklaarden wil der oppermagt, zoolang zij niet openlijk regt en rede met voeten treedt. Onze handelingen, alle uiterlijke bedrijven, zijn aan die oppermagt, welke het staatsbelang bezorgt, onderworpen: iedere ontwijking, iedere tegenstreving, iedere verloochening van dezelve is misdadig. Zij is misdadig tegen den Vorst, die ons voorgaat; tegen onze medemenschen, die aan ons gelijk zijn; tegen God, die ons een maatschappelijk leven gegeven heeft, als de oefenschool onzer deugd, onzer regtvaardigheid, onzer waarheidsliefde. Wagen wij het dan niet, te handelen naar onze eigene begrippen, al mogten wij die hooger schatten in onze oogen. Geven wij, naar het Goddelijk voorschrift, den Vorst, wat des Vorsten is. Laten wij terugbeven op het denkbeeld, dat een penning door ons teruggehouden zoude worden, die aan het vaderland toekomt. Slaan wij, integendeel, met moed en hartelijkheid, de handen ineen, en laten wij aan onze kinderen een gedenkteeken van vaderlandsliefde nalaten, dat zij met blijdschap bezoeken mogen, wanneer zij bij het gedenkteeken onzer lijdzaamheid hebben geweend.

{==224==} {>>pagina-aanduiding<<}

Eindelijk: Kunnen onze meeningen over het staatsbelang, als zij met den geest van het bestuur overeenstemmen, deszelfs geluk bevestigen tegen allen aandrang van buiten, laten wij dan met alle magt den invloed bevorderen van die eerste grondwet, welke ons bekend is, welke wij verspreiden mogen, en waarvan alle de anderen de uitvloeiselen zijn zullen. Vorstelijkheid en vrijheid zijn vereenigd! Vorstelijkheid, opperheerschappij, eenhoofdige oppermagt; ziet daar dan onze leus! Vrijheid; ziet daar haren weergalm! - Weg dan met alle de beletselen, die het eigenbelang zoude kunnen opzoeken in tegengestelde inzettingen, hoe eerwaardig ook door haren ouderdom! Wij hebben gezien, dat het eenen Vorst niet welgaat, die het land verdrukt: maar wij hebben ook gezien, dat het een land niet welgaat, dat zijnen Vorst niet gehoorzaamt. En hier, waar goedheid en wijsheid zich in den onzen vereenigen, wat zal ons hier belemmeren, om met mannenmoed te strijden tegen alle vreemde beginselen, om te strijden voor de beveiliging van den hoeksteen van onzen staat? Voorzeker geen belang van grooten, noch van geringen; geene heerschzucht van enkelen, geene dwalingen van velen! Laat ons dan met die, welke onze voorouders deed zweren om voor het vaderland te sterven, ook thans wedijveren voor Vorst en vrijheid. Dan zal de welvaart weder deze streken bezoeken, de kunsten des liefelijken vredes zullen bij ons wonen; dan zal onze nakomelingschap onze daden zegenen, en de geheele wereld zal van ons zeggen: Zij waren hunner verlossing waardig: zij leefden voor Vorst en vaderland!

Vijfde en laatste brief van Philalethes aan Euleptos, over het dierlijk magnetismus.

De opgave der zoogenaamde vereischten of eigenschappen van den Magnetiseur komt mij voor niets anders te zijn, dan een zorgvuldig uitgedacht zamenstel van hypo-
{==225==} {>>pagina-aanduiding<<}
thesen, op hypothesen gestapeld; een achterdeurtje voor den kunstenaar, telkens wanneer hem eene proefneming mislukt. De mystieke aanhangers van het voorgewende stelsel van een' Marquis de st. martin, van rosenkreutzer, pinetti de merci, schwedenborg, en meer andere van die pseudo-profeten, zochten, ter bemanteling hunner alchemische en algebraïsche goochelarijen, geheimzinnige woorden, duistere hieroglyphen en eene onverstaanbare taal. Mesmer, zijn stelsel met een' pythagorischen mantel omkleedende, is de paracelsus van gassner, cagliostro, st. germain en anderen geweest. Het is uit den smaak, mijn Vriend! het vindt geen' toegang meer tot het geloof, om zich van ouderwetsch-mystieke beeldspraak te bedienen; de hoogere Natuur-wijsbegeerte van schelling, troxler, marcus enz. gaf aan het geheimzinnig kleed hunner zinnelooze sophisterijen eene andere plooi, en de apostels van 't Magnetismus rigtten op dien droog-zandigen grond, uit de hier en daar verspreide overblijfselen van in duigen gestorte wonderbaarlijke stellingen en stelsels van vroegere en latere tijden, een in alle deelen vermolmd en onbestaanbaar gebouw op. Het vermoeden omtrent den Steen der Wijzen is alzoo in de theorie der magnetische desorganisatie; de kunst der Alchemie in de ontdekking van dat arcanum tegen de meest zamengestelde zenuw- en andere kwalen, en de zinbedriegende vertooningen van vroegere en latere goochelaars zijn in de daarstelling eener hoogere Psyche als overgesmolten en veranderd.
Het is mesmer, mijn Vriend! en niet thales, wien Apollo's gulden drievoet moest worden toegekend; of meent gij niet, dat het goud in staat ware menig' Magnetiseur van die koortsachtige razernij te genezen? -
In geval dan niet het temperament van den gemagnetiseerden tot het baeotische behoort, zal het uitwerksel van 't Magnetismus op hetzelve kenbaar worden in zoo vele toevallen en verschijnsels als ik in mijne vorigen alreeds heb opgegeven; onder die voorwaarde echter, dat de Magneti-
{==226==} {>>pagina-aanduiding<<}
seur overmaat hebbe van energie en levenskracht, met betrekking tot het voorwerp, dat hij behandelt. Eene overstrooming van de eigenlijk magnetische vloeistof, uitgaande van den Magnetiseur, als het werkzame, in den gemagnetiseerden, als het lijdende deel, zou hierdoor worden te weeg gebragt. Het ware ongelukkig, mijn Vriend! wanneer het ligchaam de levensvloeistof, die het bezielt, even gemakkelijk konde verliezen, als eene Leidsche flesch zich door den ontlaadpasser van hare electricke materie ontdoet! - doch ik vergeet, dat zulks ook niet anders dan door kracht en inspanning van den wil kan geschieden. Wie dan levenskracht over- of te veel, een goed geloof en een' vasten wil hebbe, die ga zijn' gang en - magnetisere!
De psychische eigenschappen of vereischten van den levenden geleider der magnetische vloeistof zijn waarlijk aesthetisch schoon! Wanneer zuiverheid van hart, reinheid van ziel en vrede des gemoeds; wanneer gezondheid van ligchaam en geest, verbonden met een' zuiveren en waren ijver voor het goede, de magisch-psychische vereischten van het magnetiseren zijn; met welk eene eerbiedige verrukking moeten wij dan niet den man beschouwen, die zelfvertrouwen genoeg heeft om als Magnetiseur op te treden! - Door ptolemaeus zaligheidsleer aangevuurd en op hoogeren wellust verhit, gaven zich velen aan den zelfmoord over; zóó, evenwel, mogt een ieder zich wel op het magnetiseren toeleggen, er op belust zijnde, namelijk, om een Heilige te worden.
‘Opinionum commenta delet dies,’ zegt cicero, en de uitkomst heeft de waarheid van dat gezegde bevestigd. Waan niet, euleptos! dat het Dierlijk Magnetismus daarop eene uitzondering kunne maken. Het is (wanneer ik eens zachtmoedig zal oordeelen) zucht tot nieuwigheden en tot al, wat geheimzinnig is, dat welligt, gedurende nog eenigen tijd, het menschelijk verstand zal benevelen; de nieuwigheid, hoezeer ook opgewarmd, wordt den mensch eindelijk tot eene walg, en den zin- en zielbedwelmenden roes zullen de meesten weldra hebben uitgeslapen!

{==227==} {>>pagina-aanduiding<<}

De resultaten, welke ik, uit al hetgeen door mij te dezen opzigte verhandeld is, zou moeten afleiden, kunnen niet anders, dan de ongunstigste zijde vertoonen. ‘Het is eene inbreuk, (zeide ik hier boven) die men waagt op de wetten van levenskracht en denkvermogen!’ en inbreuken op den zamenhang der dingen en de wijze orde der schepping kunnen zelfs niet in het plan eener hoogere Voorzienigheid begrepen zijn. Het is de mensch, die zich vermeet den kring van 't menschelijk vermogen te buiten te gaan, en, met gigantische kracht den Hemel willende bestormen, in zijne eigene nietigheid terugzinkt.
Wanneer men onder andere in klüge leest, hoe stuiptrekkingen soms en krampachtige toevallen, verlammingen en sprakeloosheid, krankzinnigheid zelfs en de dood de gevolgen en uitwerksels dier behandeling zijn, en - o lepidum caput! - soortgelijke en meer andere schrikbarende toevallen (het laatstgenoemde evenwel uitgezonderd!) als heilzame uitwerkselen, als gunstige voorboden eener op handen zijnde genezing, ziet aangekondigd; wie deinst dan niet met afschrik en medelijden van die mensch-onteerende tafereelen terug, waar een dwaas en belagchelijk stelsel, ten koste van verstand, leven of gezondheid, op 's menschen ligtgeloovigheid, op dweeperij en op belang zich vestigt?
Het is inderdaad te bejammeren, dat lijders in den vollen zin van 't woord, lijders, wier verbeeldingskracht door eene slepende zenuwziekte lijdelijk verhoogd, wier ziel met alreeds verkeerde of hypochondrieke denkbeelden vervuld is; het is droevig, dat zij, wier werktuigelijk maaksel tot eene hoogere rigting, maar ook daardoor tot eene meer gevaarlijke wijziging der gevoeligheid geneigd is; dat zelfs vrouwen, als zoo vele middelen worden gemisbruikt tot bereiking van een, zoo al niet verwerpelijk, altoos echter onberaden doel. Zij zelven toch, wier natuurlijk zacht en edel gevoel ons zoo menig genot bereidt, worden doorgaans het eerst en gemakkelijkst de beklagenswaardige slagtoffers eener, in allen deele, voor de menschelijke zamenleving allerschadelijkste kunstbewerking.

{==228==} {>>pagina-aanduiding<<}

Hoe het ook met sommige proefnemingen, zoo hier als elders in ons land, moge gelegen zijn, met blijdschap zal ik het luchtkasteel zien in duigen storten, waar de buitensporige fantasie van zoo menig een, anders achtingwaardig, man nog haar verblijf in vestigt.
Ik besluit met de woorden van denzelfden grooten schiller, wiens taal vol kracht en wijsheid, uit haar verband gerukt en kwalijk te pas gebragt, in het werk van den meergemelden klüge zoo dikwerf is gemisbruikt:

‘Gefahrlich ist's den Leu zu weeken, 
Verderblich ist des Tigers Zahn, 
Jedoch der schrecklichste der Schrecken 
Das ist der Mensch in seinem Wahn!’ 

En nu, mijn Vriend! reikt u met broederlijke warmte de hand

philalethes.




Merkwaardige bijzonderheden wegens Groenland.

(Vervolg en slot van bl. 179.)

Ondanks hunne gemeenschap met vreemdelingen, heeft het meerendeel der Groenlanders hunne oorspronkelijke kenmerken behouden. Vergeefs roemt men bij hen het geluk, welk de Europeanen genieten, om hen aan te sporen, dat geluk te zoeken. Op zijn meest bekennen zij, dat dit zoo zeer geroemde geluk met het hunne gelijk staat; doch nimmer willen zij toestemmen, dat het daar boven verheven is. Dezulken, welke men naar Koppenhagen gevoerd heeft, lieten weinig verwondering blijken over al hetgene zij in die hoofdstad zagen, en vertoonden het sterkste verlangen om naar hun vaderland weder te keeren. Zij, die zich naar de Deensche vastigheden begeven, vertoeven er niet lang, en zuchten naar hunne tenten en hutten. De

{==229==} {>>pagina-aanduiding<<}
liefde alleen zegepraalt somtijds bij de zwakkere sekse op deze verknochtheid aan de voorouderlijke haardsteden. Eenige vrouwen zijn met Europeanen gehuwd, en hebben, om hare mannen te believen, eene andere levenswijze aangenomen.
De Groenlander heeft weinige behoeften, en zijne wenschen worden ligt vervuld. Om vergenoegd en gelukkig te zijn, heeft hij niets anders dan de geneugten noodig, wier grondstoffen de Natuur onder zijn bereik gesteld heeft, en eene onafhankelijkheid, welke hij zelden misbruikt. Gedurende het minst strenge saizoen woont hij in ligte tenten, met de huid van zeekalveren gedekt. Gedurende den winter begeeft hij zich in hutten, van steenen gebouwd, welke op elkander gelegd, en met mos en aarde verbonden worden. Gemeenlijk zijn de hutten slechts drie of vier voeten hoog; de ruimte, welke men verder noodig heeft, wordt in den grond uitgehold. Eene eenige zoodanige woning is somtijds toereikende voor zeven of acht huisgezinnen, en de warmte klimt aldaar tot dien graad, dat mannen en vrouwen met het bovenste gedeelte van het ligchaam geheel naakt loopen. De bedden bestaan uit banken, met huiden bedekt, en verstrekken overdag tot zitplaatsen. Het bouwen en het onderhouden der hutten is altijd het werk der vrouwen, die, echter, door hare mannen daarin geholpen en bemoedigd worden. Elk gezin heeft een zeker getal honden, die de sleden trekken. In jaren van gebrek dienen deze honden tot spijze.
Eene vaste en bestendige gezondheid is het deel der geboren Groenlanders, en indien zij van eenige ziekten worden aangetast, vinden zij de genezing in rust en in de planten, welke hun eigen grond oplevert. In den jare 1773 werd een Groenlander, uit Denemarken teruggekeerd, van de kinderziekte aangetast; spoedig verspreidde zich de besmetting, en de schrik daar nevens. De zieken, het kwaad niet kennende, welk hen trof, werden eene prooi der geweldigste ongerustheid, gebruikten middelen, die het vergif aanzetteden, en stierven na het uitstaan der he-
{==230==} {>>pagina-aanduiding<<}
vigste smarten. In den jare 1800 vertoonde zich die zelfde geesel, door het bezoek van een' Groenlander op een Engelsch schip, en rigtte zijne verwoestingen aan, zoo onder de landzaten als onder de volkplanters. Eene der Deensche vastigheden werd geheel ontvolkt. Kort nadat deze ziekte andermaal was verschenen, zonden de Direkteurs van den Handel bekwame wondheelers, van koepokstoffe voorzien. Niet minder gelukkig dan elders is deze weldadige handelwijze in Groenland geslaagd. Veertig gevaccineerden hebben de bloeijendste gezondheid genoten, en de kinderziekte is verdwenen.
Volgens de eenparigste berigten, zijn de Groenlanders zacht van aard, opregt, in eensgezindheid met elkander levende, en gaarne verkeerende met buitenlanders. Veel werks maken de ouders van hunne kinderen, en behandelen hen met groote teederheid; de moeder draagt hen op haren rug, en zoogt ze met hare eigen melk tot aan het vierde jaar. De kinderen, van hunne zijde, wanneer zij den volwassen ouderdom bereikt hebben, betoonen den grootsten eerbied voor hunne ouderen, en helpen dezelve in den arbeid. De zoon, die trouwt, draagt aan zijne moeder, indien zij weduwe zij, het bestuur van zijne huishouding op. Gemeenlijk worden de huwelijken met veel overleg aangegaan: de jonge lieden zoeken vrouwen, die het naaijen, roeijen, bouwen en het keukenwerk verstaan; de meisjes verlangen echtgenooten, op de jagt afgerigt, onversaagd in het vervolgen van walvisschen en zeekalveren. Eenige kleederen, eene lamp, een mes maken den bruidschat uit. Op den trouwdag vertoont zich de bruid treurig en afgetrokken aan de zijde haars bruidegoms, die, minder ingetogen, minder schroomvallig, aan het bruiloftsvermaak ijverig deel neemt. Er zijn voorbeelden van veelwijverij; doch, sinds eenigen tijd, worden zij zeldzamer. Ook zegt men, dat de mannen onderling somtijds met vrouwen ruilen, voor een bepaald getal nachten of weken.
Onder de Groenlanders heeft men kerken, priesters noch afgoden gevonden. Nogtans bezitten zij eenige godsdien-
{==231==} {>>pagina-aanduiding<<}
stige denkbeelden, en gelooven in geesten, sommigen van welke goed, anderen de oorzaken van alle hunne rampen zijn. Ook spreken zij somtijds over het lot, welk hun na dit leven zal wedervaren, en in de verbeelding scheppen zij zich een paradijs, waarin hunne geliefde bezigheden en hunne vermaken, met nieuwe bekoorlijkheden, zullen hervat worden. Toovenaars, Angekoks genoemd, zijn onder hen in groot aanzien, en worden geloofd, gemeenschap te hebben met de geesten. Deze toovenaars vervoeren dikmaals de ligtgeloovige Groenlanders tot zonderlinge buitensporigheden, en verbasteren hun uit den aard zachtmoedig en menschlievend karakter. Men verhaalt het voorbeeld, niet lang verleden gebeurd, van een gezin, hetwelk een kind levend had begraven, omdat de Angekoks gezegd hadden, dat het aan de visscherij en de jagt onheil spelde.
Nog iet anders is er, hetwelk het natuurlijk goed karakter der Groenlandsche inboorlingen niet minder bederft; ik bedoel het gebruik van sterken drank, welken de Europeanen hun verkoopen. Gedurende de walvischvangst, die hun de gelegenheid verschaft om dikmaals brandewijn te drinken, worden zij netelig en twistziek. Zelfs ontdekt men een treffend onderscheid tusschen de bewoners der zuidelijke streken, en dezulken, die meer noordwaarts zich onthouden. De laatsten, meer gemeenschap hebbende met vreemde zeelieden, die hier ter walvischvangst komen, hebben verscheidene ondeugden overgenomen, en belangrijke trekken van het oorspronkelijke karakter verloren.
Wijders heeft men, gedurende de walvischvangst, vooral gelegenheid, bij de Groenlanders op te merken die algemeene zorgeloosheid, en die onverschilligheid omtrent het toekomende, aan alle stammen eigen, die nog in den staat der Natuur leven. Het aandeel der inboorlingen in de opbrengst der visscherij wordt terstond verteerd, of zij verkoopen het voor dingen, die desgelijks op denzelfden of op den volgenden dag verteerd worden. Geheele huisgezinnen verkoopen of verpanden hunne tenten en gereedschappen, om het genot te hebben van eenige kortstondige

{==232==} {>>pagina-aanduiding<<}
vermaken, en vervallen straks daarna tot den bedelzak. Tot eere der menschheid, echter, zijn deze slagtoffers der zorgeloosheid van alle hulp niet verstoken; dezulken, die eenigen overvloed genieten, bieden hunne hulp aan de ongelukkigen, die gebrek lijden.
Intusschen zijn deze ook de voorwerpen van het medelijkden en de weldadigheid der Europeanen, hetwelk hun het edel ontwerp heeft ingeboezemd, om, door eene bestendige en regelmatige instelling, de uitwerkselen eener natuurlijke aandrift te verzekeren en uit te breiden. Ter ondersteuning van armen en van oude lieden hebben de Commissarissen van den Koophandel (te Koppenhagen) eene armenkas opgerigt, welke aangevuld wordt door eene weinig bezwarende toelage uit de algemeene opbrengst van de walvischvangst. Daarenboven hebben zij eene bepaling gemaakt, om voortaan aan de Groenlanders hun aandeel in de opkomsten in rentebrieven te betalen, met oogmerk om hen allengskens aan orde en bezuiniging te gewennen. Het ontwerp, om de renten in geld te voldoen, heeft men opgeschort, en men zal voortgaan met ruilingen in goederen, naar de zeden der landzaten meer berekend.
Nog iet anders dient ten bewijze van de wijsheid en menschlievendheid der Deensche gemagtigden. Tot nog toe hebben zij geene proeve van strafoefening aan de Groenlanders genomen, omdat deze eenvoudige en onkundige menschen geenerlei denkbeeld hebben van de ware maatschappelijke betrekkingen; omdat zij onderling den genen, welken zij als misdadig beschouwen, alleen met scherts en spotvertellingen straffen, en indien zij van de Europeanen anders behandeld wierden, zij deze als gevaarlijke gasten zouden aanmerken, wier tegenwoordigheid zij zouden schuwen, of welke zij zouden trachten te verdelgen.
Groot vermaak scheppen zij in allerlei vertellingen; men is voornemens, eene verzameling te doen opstellen te hunnen gebruike en in hunne taal, in welke de grondbeginsels der zedekunde op eene eenvoudige en overredende wijze zullen voorgedragen worden. Dit werk zal inzonder-
{==233==} {>>pagina-aanduiding<<}
heid worden opgedragen aan zendelingen, van welke men er tegenwoordig vijf of zes heeft. De Christelijke Godsdienst wordt allengs voortgeplant, doch bepaalt zich gemeenlijk bij den Doop en andere kerkplegtigheden, die nog sterker de zinnen treffen. Intusschen zijn eenige Groenlanders verder gevorderd, en in staat, den zendelingen hulp te bieden. Met groote zwarigheden hebben deze te worstelen; zij zijn in de noodzakelijkheid de landtaal te leeren, welker uitspraak zeer moeijelijk is, en met geene andere dan die der Esquimaux overeenkomst heeft. Op hunne reizen moeten zij door onmetelijke streken trekken, met sneeuw en ijs bedekt, om tenten of hutten te ontmoeten; dikmaals verscheidene dagen van alle gemeenschap afgesneden, loopen zij gevaar, van honger en dorst om te komen. Een hooggespannen godsdienstijver, de hoop van nuttig te zullen zijn aan goedaardige en vredelievende menschen, en het vooruitzigt op eene vereerende wederkomst in hun vaderland, zijn alleen in staat, hun geduld en hunnen moed te schragen.
De eerste, welke deze moeijelijke loopbaan heeft ingeslagen, is in opmerkelijke en gezegende nagedachtenis gebleven. Het was een Noorwegensche Kerkleeraar, joannes eggede genaamd. Door zijnen ijver gedreven, leide hij zijn beroep neder, vertrok met zijn gezin naar Bergen, en maakte zijn voornemen bekend, zich naar Groenland te willen begeven, om aldaar den Christelijlijken Godsdienst te verkondigen. Hij dacht, dat de Bergensche kooplieden hem het noodige tot de reis zouden verschaffen, en hunne koophandel-ontwerpen met zijne plans van godsdienstijver zouden vereenigen; doch niemand wilde een voorschot wagen tot eene onderneming, die geene zekere voordeelen beloofde, en des Leeraars godsdienstige beweegredenen werden als onvoldoende beschouwd om hun te doen deel nemen aan eenen kostbaren reistogt. Nogtans gaf eggede den moed niet verloren; hij vervoegde zich aan den Koning van Denemarken, en, op zijn aanhoudend aanzoek, verwieri hij van de Regering een schip en levens-
{==234==} {>>pagina-aanduiding<<}
middelen. In den jare 1721 ging hij scheep met zijne vrouw en kinderen. Op de reis werd hij van eenen storm beloopen, die hem in groot gevaar bragt Eindelijk bereikte hij de westkust, op vier-en-zestig graden breedte. Er was tot nog toe geenerlei vastigheid aangelegd, en de gemeenschap der Europeanen bepaalde zich tot de walvischvangst, gedurende een gedeelte van het jaar, langs de kust. Met behulp der Groenlanders, bouwde eggede eenige hutten, en bragt den winter door in de prangendste behoefte. In het volgende jaar ontving hij onderstand uit Denemarken, en, zich gemeenzaam gemaakt hebbende met de landtaal, begon hij te prediken. Zoo groot was de eerbied, welken de landzaten voor hem opvatteden, dat zij hem als een bovennatuurlijk wezen beschouwden. De zieken kwamen tot
hem, meenende dat hij hen met zijnen adem konde genezen. Zijne komst scheen eene hemelsche weldaad te zijn, en werd het tijdstip, van hetwelk merkwaardige gebeurtenissen gedagteekend worden. Vijftien jaren vertoefde eggede in Groenland, met onvermoeiden ijver werkzaam aan de verkondiging van het Evangelie, en tevens den grond der Deensche volkplantingen leggende. Vervolgens verwierf hij een voordeeligen post in Denemarken, en eindigde in vrede zijne loopbaan in den jare 1758.





Volksoproer in Engeland, ten jare 1381.

La bruyere zegt ergens naar waarheid: ‘Als een volk in rust is, zoo begrijpt men in het geheel niet, hoe het in oproer zou kunnen geraken; doch is het eenmaal in opstand, zoo begrijpt men wederom niet, hoe het weer tot rust kan komen.’ - Beide geschiedt plo seling. De onstuimige zee bruist eenige dagen, om zich weer te effenen; een beroerd volk is menigmalen den eenen oogenblik een tijger, den anderen een lam.

{==235==} {>>pagina-aanduiding<<}

Engeland genoot eene diepe rust, toen de onbeschoftheid van een' éénigen onbeduidenden beämbte bijna de omverrewerping des rijks bewerkt had. Er was een hoofdgeld uitgeschreven, waarvan men evenwel de kinderen uitzonderde. Een strenge gaarder dezer belasting in het Graafschap Kent kwam bij het gezin van eenen leidekker. De man, die tyler heette, was niet te huis, doch de vrouw bereidwillig, om voor hem, zichzelve en haar volwassen gezin het hoofdgeld te betalen; slechts stond zij er met regt op, dat eene dochter, die naauwelijks twaalf jaar telde, onder deze belasting nog niet begrepen was. Het meisje mag voor hare jaren tamelijk gewassen hebben geschenen, de gaarder althans wilde niet gelooven, dat zij nog zoo jong was, en, om zich te overtuigen, deed hij eenen onbeschaamden greep. De moeder maakte gerucht; haar geschreeuw lokte de buren derwaarts; de vader, die niet verre van daar een dak dekte, sprong toe, sprak den gaarder aan, kreeg onbetamelijk antwoord, geraakte in woede, en sloeg hem met zijnen hamer het bekkeneel aan twee.
Deze daad was het sein tot oproer. In weinige dagen zag zich de leidekker aan de spits van honderdduizend man, die eenen verschrikkelijken eed zwoeren, om alle gaarders, alle regtsgeleerden, met één woord, ieder, die lezen en schrijven kon, om te brengen. Wie het ongeluk had hen met schrijftuig in den zakte ontmoeten, was zijn kop kwijt. Zij trokken regt op Londen aan. Onder weg ontmoetten zij de Prinses van walles, des Konings moeder, die juist van eene bedevaart naar Canterbury terug kwam, grepen haar gevolg aan, dwongen haar zelve hen te kussen, ten bewijze der algemeene gelijkheid, en lieten haar daarna veilig hare reis voortzetten.
De Koning, richard de II, een jongeling van zestien jaar, vlugtte bij hunne nadering in den Tower. Het volk te Londen ontving ze met open armen. Het paleis des Hertogs van lancaster, destijds het schoonste gebouw in de stad, werd verwoest; doch, opdat men niet gelooven mogt, dat zij gekomen waren om te plunderen,

{==236==} {>>pagina-aanduiding<<}
zoo ging een streng bevel uit, zich niets van den buit toe te eigenen, maar het veelvuldige daar gevonden zilverwerk in stukken te slaan en in den Teems te werpen. Een onder hen, die een stuk zilver in zijn hemd verborg, werd oogenblikkelijk nedergestooten. Alle boeken en papieren, welke zij in de bibliotheek van den Tempel vonden, waar vele regtsgeleerden woonden, slingerden zij in de vlammen. De huizen van alle de hovelingen stonden in gloed. Zij bedreigden den Tower zelv', en verlangden een mondgesprek met den Koning. De bezetting was te zwak, om iets te ondernemen; de voorraad van levensmiddelen te gering, om eene belegering uit te houden. De Koning liet, derhalve, de deuren openen, en trad hun tegen. Zij drongen in groote hoopen binnen, gingen ongehinderd heen en weder, verdeelden zich ook onbevreesd, kwamen gewapend tot in des Konings kamer, sprongen op zijn bed, wentelden daar op rond, en voerden tot de Koninginne-moeder zeer onbetamelijke gesprekken. Anderen zochten naar den Aartsbisschop van Canterbury, om hem te vermoorden. Deze eerwaardige grijsaard wist, welk noodlot hem dreigde; hij had den ganschen nacht met zijnen biechtvader gebeden. Zij vonden hem in de kapel, waar hij juist het avondmaal genoten had, rukten hem van het altaar, en sleepten hem naar eene open plaats. Duizend zwaarden waren tegen hem getrokken. ‘Mijne kinderen,’ sprak hij hun zacht aan, wat heb ik u gedaan? Wacht u, uwe handen met het bloed eens gezalfden te bevlekken!’ - Vergeefs; zij kloofden hem den kop, dien zij op de Londensche brug op een' paal staken. Een gelijk lot had de Schatmeester en verscheidene der aanzienlijkste personen. Zelfs de vreemden, bijzonder de Vlamingen, werden ten gruwzaamste vermoord. Om dezelven te kennen, moesten ze eenige Engelsche woorden nazeggen, die voor eenen vreemdeling moeijelijk om uit te spreken zijn, en, sprak de sidderende mond niet zoo als
gene ooren het verlangden, dan vloog de kop.
Met grooten overmoed vorderden de oproerlingen van den Koning algemeene vergiffenis; afschaffing des lijfeigen-
{==237==} {>>pagina-aanduiding<<}
doms en der heerendiensten; vrijheid van handel zonder tollen. Richard zag zich genoodzaakt toe te geven en eenen vrijbrief in forma op te stellen; waarop een groot deel der oproerigen terstond naar huis trok. Doch de leidekker was zoo gemakkelijk niet te vrede te stellen; hij verlangde een persoonlijk onderhoud met den Koning; het werd hem toegestaan; beiden waren te paard. Tyler had zijnen aanhangers bevolen, op een gegeven teeken des Konings gevolg te vermoorden en hemzelven gevangen te nemen. Nu reed hij voorwaarts, en naderde den Koning zoo zeer, dat de koppen hunner beide paarden elkander raakten. ‘Heer Koning!’ zeide de vermetele, ‘ziet gij al dat volk daar beneden?’ - Wel zie ik het. - ‘Allen,’ voer hij voort, ‘hebben gezworen mij te gehoorzamen tot in den dood, en zullen niet wijken tot gij alles bewilligd hebt, wat wij verlangen.’ Tot deze gevorderde inwilligingen behoorde, onder andere, eene schriftelijke Koninklijke veroorloving om alle regtsgeleerden de koppen af te houwen.
Om den storm te doen bedaren, beloofde richard, dat hij hun even zulke vrijbrieven wilde laten uitlangen, als hunnen naar huis getrokken broeders. De onzinnige was niet te vrede, raasde, smaalde, vond het zelfs zeer stout van den Ridder john newton, des Konings wapendrager, dat hij, in tegenwoordigheid eens veldheers van het volk, zich vormat te paard te zitten, en noemde hem een verrader. Gij liegt, zeide de koene Ridder. Daarop trok tyler woedend zijn dolk en zou hem vermoord hebben, zoo niet de Koning, om diens leven te redden, hem had bevolen af te stijgen. De leidekker, door richard's toegevendheid gedurig stouter geworden, vorderde nu ook des Konings zwaard, hetwelk de Ridder droeg. ‘Nimmermeer!’ zeide newton; ‘gij zijt niet waardig des Konings zwaard aan te raken, en waren wij alleen, gij zoudt nooit zoodanige vordering wagen.’ - ‘Meent gij?’ hernam tyler schuimend: ‘nu zoo zweer ik, geenen beet in mijnen mond te steken, voor ik uwen kop heb laten springen!’

{==238==} {>>pagina-aanduiding<<}

Bij deze woorden wilde de bloeddorstige zich op het slagtoffer storten. Nu riep watworth, de Lord-Major van Londen, een braaf, onverschrokken man, die reeds lang met moeite zijne tong in toom gehouden had. ‘Heer Koning, duld niet, dat een zoo edel Ridder in uwe tegenwoordigheid van dit uitvaagsel des gepeupels vermoord worde!’
Vat hem! riep de Koning uit. Op het oogenblik bragt watworth den rebellen-generaal eenen zoo geweldigen houw over het hoofd toe, dat hij bedwelmd van het paard stortte; richard's gevolg sprong toe, en maakte hem verder af. Als de oproerlingen hunnen Chef zagen vallen, hieven zij een ijsselijk geschreeuw aan, zwaaiden de zwaarden, en zetteden zich in beweging om des leidekkers dood bloedig te wreken. Thans was het oogenblik gekomen, waarin richard bewijzen moest, dat hij den troon waardig was; en hij bewees het. Onverschrokken reed de zestienjarige jongeling midden onder den woedenden hoop. ‘Wat wilt gij doen, mijne vrienden?’ riep hij luide: ‘wilt gij uwen Koning ombrengen, om den ellendeling te wreken, die u bedroog? Neemt mij in zijne plaats tot uwen aanvoerder, ik sta u elke billijke vordering toe.’
En zie, verrast door des jongelings stoutmoedigheid, ter neergezet door zijne woorden, legden zij allen plotseling de wapenen neder. Trotsch reed hij voor hun heen, voerde ze naar buiten in het open veld, liet hen van troepen omringen, maar hun geen leed doen; ja verwierp met ongeduld iederen voorslag, om zijn Koninklijk woord te breken. Met dezelfde vrijbrieven, welke hunne broeders verkregen hadden, trokken zij gerust huiswaarts. De jonge Monarch, alvorens zijnen zegepralenden intogt in Londen te houden, sloeg den Lord-Major ridder, en beschikte dankbaar, dat alle zijne opvolgers in het ambt de ridderlijke waardigheid zouden ontvangen. Om verder de gedachtenis dezer gebeurtenis te vereeuwigen, plaatste hij een dolk in het wapenschild der stad Londen.

{==239==} {>>pagina-aanduiding<<}

ô, Had de geest dezes onverschrokken jongelings op lodewijk den XVI gerust! Europa genoot nog heden het verlorene, smartelijk beweende geluk.

De geldverloochening, of de schoonste vrouw van Berlijn.

(Vervolg en slot van bl. 198.)

In de tweede week van zijn verblijf te Berlijn had de jonge ahler alles, wat de erfenis betrof, afgedaan. Niemand, dien hij daaromtrent raadpleegde, had eenige bijzondere kennis aan de vier familiën, die bij de erfenis even veel belang hadden; doch uit de ingewonnene narigten was het hem duidelijk gebleken, dat zij allen zeer behoeftig, doch eerlijk en arbeidzaam waren, en dat de nalatenschap, onder hen verdeeld wordende, hen in onbekrompenheid zou doen leven en gelukkig maken. Twee dier bloedverwanten waren winkeliers in 't klein, die hunnen handel verder zouden kunnen uitbreiden. De derde was eene predikants weduwe, wier veelbelovende zoon een bekrompen bestaan had aan de Universiteit van het geven van lessen; van tijd tot tijd zond hem zijne moeder eene kleine ondersteuning, de vrucht van hare en van haar dochters nijverheid. De vierde was een schoolmeester op een dorp, met een inkomen van zes kroonen 's maands, en acht kinderen. Op de eerste aankondiging vervoegden zich de drie huisvaders en de weduwe bij den jongen ahler, met het verlangen en de bescheidene hope, om van hem eenigen geringen onderstand te zullen verwerven: sterk werd hij getroffen van de beschaafdheid en opregtheid, met welke zij hem hunnen toestand ontvouwden. Maar toen hij hun bekend maakte, dat zijn oogmerk was, de geheele nalatenschap huns bloedverwants aan hen af te staan, keken zij elkander aan met eene verbaasdheid, als of zij dachten hem kwalijk verstaan te hebben. Zelfs twijfelde een der kooplieden, of karel wel bij zijne zinnen was; de andere dacht, dat hij met hen en hunne nuttelooze eischen den spot wilde drijven: zoo zeldzaam zijn dusdanige erfgenamen! Maar toen yarel, met waardigheid en minzaamheid, hun zijne beweeg-
{==240==} {>>pagina-aanduiding<<}
redenen ontvouwd en hunne twijfelingen had verdreven, opende zich een tooneel van gevoel en dankbaarheid, hetwelk hem de tranen uit de oogen perste;
thans schaamde hij zich bijkans, niets anders gedaan te hebben, dan de wetten der regtvaardigheid en van zijn geweten te volgen, en daarvan zoo geringe verdienste te hebben. Diepe zuchten, bevende lippen, gevouwene handen, hemelwaarts geslagene oogen, afgebrokene, kwalijk zamenhangende woorden, vreugdetranen, duizend en duizendwerf herhaalde zegeningen, waren voor den gevoeligen jongeling het treffendste schouwspel. De weduwe viel op de kniën, - niet voor ahler; zij vergat alles, wat haar omringde, en, met gevouwene, omhoog gehevene handen, zond zij hare dankzeggingen op tot Hem, die voor weduwen en weezen zorgt. De schoolmeester, in tranen zwemmende, zeide eenige psalmen en schriftuurteksten op.
Reeds den volgenden dag bevestigde de jonge en edelmoedige erfgenaam zijne erfverlating voor het geregt; hij hield voor zich slechts eenige boeken uit de bibliotheek des overledenen, en liet de gelukkige bloedverwanten de geheele erfenis onderling verdeelen.
De zielsgesteldheid, in welke karel zich bevond, nadat hij deze zaak haar volle beslag had doen bekomen, strookte volkomen met de gedachte, welke hem gestadig bezig hield, - de onbekende van de Wilhelmsplaats; dezelve volgde hem in de luisterrijkste gezelschappen, en wanneer zijne vrienden met hem schertsten over de schoonste vrouw van Berlijn, verzekerde hij hun in grooten ernst, dat hij er nog eveneens over dacht; en, in spijt der galanterie, verklaarde hij hetzelfde bij hunne vrouwen, die op dezen titel eenige aanspraak zouden hebben kunnen maken. Het spreekt van zelf, dat ahler's naam in zegeninge was bij de gelukkige erfgenamen; hij was hun een beschermëngel. Een der winkeliers verzocht hem, bij alle zijne goedheid nog deze te willen voegen, dat hij zijne noodiging op een collation wel wilde aannemen. De Heer ahler, die voor deze goede luiden eene opregte genegenheid had opgevat, aanvaardde gulhartig deze noodiging. Hij vond de geheele familie te zamen. Niets werd er gespaard, om hem hunne dankbaarheid te bewijzen; even dankbaar schenen zij te zijn voor de gunst, welke hij hun met zijne tegenwoordigheid bewees, als voor zijne weldaden; zij werden er door gevleid en vereerd; eerbied was

{==241==} {>>pagina-aanduiding<<}
het eerste gevoel, welk hem betoond werd. Hoedanig ook het gevoel zij, welk men omtrent eenen weldoener ondervindt, zelfs wanneer de harten hem volkomen zijn toegedaan, heeft er, echter, altijd eene soort van bedwang en vreeze plaats, dat een man, zoo onverschillig omtrent dingen, welke men waardeert, insgelijks onverschillig zijn zal omtrent de gevoelens, welke hij inboezemt, en omtrent alle voorwerpen, welke ons onledig houden, en in welke wij belang stellen. De edelste zielen laten zich niet altijd gemakkelijkst doorgronden, en de gewone mensch kan zich ligt bedriegen omtrent de beweegredenen, die dezelve doen werken.
Niet lang leed het, of de onthalers van den Heere karel ahler zagen, dat hun weldoener ook hun vriend was; zijne eenvoudigheid en ongemaaktheid, de deelneming, de warmte, met welke hij zich met al wat hun aanging bezig hield, verbanden welhaast het bedwang en de pligtpleging; niets verloor hij van hunnen eerbied, maar een zoeter gevoel paarde zich daarnevens; men gaf acht op zijne oogen; men lette op alle zijne woorden; men trachtte zijne begeerten te voorkomen, zelfs die te raden. Hij verzocht het oudste der kinderen zijns gastheers om een glas water; het kind was verrukt van vreugde, hem dezen kleinen dienst te kunnen doen, en was er trotsch op bij zijne broeders. Vriendschappelijk onderhield ahler alle de leden van het gezelschap over hunne aangelegenheden; aandachtig luisterde hij naar hen, vroeg ophelderingen, hoe na zij elkander bestonden, en scheen met blijdschap te vernemen, dat zij elkander nader bestonden dan hij gedacht had. Hij onderhield hen desgelijks omtrent hunne ontwerpen, gaf hun goeden raad, en betuigde hun zijn verlangen, dat zij voortaan elkander niet meer vreemd zijn zouden. Het speet hun, dat zij alle hunne kinderen, zelfs de jongsten, niet hadden durven medebrengen, om ze hem aan te bieden. De schoolmeester zeide, dat, indien hij had kunnen denken, dat hij zoo veel van kinderen hield, als hij nu zag, hij hem drie kleine jongens zou vertoond hebben, die het deklineeren op hun duim hadden, en drie meisjes, die een aantal fabels van buiten kenden. - Dat laat zich herstellen, zeide de broeder des onthalers; en indien Mijnheer ahler ons de eer en het vermaak wil doen om morgen middag te mijnent te eten, zal hij alle de leden, groot en klein, eener familie leeren kennen, die voor altoos aan hem verpligt is. - Terwijl

{==242==} {>>pagina-aanduiding<<}
karel deze noodiging aannam, ging de deur der kamer open; ijlings trad een jong meisje binnen; ter halverwege was haar gelaat met een' grooten stroohoed bedekt; zij groette het geheele gezelschap, en naderde vervolgens ahler met eene levendige en tevens zedige houding. - Dat is mijne dochter, mijne sophia, zeide de weduwe; het is mijne nicht, zeide de gastheer. Karel hoorde niets; hij was in den hemel: het was - de schoonste vrouw van Berlijn, zijne onbekende van de Wilhelmsplaats! Zij had des jongelings hand gevat, en drukte dezelve zachtjes in de hare. ô! Mijnheer, sprak zij op den aandoeniijksten toon, gij hebt vele tranen doen opdroogen, gij hebt velen gelukkig gemaakt; de Hemel zal u zegenen! En ik... Mijn leven lang... Mijn broeder, mijn goede frederik... Dank zij u, hij zal altijd nabij ons wonen... Wat ben ik u al niet schuldig!... Thans begonnen hare tranen rijkelijk te vloeijen, en smoorden hare stem. Zij droogde hare oogen af, die zich op ahler vestigden; thans scheen zij zich iets in het geheugen te herroepen, en zich wezenstrekken te herinneren, die haar niet onbekend waren. Maar wie kan de verrukkingen des jongelings schilderen? In de overmaat zijner verbaasdheid en gemoedsbeweging, kon hij geen woord uitbrengen; zij was het, hierin kon hij zich niet vergissen, en van oogenblik tot oogenblik nam zijne ontroering toe. Eindelijk kon hij wederom spreken, en haar zeggen, hoe gelukkig hij zich rekende, eenigen dienst te hebben kunnen doen aan iemand, die een onuitwischbaren indruk op hem gemaakt had; herinnerende haar tevens hunne ontmoeting op de Wilhelmsplaats. ô Ja! zeide zij blozende, daar was het; ik wist wel, dat ik u ergens gezien had, en ik had, geloof ik, een voorgevoel van al het geluk, welk gij over ons hebt uitgestort. 's Anderendaags
vertrok ik, om eenigen tijd te vertoeven bij eene vriendin, die mij zeer dierbaar is, en welke gij insgelijks gelukkig hebt gemaakt. Mijne moeder berigtte ons haar geluk, en dat haar frederik bij haar zou blijven; hij zou den post van onderwijzer gaan bekleeden, die hem verscheidene jaren van ons zou verwijderen; nu zal hij ons niet verlaten, en mijne vriendin zal mijne zuster worden; bedenk eens, Mijnheer, mijne blijdschap! Ik wilde terstond naar huis keeren, om ook in moeders blijdschap te deelen; op dit oogenblik ben ik terug gekomen, en, verstaan hebbende dat zij hier was met onzen weldoe-
{==243==} {>>pagina-aanduiding<<}
ner, heb ik mij herwaarts gespoed, en... ik heb u straks herkend voor dengenen, dien ik ontmoet had, en die er zoo goed, zoo gevoelig uitzag, en mijn geluk is er door verhoogd.
Karel's geluk was ten top gerezen; die beminnelijke openhartigheid, die naïviteit deed de schoonste vrouw van Berlijn duizend bevalligheden bekomen. De uitwerking, welke zij op hem wrocht, bleef voor niemand der aanschouweren bedekt; nooit had de goede jongeling kunnen verbergen hetgene er in zijn hart omging, en thans zelfs niet voor haar, die er het meeste belang bij had, en die aan hare zijde hetzelfde ondervond. De tijd verliep, zonder dat iemand het merkte; het was middernacht, eer men scheidde, met belofte van 's an deren daags wederom te zullen bijeenkomen. Weinig sliep sophia dien nacht; eene zoete ongerustheid verdreef den slaap van hare oogleden. In zulk een licht had zij zich den uitmuntenden bloedverwant niet voorgesteld, welke hun zulk een offer bragt. Vernomen hebbende, dat zij niet langer arm was, had zij zich niet kunnen wederhouden van te denken aan den bevalligen vreemdeling, dien zij ontmoet had, en tot zichzelve te zeggen, dat, indien zij te eenigen dage in het huwelijk ging treden, zij wel wenschte dat haar echtgenoot zulk eene houding had en er zoo uitzag; dit dacht zij nog, maar voegde er nu bij, dat hij ook het hart en het verstand van mijnen neef had!
Naauwelijks was de volgende dag aangebroken, of ahler ijlde naar zijne twee vrienden, om hun zijne ontdekking mede te deelen; en het was geen middag, of hij vloog naar den winkelier, die hem genoodigd had; hij vond aldaar zijne overige bloedverwanten met alle hunne kinderen; den schoolmeester, die er trotsch op was, dat hij er hem acht kon vertoonen; en de weduwe met hare schoone sophia, nog schooner geworden door het gevoel, welk haar bezielde. - Even snel verliepen nu de uren als 's daags te voren. Met de liefde is het eveneens als met eene schoone lente gelegen: even als van eene schoone lente, valt het bezwaarlijk, het begin der liefde naauwkeurig te bepalen, en haar in baren voortgang als 't ware op den voet te volgen. Elke lente heeft haar bijzonder karakter en nuances; derzelver ontwikkeling laat zich, gedurende hare werking, niet gevoelen; maar wanneer zij geëindigd is, ziet men den knop, die in den ochtend nog gesloten was, 's middags open; en evenwel bemerkt het oog nimmer het oogen-
{==244==} {>>pagina-aanduiding<<}
blik, waarin de knop open ging. De bewondering, de vriendschap en de belangstelling veranderen in liefde, zonder dat men het oogenblik kan aanwijzen, wanneer deze verandering is voorgevallen. Karel's liefde nam toe en groeide, zonder dat hij wist hoe. Het zelfde ging er om in sophia's hart; beiden wisten, dat zij elkander vurig beminden, zonder het oogenblik te weten, waarin zij dit eerst gevoeld hadden.
Ahler's vrienden wettigden zijne keuze, zoodra zij het beminnelijk meisje kenden, dat daarvan het voorwerp was; en geene maand was er verloopen, sinds zijn vertrek uit zijns vaders huis, toen hij deszelfs toestemming verzocht tot de zoetste vereeniging. De lente en de liefde gaan zelden zonder storm voorbij. De oude ahler verlangde zeer, dat zijn zoon in den echt trad; en evenwel had hij veel in te brengen tegen de middelen en den rang... De getuigenis van ahler's vrienden was er noodig; een van hen was een neef van den eersten staatsdienaar, en had diensvolgens veel invloeds op den ouden man, wiens zwak hoogmoed was. Eindelijk gaf hij zijne toestemming, omdat hem verzekerd werd, dat het hem grootelijks zou vereeren, de schoonvader te zijn van de schoonste vrouw van Berlijn.
De twee maanden, tot karel's verblijf in die stad bestemd, waren nog niet verloopen, toen hij in het vaderlijke huis zijne jonge en schoone echtgenoote en hare goede moeder bragt. De oude ahler kwam hun eenige mijlen te gemoet; het gezigt van sophia verdreef, op het eerste oogenblik, de bedenkingen, welke hij nog mogt hebben, en weinige dagen daarna zeide hij tot zijnen zoon, hem de hand drukkende: De erfenis, van welke wij afstand gedaan hebben, heeft ons een' schat aangebragt!
Het was in waarheid een schat. Indien de tijd denzelven zijnen glans heeft doen verliezen, heeft hij, echter, steeds zijne waarde behouden. De vader, getuige van het geluk zijner kinderen, werd van dag tot dag jonger; met fierheid zag hij rondom zich henen, wanneer hij met zijne schoondochter geärmd wandelde, en scheen allen, welke hij ontmoette, toe te roepen: Zie daar de schoonste vrouw van Berlijn, en - zij is mijne dochter!
Sophia's broeder huwde hare vriendin, en zette zich in dezelfde stad met ahler neder, om van zijne moeder en zuster niet meer te scheiden. Twee gelukkiger paren en twee gelukkiger grootvaders en grootmoeders zijn er niet; en aan karel ahler's onbaatzuchtige deugden zijn zij hun geluk verschuldigd.






{==245==} {>>pagina-aanduiding<<}

Ter nagedachtenisse van Jan Fredrik Helmers.


Hij, de eer van Vaderland en Dichtkunst, stierf, ô smart! 
Maar leeft nog in zijn werk en in ons aller hart. 


Ik, helmers! Godenzoon! uw Nagedachtnis zingen? 
Dat vrij dan 't schuiflend riet des stormwinds magt volding'! 
Ik, Ongewijde! naar dien eedlen lauwer dingen? 
Dat vrij het vinkje dan des Aadlaars vlugt bezing'! - 
Op, Neêrlands Dichtren-rei! heft aan uw lofgezangen! 
'k Zou blozen om een' Prijs, ten koste van 's Mans eer. 
ô, Mogt een grootscher toon mijn kwijnend lied vervangen! 
'k Lag, bij uw' Hemelval, verrukt, het speeltuig neêr. 
 
Een oogwenk op zijn Kunst, zoo rijk, zoo krachtig tevens; 
Zijn Kennis, vrij van praal, en toch zijn schoonste pronk; 
Zijn Zeden, 't sieraad zijner Werken en zijns Levens; 
Zijn wakkre Vrijheidsmin, die steeds zoo heerlijk blonk... 
Een oogwenk slechts volstaat. Wie toch, wie zou betoogen 
Den gloed van 't eêlst Gesteent', waar elk zich blind op staart? 
Welaan! ik stel den glans van helmers u voor oogen; 
Van Hollands Flonkerstar, een beter' Zanger waard. 
 
Wat kwistige overvloed! wat rijkdom! 'k sta verlegen. 
Hier, Zwitserland, ontzet me uw dreigend Berggevaart'; 
Ginds wasemt mij de geur der Morgenlanden tegen, 
En daar 't verliefde zuchtje, in 't Paradijs der Aard'! 
Nu grimt mij de IJsbeer aan van Nova-Zembla's stranden, 
Dan wenkt Gastvrijheid mij aan Otaheite's boord; 
Ginds toeft mij 't heilig woud en Wodan's offeranden, 
En hier der Kunsten schat, die half Euroop behoort. 
 
Maar, helmers, hoe! wat Beeld doet mij uw Kunst aanschouwen? 
Wat majesteit, wat zwier, wat houding, wat gelaat! 
Wat evenredigheên! ... Mag ik mijn oog vertrouwen? 
Neen, 't is geen Mensch, een God, die glansrijk voormij staat! - 

{==246==} {>>pagina-aanduiding<<}

Gij, Jeugdig Schilder, van uw Vaderland en Magen, 
Ter liefde van de Kunst, gescheiden, keer, ei keer! 
Wat zoudt ge u in Parijs, in 's Werelds roofnest, wagen? 
Kniel neder, en herken - d'Apol van Belvedeer! 
 
Wat tooverende Kunst! wat heerlijke Ideälen! 
Wat hemelsche Natuur schiep ons uw grootsch vernuft! - 
Wat diepe Wetenschap mogt zoo veel geest bestralen! 
Wie, die in Fabel-, Aard-, Geschiedkunst hier niet suft? - 
Wat reine Zedeleer doorädert al uw Werken! 
Uw Wandel werpt geen sinet op uw gedachtenis. 
En, mogt ook Wijsgeerte uw Geloof te zeer beperken, 
Het mijne wraakt de blaam, waar 't hart slechts zuiver is. 
 
En nu, die Vrijheidsvlam, die u de borst deed gloren; 
Die eedle, stoute geest; dat onbedwingbaar vuur; 
Die onverzoenbre haat, der Tirannij gezworen; 
Die zucht voor Orde en Regt, en de eenvoud der Natuur; 
Die ijver voor den roem der Vaderlandsche zeden; 
Die schier afgodische eer, aan 't Voorgeslacht gewijd.... 
Wie, die als gij gevoelde, als gij ook heeft geleden, 
Stemde in uw bede niet, der Dwinglandij ter spijt? 
 
Zij is verhoord, die beê; het Vaderland herkregen: 
De aloude Deugd herleeft; zij gruwt van 't schandlijkst Juk. 
En gij, ô helmers! stierft? Gij deelt niet in dien zegen?... 
Wat zeg ik! Neen, gij leeft; gij deelt in ons geluk. 
Gij leeft in hooger Spheer, waar Vrede heerscht en Vrijheid, 
En ziet met Hemelvreugd op ons, verlosten, neêr. 
Dáár leeft, dáár zweeft gij thans in onbesefbre blijheid; 
En éénmaal zien we elkaêr, volzalig, eindloos weêr. 
 
Nooit taant uw Kunst, uw Deugd, uw Moed, uw gansche waarde, 
Zoo lang men Hollands Moed en Deugd en Kunst herkent! 
En, dekt geen Praalgesteente uw stoflijk deel op aarde, 
Gij stichtte u, in uw werk, het heerlijkst Monument. 
 
Troonen rijzen; 
Troonen wijzen 
De ijdelheid van aardsch gebied; 
Troonen blinken, 
Troonen zinken, 
En verdwijnen in het Niet. 

{==247==} {>>pagina-aanduiding<<}

Vorsten leven; 
Vorsten streven 
Naar des Aardrijks heerschappij; 
Vorsten leven, 
Vorsten sneven, 
En hun Namen gaan voorbij. 
 
Helden brallen; 
Helden vallen, 
En de Faam zwicht bij hun graf: 
Helden leven, 
Helden sneven, 
En hun Roem verstuift als kaf. 
 
Maar de Dichter, 
Die, verlichter, 
Zich een' eedler Roem bereidt; 
Maar de Dichter 
Wordt de stichter 
Van de schoonste Onsterflijkheid. 
 
Ja, zijn Werken 
Zijn de perken 
Van dit aardsch bestaan te kleen; 
Ja, zijn Dichten 
Zweven, lichten 
Over Dood en Grafkuil heên. 
 
Helmers sneefde; 
Maar hij leefde, 
Maar hij zong voor Deugd en Eer. 
ô, Zijn sterven 
Is geen derven: 
'k Vind hem in zijn Zangen weêr. 
 
Ja, betoovrend, 
Hartverovrend, 
Blijft ons dáár zijn Kunst bewaard. 
Neen, zijn sterven 
Is geen derven: 
Want hij liet zijn' Geest op aard'! 
 
J.W. IJ. 
Jan. 1814. 



{==248==} {>>pagina-aanduiding<<}

Iets, rakende de Fedra van Racine.

De Cid werd, van zijne geboorte af, vervolgd door richelieu. Fedra was nog niet verschenen, toen reeds eene geduchte zamenspanning haren ondergang had gezworen. Racine werd, ongetwijfeld, verraden door sommigen van hen, die tot de bijzondere voorlezingen van zijn stuk werden genoodigd. De Hertogin van bouillon, de Hertog van nevers, Mevrouw deshoulières, en andere aanzienlijke personen, haalden pradon over tot het vervaardigen eener andere Fedra, ten einde deze ten zelfden tijde als die van racine ten tooneele te doen voeren. Het voorbeeld van corneille, die in den tweestrijd wegens Berenice was te kort geschoten, behoorde pradon te hebben afgeschrikt: maar, welk voorbeeld heeft immer op een Prulpoëet gewerkt? en bovendien, wat had een pradon te wagen?
De Fedra van racine werd vertoond op het Tooneel van het Hotel van Bourgogne, den Isten van Louwmaand 1677; en die van zijnen onwaardigen mededinger, twee dagen daarna, op het Tooneel van de straat Guénégaud. Naardien de voorbijgaande opgang der vertooning van een Treurspel niet zoo zeer afhangt van het stuk zelve, als wel van de spelers en bijzondere omstandigheden, scheen der beide Fedra's in den beginne hetzelfde lot te wedervaren; waarbij men moet in 't oog houden de listigste kunstenarijen der vijanden van racine. Naar luid van boileau, deden de Hertogin van bouillon en hare medestanders al de eerste loges in beide Theaters bespreken, voor de zes eerste representatiën; en, ten einde zich van haren triomf op de voorstanders van racine te verzekeren, lieten zij al de afgehuurde loges in het Hotel van Bourgogne, waar het stuk van racine werd gespeeld, ledig. Deze list, voegt er boileau nevens, kwam haar op meer dan 1500 livres te staan; maar dezelve had de verlangde uitwerking, en het stuk van pradon genoot daardoor het voordeel van een talrijker publiek.
Dan, had de Fedra van pradon, op het Tooneel, die van racine opgewogen, de indruk, door de lezing en vertooning voortgebragt, stelde ze beide welhaast op hare regte plaats.

{==249==} {>>pagina-aanduiding<<}
Pradon mogt, naar de gewoonte der Prulschrijveren, zijn stuk met eene onbeschaamde voorrede doen prijken, het zonk, hoezeer ook opgevijzeld door hemzelven en zijne partij, in de verdiende minachting; en, zonder de Fedra van racine, zou men thans niet eens weten, dat ook pradon er eene vervaardigd had!




Opmerkelijk geval, rakende twee schapen.

Aan den Redacteur der Vaderlandsche Letteroefeningen.

Mijn Heer!

Het navolgende geval heb ik niet kunnen nalaten ter uwer kennisse te brengen. Zoo hetzelve eenigzins uwer aandacht waardig zij, om in UEd. geëerd Maandwerk geplaatst te worden, zal mij aangenaam zijn.
Tusschen den 19 en 20 Januarij l.l. heeft men eene zeer sterke jagtsneeuw uit den noordoosten gehad, gelijk algemeen bekend is. Een Landman, met name arie rietkerk, had, op den avond van den 19 voormeld, een koppel Schapen in het land loopen. Des morgens van den 20sten haalde hij dezelven op het hok, maar vermiste er twee: na lang zoeken, konde hij die echter niet wedervinden; dus onderstelde men dezelven geheel verloren te zijn. Maar wat gebeurt er? Op Dingsdag namiddag, den 1 Februarij, ontdekt voormelde Landman in een' zeer grooten opeengejaagden sneeuwberg, die reeds door den dooi van vorige dagen sterk verminderd was, eene opening ter grootte van 3 duim diameter; daar inziende, ziet hij den neus van een Schaap, gaat aan het graven, haalt hetzelve er uit, en, verder gravende, ontdekt hij het tweede vermiste Schaap, en - bevindt dezelven beiden nog levende. Vervolgens in den warmen stal gebragt zijnde, zijn ze heden weder geheel hersteld. Dus hebben deze beide dieren 13 dagen ten minste 5 voet onder de sneeuw bedolven doorgebragt, zonder voedsel.

Ik noeme mij
UEd. bestendigen Lezer, willem krook.

Oudewetering, den 4 Februarij, 1814;


{==250==} {>>pagina-aanduiding<<}

Aan de Nederlandsche vrouwen.


Legt af uw pronksieraden, 
Uw gond en diamant, 
ô Nederlandsche Vrouwen, 
En schenkt ze 't Vaderland! 
 
Ziet op naar uw Vorstinne; 
Zij teekent u het spoor: 
Wie weigert na te stappen? 
Oranje gaat u voor. 
 
Ziet op naar uw Vorstinne; 
Zij heeft haar sieraân veil, 
Haar paarlen en gesteenten, 
Voor 't algemeene heil! 
 
Zij kiest, voor nietig blinken 
En ijdlen flonkergloed, 
Den glans der deugd, die schittert 
In 't Vorstelijk gemoed. 
 
Wie durft nu langer pralen 
Met slikkerende pracht? 
Wie durft den eenvoud honen 
Der Vorstelijke dragt? 
 
Legt af, met uw Vorstinne, 
Uw goud en diamant, 
ô Nederlandsche Vrouwen, 
En schenkt ze 't Vaderland! 
 
Al schittren geen gesteenten, 
Al gloeit geen smijdig goud, 
Al sonklen geen robijnen, 
Al blikt geen esmeraut; 
 
Al sreiden geene paarlen 
Haar zachten glans ten toon: 
Gij, Vrouwen, Gaden, Moeders, 
Zijt zonder sieraad schoon. 

{==251==} {>>pagina-aanduiding<<}

Dit wist, in vroeger dagen, 
Eene echt-Romeinsche vrouw: 
Zij wees op hare kindren, 
De panden van haar trouw: 
 
‘Dees,’ sprak zij, ‘zijn mijn schatten, 
Mijn sieraad en mijn pracht. 
Geen moeder, die bij dezen 
Nog andren rijkdom acht! 
 
Mijn kindren zijn mijn paarlen, 
Mijn diamant en goud. 
Laat fonklen 't duur gesteente! 
In 't gloeijen is het koud. 
 
Maar mijne kostbaarheden 
Verspreiden glans en gloed, 
En schieten hare vonken 
In 't moederlijk gemoed. 
 
Op haar is mijn begeeren, 
Op haar alleen gevest. 
De deugden van mijn zonen 
Versieren mij het best.’ 
 
Ja, Vrouwen, Gaden, Moeders, 
Die voor uw kindren blaakt, 
En, voor hun teedre liefde, 
En lust en rust verzaakt; 
 
Legt af uw pronksieraden, 
Uw goud en diamant; 
Schenkt weg die kostbaarheden 
Aan 't lieve Vaderland! 
 
Praalt enkel met uw kindren; 
Doet, in hun fiere jeugd, 
De vonken reeds ontgloeijen 
Der vaderlandsche deugd. 

{==252==} {>>pagina-aanduiding<<}

Zij zullen eens u loonen 
Door vaderlandsche daân, 
En roemen op hun moeders, 
Die hun zijn voorgegaan. 
 
Legt af dan uw sieraden, 
Uw goud en diamant, 
ô Nederlandsche Vrouwen, 
En schenkt ze 't Vaderland! 
 
W. 


Een paar anecdoten.

De door zijn geluk en ongeluk zoo merkwaardige Russische Vorst menzikoff had den Vorst der Kalmukken, cham, eene prachtige in Engeland vervaardigde koets ten geschenke gezonden. De vreugde hierover was aan het Kalmuksche Hof boven mate; de Vorst zelf gaf daarin den Gezant van naburige Grooten audientie, en hield ook in dezelve op feestdagen zijne tafel. Maar eenigen tijd naderhand brak eens een der wielen; - nu was goede raad duur; er was geen een Rademaker in de Staten van Z.D.H., en Petersburg zag toen eene der kluchtigste Ambassades, die ooit een Vorst aan een anderen afgezonden heeft, - namelijk eenen werkelijken Gezant, die van den Vorst menzikoff een nieuw rad voor Zijne Kalmuksche Doorluchtigheid verzoeken, en hetzelve afhalen moest!

Dr. haddon, Master of the Requests, of Request-Inleveraar, kwam op zekeren dag met eenen last bij de Koningin elizabeth, die zeer over den onaangenamen reuk zijner nieuwe laarzen klaagde. ‘Verschoon mij, uwe Majesteit!’ hervatte haddon, ‘het zijn mijne laarzen niet, die zoo rieken, maar het zijn de oude verzeekschriften, welke reeds zoo lang ongeöpend in mijne portefeuille gestoken hebben.’





{==253==} {>>pagina-aanduiding<<}

Mengelwerk.

Verhandeling, over het gebruik en misbruik der romans.

Door N. Swart (*).

In vijf spreekbeurten hield ik uwe aandacht bezig met onderwerpen, die in zeker verband staan met elkander. En, al bestond er ook geene andere reden, dan uwe goedkeuring, ik zou terstond geneigd zijn, mij daarbij, als een zeker uitgekozen vak van studie, wederom op te houden. Dan, benevens genoemden grond, voert ons eene nadere aanleiding tot de bepaalde keus onzer stoffe in dit uur. Ten verleden jare, namelijk, vervulden wij twee spreekbeurten, de eene aan den lof der geschiedenis, de andere aan dien der poëzij gewijd, in zoo verre de algemeene zucht voor de laatste ons een nieuw bewijs scheen voor des menschen verheven aanleg. Beide deze stukken rigtten den loop onzer gedachten - zij, die dezelve hoorden, kunnen dit uit eigen ondervinding welligt gemakkelijk verklaren - tot eene zekere, algemeen bekende tusschensoort van geschiedenis en dichtkunst. Ja, bijna alles, wat ter aanprijzing van de eene, zoo wel als de andere, werd voortgebragt, schijnt op den roman toepasselijk. Zijn inhoud beäntwoordt veelal aan de dichtkunst, zijn vorm altijd aan de geschiedenis. En wie weet, of deze gelukkige vereeniging hem niet, althans in veler oog, de voorkeur boven een eigenlijk dichtstuk, of eene ware historie, zal geven?
Tegen dit denkbeeld, echter, kant zich, met vasten ernst en beslissende klem, het gezag des geheelen adeldoms

{==254==} {>>pagina-aanduiding<<}
in het gebied der letteren. Zien wij, wie het zijn, die zich met de lezing, en zelfs met de zamenstelling, dezer werken onledig houden, noch de eersten, noch de laatsten behooren doorgaans tot hun getal, welken eene stem in de hooge raadsvergaderingen der diepdenkende en geöefende wijsheid wordt toegekend. En, nemen wij deze geliefde boekjes der ledigheid, vaak van hoofd en hart zoo wel, als van nutte bezigheid, in handen, gewisselijk znllen wij dikwijls stoffe vinden, om het gemelde vooroordeel metderdaad te beämen. Hard, intusschen, en zeer algemeen, is dat oordeel in den mond van vele, het zij schijnbaar meer, of blijkbaar min, bevoegde regters. Hetzelve verwerpt en veroordeelt alles, wat slechts den naam van roman draagt, hem beschouwende als de bron van allerlei vergift, inzonderheid voor het jeugdige hart.
Die in het laatste gevoelen staan, houden het ook welligt beneden de waardigheid van deze plaats en van onzen eigen stand in de maatschappij, over de romans te spreken. Wij, echter, kunnen zoodanig oordeel niet billijken over eenen tak van letterkunde, die, het zij dan op goeden grond of niet, het zij ter bate of schade voor verstand en deugd, eene zoo groote uitgebreidheid en krachtigen invloed heeft verkregen. Wie toch van u zag dezen stroom, met meerof minder geweld, niet zijne woning inbreken? Wie hield, benevens eigen lust, dien van vrouw en kroost in teugel, om van het verleidelijk vocht niet te proeven? Ja, gaarne gelooven wij, dat, met dat al, ons oordeel door u niet gevorderd wordt, omtrent wering of toelating, en inzonderheid keuze, op dit stuk. Lieden van geöefend verstand hebben sedert lang kunnen beslissen, en dadelijk beslist. Vergunt mij echter, M.H., als leidsman uwer gedachten voor te treden, bij de herhaalde beschouwing van een zoo belangrijk onderwerp! Vergunt mij, over hetzelve, in stille eenvoudigheid, het een en ander te berde te brengen! En, heeft dan de vorm onzer verhandelinge, of althans die van haar thema, iets naar de leerrede zweemends, de inhoud en stoffe mogen het min gepaste daarvan bij u

{==255==} {>>pagina-aanduiding<<}
vergoeden. Wij zullen bepaaldelijk spreken over het gebruik en misbruik der romans.
Alle oudste onderwijs is geschiedkundig. Uit gebeurde zaken bepaalde lessen af te leiden, en dezen in het algemeene en afgetrokkene daar te stellen, is van latere dagteekening. Was zulks al geen gevolg van de zwakheid des begrips van hem, die onderwijst, het is behoefte voor den genen, die geleerd wordt. Dit laatste zien wij uit blijkbare verdichtingen, van onderscheiden vorm en inhoud, uit de vroegste tijden.
Deze oorspronkelijke behoefte van den mensch heeft hem ook in rijperen ouderdom niet verlaten. Overal en op elken trap van beschaving is hij een beminnaar van allerlei verhaal. Men moge onder de letterschatten van Griekenland en Rome al weinig vinden, dat met onze verdichte geschiedenissen, romans en verhalen eene bijzondere overeenkomst heeft, het ontbreekt echter aan de sporen daarvan geenszins. Bij de opkomst, daarentegen, der nieuwere letterkunde in ons werelddeel, beslaan zij - gelijk overal elders - eene eerste plaats; daar de naam zelf van roman van de taal is afgeleid, die het vroegste, onder hare jeugdige zusters, eenige beschaving ontving. Dezelve heerschte in het zuidelijk deel van Frankrijk, was, als het Italiaansch, eene soort van verbasterd latijn, en werd mildelijk met den naam van lingua Romana, Romeinsche spraak, vereerd.
Ik behoef niet te herhalen, dat onder dezen naam van romans eene geheel eigen en talrijke soort van geschriften is ter wereld verschenen, en op iederen bodem van ons halfrond met toejuiching overgebragt. Even min hebt gij mijne aanwijzing noodig, om te weten, dat deze hoofdsoort in velerlei ondersoorten vervalt, zoo verschillende van inrigting als onderwerp. Het volkskarakter oefent hier, natuurlijk, mede zijne regten. Doch het is inzonderheid de tijd, deszelfs ontwikkeling, loop en voorname bewegingen, die in de geschiedenis van dezen tak der letterkunde, der weelde van den geest, der buitensporigheid, of hoe men ze noemen wil, voor den opmerker zeer kenbare sporen heb-
{==256==} {>>pagina-aanduiding<<}
ben achtergelaten. Ons oogmerk is het niet, daarvan eene aanwijzing te doen, die, buiten tegenspraak, zeer belangrijk zou kunnen zijn, maar die noch met de weinige ruimte, welke ons overschiet, noch met onze geäardheid en bijzondere wijze van letteroefening strookt. Integendeel, de roman, gelijk wij dien over het geheel kennen, of ook dezelve in het algemeene en afgetrokkene beschouwd, zal het onderwerp onzer behandeling zijn. Deszelfs gebruik, d.i., het nut, door den schrijver in denzelven te leggen, en door den lezer daaruit te halen; benevens het misbruik, d.i., het nadeel, door de schuld van den eersten, of enkel van den laatsten, daaruit voortspruitende; ziet daar ons alreede opgegeven doel, tot welks aanvankelijk deel wij nu onmiddelijk overgaan.
Stelt u den wijsgeer en menschenvriend voor oogen, M.H., genegen om zijne natuurgenooten, ten aanzien van onderscheidene belangrijke waarheden, te verlichten. Hiertoe zie hij naar den geschiktsten weg en het beste middel om, ter bereiking van zijn doel. En nu ga hij de voordeelen na, welke de roman, boven ieder ander geschrift, blijkbaar heeft. Vooreerst hij is geschiedenis, en geschiedenis is het eerste, het eenvoudigste en natuurlijkste van alle onderwijs. Zij begint met zoodanige voorbeelden, als elders, tot staving en bewijs, naderhand worden vereischt. Zij vergt het verstand geene moeite om algemeene lessen te verstaan en toe te passen, maar doet ze in waarheid en werking, in voorbeelden en bijzonderheden dadelijk aanschouwen. Zij boeit de verbeelding, en maakt haar tot het geschiktste werktuig om den geheelen geest te leiden, die anders juist in haar de gereedste afleiding en verstrooijing aantreft. De nieuwsgierigheid, den mensch in elken ouderdom en op iederen trap van beschaving eigen; de zinnelijkheid en zucht om met eigen oogen te zien, te tasten en te gevoelen; de strijdigheid van zijne begeerte, vluggen geest en opgewekte verbeelding met de beperktheid van zijn bestaan, aan een plekje gronds, aan een oogenblik tijds, aan slechts eenerlei betrekkingen onwrikbaar geboeid; alles, alles moet hem

{==257==} {>>pagina-aanduiding<<}
nopen, om, op vleugelen der geschiedenis, een uitgebreider kring van aanschouwingen te doorloopen. Ja, wie kent de kracht der geschiedenis niet, om den menschelijken geest te boeijen? wie betwistte haar ooit de verdienste van uitlokkend, onderhoudend en vermakelijk te zijn boven alle afgetrokken onderwijs? en noemt haar niet van ganscher harte den gebaanden en bloemrijken weg tot kennis en wetenschap?
Zij gaat, echter, met deze zwarigheid gepaard, dat zij niet alles kan geven, wat hare beöefenaar gaarne had. Wat de ondervinding, gedurende eenen bepaalden kring van jaren en plaatsen, heeft aan de hand gegeven, wat openbaar geworden of ter kennisse van den verzamelaar gekomen is, dat biedt zij telkens geregeld aan. Doch bij het bewandelen van hare velden en dreven ontmoeten wij menig eene dorre en doodsche heide; terwijl we vele vruchtbare streken slechts vermoeden, maar geenszins van nabij beschouwen mogen. Een dik geheim stuit onze schreden. Een ondoordringbare nevel doet ons naar den waren toestand der zaken slechts losselijk gissen. Men voert ons met overhaasting de lagchendste oorden voorbij; en eentoonige verhalen, of afgrijsselijke schetsen en ontmoedigende afbeeldingen van menschelijke nietigheid, ondeugd en jammer, van jaarkring tot jaarkring voortgezet, vermoeijen den matten geest. Slechts de geduldige van aard, of de ijverige zoeker van waarheid en licht, weerstaat deze vermoeijenis. Slechts hem is het vergund, alle de schatten op te delven, alle de bloemen te plukken, al het goede en schoone te oogsten, dat hier ginds en elders wel ruim gezaaid, maar geenszins als in voorraadschuren opgestapeld ligt. Het is de natuur, gelijk zij zich voordoet, de ondervinding; slechts vele jaren voortgezet.
De roman, daarentegen, is met alle deze bezwaren geheel onbekend. Hij kiest zich een tooneel uit; hij baant zich een weg; hij ontwerpt zich groepen en schetst tafereelen naar enkel welgevallen. Als in een sierlijk aangelegden tuin, zien wij hier de treffendste voortbrengsels verzameld,

{==258==} {>>pagina-aanduiding<<}
de fraaiste orde in acht genomen. Nu voert ons het slingerpad aangenaam rond; dan doet ons de zodenbank ter regter plaatse toeven. Slechts, wat geen genoegen bij de aanschouwing biedt, onttrekt zich aan ons oog; en wat daarentegen door afwisseling en tegenstelling te meerder treft, dat wordt door de verholen kunst opzettelijk aangebragt. Hier vertoefd, wandelaar! om uzelven te verliezen in het aangenaam genot; hier vertoefd, vriend en kenner der natuur! om u in hare belangrijkste voortbrengsels volop te verlustigen; herwaarts gekeerd, jeugdige vriend van het goede en schoone! om het te kennen en te bewonderen, ter stoffe van nadenken en regel van gedrag te maken.
Vooral ook daarom heeft de roman boven de geschiedenis, ten aanzien der aanlokkelijkheid, veel vooruit, dat hij doorgaans een geheel ander veld beärbeidt; een veld namelijk, dat ons allen veel nader ligt, en uit dien hoofde veelal meer belangstelling inboezemt. De geschiedenis verhaalt de algemeene lotgevallen der volken, de daden en bedrijven van hen, die aan het hoofd der koningrijken staan, of der zulken, die daarop eenen magtigen invloed uitoefenen. Zij teekent ons dezelven af, niet in het zachte licht der huisselijke gezelligheid, des dagelijkschen omgangs, des eenvoudig menschelijken bestaans, maar in den vollen, verblindenden glans van het openbare leven. Ja, slechts hier en daar ligt zij den sluijer der vertooning op, om ons enkele belangrijke blikken in het groote geheim der menschelijke zwakheid te doen slaan.
De roman, daarentegen, bepaalt zich doorgaans tot het bijzondere leven; zijne helden zijn dikwijls in de nederigste en eenvoudigste kringen geplaatst, en de dagelijksche woonkamer verstrekt hem niet zelden ten voornamen tooneel. Het zijn onze gelijken, die ons hier ter beschouwing, ter beöefening en aanwending, worden geboden. Hunne omstandigheden, hunne lotgevallen, hunne vreugde en hunne smart zijn de onze, of kunnen die worden. Alles wekt ons belang; want alles is ons bekend en eigen. Herinneringen worden opgewekt, vergelijkingen gemaakt, omstandigheden

{==259==} {>>pagina-aanduiding<<}
toegepast, algeheele verplaatsing in den kring van het verhaalde onwillekeurig daargesteld. De verbeelding, het verstand en hart, elk vindt er eenen gebaanden weg. Niet, gelijk bij het staatstooneel, staan wij van verre, en begrijpen vaak hunne handelingen niet, die geheel andere gewaarwordingen, drijfveren en beginselen, dan wij, gewone menschen, volgen; en staan verbaasd over een spel met leven en geluk van duizenden, van welken het een of ander bij eenen enkelen vernietigd te hebben ons alreede eene hel schijnt. Neen, onder onze broeders en zusters wandelen wij rond, en deelen in hunne verrigtingen. Met onze broeders en zusters dwalen, struikelen en vallen wij; of gevoelen althans, dat wij zouden kunnen, zouden moeten vallen, indien ons even zoo alle steun ontbrak Hunne ramp is de onze. Met geheeler harte deelen wij in dezelve, als in hunne vreugde; en zoete, weemoedige tranen glinsteren, ja ontrollen vaak aan onze oogen.
Een nieuw voordeel ontleent deze soort van geschiedenissen daaruit, dat bij haar, als dichterlijk voortbrengsel, eene volkomene kennis, ook van de geheimste gedachten en gevoelens, wordt voorondersteld. Elders blijft dit in het duister, of men raadt daarnaar; en alleen, wanneer iemand zijn eigen levensbeschrijver is geweest, kunnen zijne, - ter naauwernood zijne gewaarwordingen, en misschien die van enkele vertrouwde vrienden, aan den dag komen Zoo missen wij, derhalve, vaak de draden, die het geheel aaneenhechten en in beweging brengen; wij missen het geheim der groote uitkomsten; en een bont spel van beduidinglooze beelden is alles, wat ons de geschiedenis, als wezenlijk en vertrouwenswaardig, overlaat De roman, daarentegen, leest in het hart, ziet in het duister, vergezelt in de eenzaamheid. Het zij hij ons, op die wijze, het pad der gebeurtenissen vooraf baant, dat wij dan, hoe vreemd ook, zonder bevreemding bewandelen. Het zij hij ons, door deze ontvouwing, daarna opheldert, wat ons onbegrijpelijk was voorgekomen, en deze bevrediging onzer hooggaande nieuwsgierigheid een verdubbeld genoegen geeft. Het zij beiden gestadig hand

{==260==} {>>pagina-aanduiding<<}
aan hand gaan, wanneer de hoofdpersoon der gebeurtenis zelf zijne gevallen verhaalt; of dat, bij afwisseling, nu het bedrijf, dan deszelfs drijfveren en oogmerk voorafgaat of volgt, gelijk eene verzameling van brieven dit pleegt mede te brengen Alles is hier heldere dag, en het voornaamste, de grond en het roersel, blijft geenszins in het duister verscholen. Alles is hier zigtbare speling der hartstogten, eigenlijke geschiedenis van den mensch. Het sijne weefsel des bedrogs, en de eenvoud der bezwalkte onschuld; de nietige aanleiding tot groote gebeurtenissen, en de geweldige toestel, die op niets uitloopt; het eene en het andere komt aan het licht, en verspreidt licht. De waarheid treedt gekleed te voorschijn. Maar het kleed verhindert niet, hare volkomene gestalte op te merken. Zij heeft zich, als een bode des hemels, in zigtbare gedaante uitgedost, ten einde voor den mensch geheel verstaanbaar te zijn. Doch de goddelijkheid, die afstraalt van het gelaat, en de zuivere, hemeliche toon, die van de lippen rolt, waarborgen tevens ieder woord. In 't kort, het ideaal, dat de natuur niet aanbiedt, maar het genie op het doek maalt; ziet daar den roman, in tegenstelling met de geschiedenis, de zaak uit dit oogpunt zijnde beschouwd.
Hetgeen wij, namelijk, tot hiertoe zeiden, moet enkel betrekkelijk gemaakt worden op het genoegen, dat de roman, bij het lezen, kan verschaffen. Omdat hij geschiedenis, uitgelezen geschiedenis, huisselijke en poëtische geschiedenis is, daarom wekt hij onze belangstelling, boeit onze aandacht, voldoet - voor het oogenblik - onzen geheelen weetlust, en maakt zich meester van ons hart. Dit is het voorregt van zijnen vorm, van zijne wijze van onderrigt, van zijne verzwagering met die sprookjes, welke den kinderen in jaren en beschaving - en blijft niet de mensch, tot zekere hoogte, altijd een kind? - zoo algemeen welkom zijn. Wij zullen nu overgaan, om het voordeel, door wijsheid en menschenliefde langs dezen weg aan te brengen, nog nader te betoogen, door te doen zien, dat deze zelfde vorm de gewone stoffe der romans niet slechts uitlokkender,

{==261==} {>>pagina-aanduiding<<}
maar ook aanschouwelijker, klaarder en overtuigender, dan eenig ander onderrigt, behandelt.
Schoon de aard der zake ons gedurig drong, om den roman met de geschiedenis te vergelijken, ja hem - wat den vorm betreft - aldus te noemen, deze vorm, echter, is hem geenszins zoo als de eigenlijke historie eigen. Hij is voor hem louter kleed of inkleeding, welke de schrijver bezigt, niet om dit kleed te vertoonen, om de geschetste zaken te verhalen, maar om een of ander, daaraan geheel vreemd, oogmerk te bereiken. Te vermaken, of te leeren en te stichten, de zinnelijkheid, de verbeelding, het hart te streelen, of ze te zuiveren, te verheffen en aan het gebied van een verlicht verstand te onderwerpen; ziet daar het gewone, algemeene doel. Gebeurde zaken verhaalt men vaak alleen omdat ze gebeurd zijn, uit zucht tot mededeeling en natuurlijke gespraakzaamheid. Doch, uit eenen gelijken natuurlijken drang te verdichten, te liegen, dit valt slechts in enkele, tot de zamenstelling van eene geheele geschiedenis meestal veel te onbeschaafde, menschen. Ja, hoe rijk reeds de historie in allerlei leering zij, daar zij elk voorwerp van aanschouwing en ondervinding opneemt; de roman, enkel kleed zijnde, kan nog meerderlei onderwijs bevatten. Kennis van landen, van zeden, van dadelijke gebeurtenissen, van wijsgeerige begrippen, en zoo vervolgens, komen metderdaad dikwijls in denzelven voor; en menige jeugdige schoone heeft welligt hare meeste kennis van deze zaken hier geput. Doch, gelijk dit alles van de geschiedenis vaak afgezonderd en tot bijzondere wetenschappen betrokken wordt, terwijl de mensch zelf het eigenlijke voorwerp der geschiedkundige beöefening blijft, zoo is dit ook met den roman het geval. En, mogten wij al niet kunnen ontwijken, hier soms in eenige herhaling van het reeds gezegde te vervallen, zoo verlate ons echter uwe aandacht niet bij het betoog, dat de mensch, in onderscheiden opzigt beschouwd, door den romanschrijver veel klaarder en handtastelijker, dan door den eenvoudigen wijsgeer, zal worden daargesteld.

{==262==} {>>pagina-aanduiding<<}

Bepalen wij ons het eerst tot hetgeen men, in den meest eigenlijken en gewonen zin, menschkunde noemt. Dezelve houdt zich bezig met den mensch, zoo als hij leeft en bestaat, zoo als hij zich in zijn doen en laten, in zijn gevoelen en oord elen, in zijnen dagelijkschen wandel doet kennen. Op onderscheidene wijze is deze soort van wetenschap behandeld; nu in sommige grondtrekken ruwelijk geschetst, dan door verstrooide opmerkingen, hier en daar aangeduid, veelal in voorbeelden en karakterschetsen opengelegd. Uit de ervarenis geheel ontleend, tooit zij zich, natuurlijk, het beste in een geschiedkundig kleed. Buiten hetzelve is zij bezwaarlijk daar te stellen, zonder tot misverstand aanleiding te geven, zonder dat de sijne trekken geheel verloren gaan, en hare beöefening eene drooge dorheid verkrijgt. Maar, hoe veel heeft inzonderheid de romanschrijver hier vooruit, om zijne verzamelde ervarenis aan anderen mede te deelen! Hij, die niet slechts karakters heeft te schetsen, die ze in werking en betrekking tot elkander moet brengen! Hij, die ons in den huisselijken kring, in hooge en lage standen, en waar het hem behaagt, een tooneel opent, waar louter menschen, uit de dagelijksche natuur ontleend, hunne eigen rollen spelen! Hij, die ons, langs welken weg dan ook, in hun hart lezen, in hunne eenzaamheid opmerken, en vaak bij elke hunner geringste bewegingen met aandacht vertoeven doet! En waarlijk, wie kent inzonderheid de fieldings en yoricks niet, als meesters in deze kunst? Wie las hunne en dergelijke schriften ooit, zonder zich door dit natuurlijke, dit geheel menschelijke geboeid te voelen; zonder nu en dan getroffen te worden door waarheden, die hem nu eerst van alle kanten des dagelijkschen levens in de oogen vallen; zonder, als in eenen spiegel, zichzelven te herkennen, en duidelijker dan ooit in zijn hart te lezen?
Of, vestigen wij onze aandacht op eenen anderen tak van deze zelfde wetenschap! Denken wij aan de kennis van den mensch, als afhankelijk van hartstogten, die, onmerkbaar opgeschoten, met reuzenkracht ten hemel stijgen; als af-
{==263==} {>>pagina-aanduiding<<}
hankelijk van omstandigheden, die, wonderbaar en vaak geweldig geslingerd, ook den bedaardsten doen wijken van zijn pad! Inderdaad, was ooit eenige beöefening waardig den menschelijken geest, het is deze. Voorzigtige wijsheid des levens, bescheiden oordeel der liefde vloeijen uit haar voort. Ja, zij, zij is het, die zoodanige gewigtige lessen, als: wacht u voor den eersten stap! en: oordeelt niet! met gouden letteren op de rolle der wijsheid heeft aangeteekend. Uit de geschiedenis, uit de ervaring vooral, ontleent deze nutte wetenschap hare bouwstoffen. Maar, niet dan schaars zijn ze over beider veld verspreid; niet dan door het scherpziende oog en de ingespannen oplettendheid worden zij er opgemerkt. De romanschrijver alleen levert ons, als 't ware, eene naauwkeurige kaart van de uitgebreide levenszee. Hij kiest de gevallen uit; hij slingert den draad der omstandigheden, en laat de hartstogten kiemen, losbersten, botsen, en zich onderling verwarren, naar het hem welgevalt. Ik behoef u aan geene voorbeelden te herinneren, die thans bijna in elk dezer geschriften zijn te vinden. ô! Wien zouden bij welgeschetste tafereelen van dezen aard niet somtijds tranen zijn ontrold over de misleide onnadenkendheid, over de verschalkte deugd, over den onweerstaanbaren drang des wegslependen verderfs, of de jammerlijke gevolgen van eene geringe afwijking? Wien stichtte vaak deze duidelijke beschouwing van de menschelijke zwakheid en de menschelijke ellende niet meer, dan de gestrengste boetrede? Wie liet zich daarbij, het zij door zijne eigen gedachten, het zij onmiddellijk door den schrijver, niet gaarne tot hooger heil opvoeren, en vestigde zijnen blik op God en eeuwigheid?
Andere schrijvers in dit vak hebben zich voornamelijk daarop toegelegd, dat zij of de deugd of de ondeugd, of door tegenstelling beiden tevens des te beter, in zeldzame en schitterende voorbeelden vertoonden. De eerste, overal gevolgd en nagegaan, verspreidt eene klaarheid van zuiveren glans, naar welke de geschiedenis slechts gissen laat. In allerlei verzoeking gebragt, blijkt die glans op de uiterste proef volkomen houdbaar te zijn, waaraan het elders bij de

{==264==} {>>pagina-aanduiding<<}
onbesprokensten niet zelden ontbreekt. En, het zij dan de deugd ten laatste zegeprale; dat zij, ook in de diepste ramp, nog wezenlijk gelukkiger dan hare vervolgster worde bevonden; of dat hare eigen waarde, bij het ontzinken van alles, het hart te meerder roert; altijd is haar voorbeeld welsprekender dan de schoonste redevoering. ô Richardson, wiens wonder kunstig weefsel overal natuur en waarheid ademt; ô goldsmith, wiens eenvoudig verhaal geen wijsgeerig stelsel in regelmatig betoog behoeft toe te geven; hoe staan hier uwe Clarisse en uwe vrome prediker ons duidelijk voor oogen, ja persen hun bijna nog tranen van weemoed en tranen van vreugde af! - De ondeugd, daarentegen, ziet zich hier ontmaskerd. De onervarene jeugd merkt de strikken op, welke haar worden gespannen. Wat zij, op het bloote zeggen, niet zou gelooven, niet zou begrijpen, dat wordt haar nu geheel aannemelijk en tastbaar, dat zinkt haar, als waarheid, onmerkbaar het harte in. De taal der verleiding, het kenmerk der huichelende ondeugd ontdekken zich aan haar. Als in een spiegel, of zoogenaamde donkere kamer, leert zij de wereld kennen, vóór ze te zien, hare gevaren schuwen, vóór ze te naderen, hare pest ontvlieden, eer zij besmetten kan. Onbegrijpelijk is, inderdaad, de ondeugd voor de onschuld. Zij kan bij geene mogelijkheid de diepte van den afgrond meten, waarin de verbastering hare vijandin heeft ter neer gestort. Maar nu treedt de bekwame zedeschilder op; hij doopt, als 't ware, zijn penseel in de schandkronijk der weelde en ontaarding, en Lovelaces van onderscheiden slag zijn geene hersenschimmen meer.
Ook menschelijk geluk en ongeluk wordt in een roman kennelijker en treffender voorgesteld, dan misschien in eenig ander boek. Dezelve, toch, voert ons in de huisgezinnen, in de harten in. Het binnenste vertrek van het ondoordringbaar paleis, en de donkere kluis onder het afgelegen en lage rieten dak, blijven even min ontoegankelijk. Ja, ook de wijsgeer scheurt den sluijer weg, die beider geheim bedekt, en roept ons met luider stemme toe, dat de schijn te

{==265==} {>>pagina-aanduiding<<}
vaak bedriegt. Ja, ook de redenaar schetst ons menschelijke ellende in hooge en lage standen, wijzende tevens hare bronnen aan. En de dichter verrukt ons door tafereelen van huisselijke en inwendige zaligheden, die den bediller van Gods werk van schaamte blozen doen. Maar, hoe veel liever grijpt menigeen de hand van lafontaine, en laat zich van hem rondvoeren! Verrukkingen der liefde, genoegens van den echt, dagelijksche ontmoetingen en zeldzaam wedervaren, voorspoed, maar zonder geluk, tegenspoed, maar door deugd verzacht; alles, alles, wat de mensch gevoelen, wat hij ondervinden kan, vertoont zich beurtelings voor ons oog. Ja, hier heeft de waarheid zelve de pen gevoerd! zal men bij deze tafereelen soms moeten uitroepen. Als de brave Schmidt zoo gelukkig is in zijnen kring, maar kort daarna zoo treurig nederzit; als zijne kinderen in jeugdige onbezorgdheid zoo vrolijk om hem dartelen, maar welhaast, ouder geworden, voor zich en de beminnende ouders bronnen van jammer zien geöpend; als liefde en lot en eigen ijdelheid met hun geluk spelen, en het gevoel van den doren de geuren der roos gedurig afwisselt en vergezelt; ô, wie is dan niet onder hen, leeft in weinige oogenblikken een geheel menschenleven, en is nadenkender, wijzer en tevredener geworden?
Hierbij zouden wij kunnen voegen, dat geene satyre van meer of min heerschende gebreken gepaster en zachter dan in den roman wordt aangebragt; en dat hij zich, over het geheel, gansch onmerkbaar naar de behoefte van den tijd weet te schikken, ter bevordering van het nuttige en goede. Het zoo geheel Hollandsch, luimig en uitnemend wel geschreven stuk, Sara Burgerhart, kan hiervan ten voorbeeld strekken; daar in het bijzonder niemand twijfelen kan, of de geschriften der twee verdienstelijke vrouwen hebben der ware verlichting en verdraagzaamheid merkbaar in de hand gewerkt.
Het gebruik, van den roman en zijnen vorm te maken, is dan niet te miskennen. Aanlokkelijkheid en aanschouwelijkheid van voordragt zijn deszelfs onbetwistbare voorreg-
{==266==} {>>pagina-aanduiding<<}
ten. Keeren wij nu het blad, en beschouwen de zaak van de andere zijde! Welk misbruik is van die zelfde soort van schriften te maken of te vreezen? De beäntwoording dezer vraag worde deels tot den schrijver, deels tot den lezer betrekkelijk gemaakt.
Eene klip, op welke de schrijver gevaar loopt te stranden, is de opoffering van het nut aan het vermaak. Het laatste is het doel van elken lezer, en in zoo verre van den roman zelven. Vermaken moet hij, ja, in zekeren zin, eeniglijk vermaken. Wie de geschiedenis slechts bezigt, om zijne eigen wijsheid daar tusschen in te vlechten, dezelve zijnen helden in gesprek of brief telkens te doen uitstallen, die schrijft slechts eenen halven roman, en wordt veelal ook maar half gelezen. Gelijk op het tooneel, zoo is handeling hier de hoofdzaak. Elke les moet van zelve en geheel ongezocht uit de gebeurtenissen voortvloeijen; of althans de schrijver moet zijn oogmerk, om te leeren en te stichten, zoodanig weten met eigenaardige bloemen te omwinden, dat alles in de eerste plaats genoegen schenkt. Het is slechts de aard van dit genoegen, dat enkel de zinnen en de verbeelding, maar ook het hart en den geest kan streelen, waarin gebruik of misbruik te zoeken is. De waarheid, de belangrijke waarheid, leert en sticht altijd, hoe ook ingekleed; en niet minder bevat zij eene bron van zuivere geneugten, die te rijkelijker vloeit, naarmate zij tastbaarder is daargesteld. Wie, echter, weet niet, dat de leugen, de wonderbare leugen, aan velen nog eer behaagt; dat zij zich veel gemakkelijker in allerlei vorm gieten, op allerlei wijze tooijen laat? Wie weet niet, dat de zinnelijkheid veel gereeder dan het hart te treffen is; dat zij, met de verbeelding zamenspannende, de verleidelijkste tafereelen zonder moeite ontwerpt? Ja, mij dunkt, ik zie den nieuwen Prometheus als met tweederlei stoffe voor zich, om zijne menschen en hunne wereld te kneden. Waarheid en deugd is het opschrift der eene, dwaasheid en zonde dat van de andere. De eerste, ja, is edel, maar hard en onbuigzaam in het behandelen. De andere heeft geene waardij; maar

{==267==} {>>pagina-aanduiding<<}
hoe gemakkelijk valt allerlei gedaante daaraan te geven! Welke zal hij kiezen? zoo hij slechts kiezen kan. Wat zal hij doen, door de eerzucht gespoord, maar onbekwaam het metaal te boetseren? Helaas! ijdelheid, gemak en ongeduld zegepralen maar al te dikwijls; en aan den wansmaak, aan de zedeloosheid, aan de schande worden de offers gebragt. ô Gevaarlijke offers, wier geur het hoofd bedwelmt en het hart in den boezem verpest! ô Gevaarlijke offers, door de verleiding van den wellust aan de reinste kuischheid geboden, om deze, door eigen vuur verteerd, in zijne armen te zien vallen! Ja offers, der helle gewijd, doch misschien op het eigen hart des schrijvers, als op een brandaltaar, voor eeuwig blakende!
Te ligter verzeilt men op deze klip, omdat men hier zoo schaars gewaarschuwd, zoo dikwijls, daarentegen, gewenkt en aangespoord wordt, dien weg in te slaan. Immers, hoedanig is meestal het publiek, waarvoor de romanschrijver zijne stukken vervaardigt? Bij werken van geleerdheid zijn het geleerden, althans geletterden, die goedkeuring en aanmoediging hebben te schenken. Andere boeken vorderen eene zekere mate van oefening en bijzondere zucht tot onderzoek in derzelver vereerders. Ja, bijna altijd heeft dit in meerdere of mindere mate plaats. Doch velen, die volstrekt niets anders lezen, beminnen echter den roman Over het geheel vinden wij hem in de handen der ongeöefende jeugd; in die der kunne, aan wier wezenlijke beschaving doorgaans het minste wordt te koste gelegd; en allermeest daar, waar ledigheid en weelde en vleijerij allerlei bederf het gereedste opnemen. De man van letteren acht het al ligt beneden zich, over voortbrengselen van dezen aard een oogenblik tot onderzoek of een woord ter waarschuwing te verliezen. Ja, het vooroordeel der ouderen tegen alles, wat roman heet, dwingt niet zelden de aankomende dochter, haren leeslust in het geheim te voldoen. Welke regters! welke beschermers en begunstigers! Hoe zal de goede smaak, hoe zullen de goede zeden hunne regten blijven handhaven, waar, dezulken te voldoen, het groote oog-
{==268==} {>>pagina-aanduiding<<}
merk van den schrijver moet zijn; waar dezulken den roem en het voordeel uitdeelen, dezulken van hunnen lof en toejuiching de aanzienlijkste kringen doen weergalmen? Kan het den vernustigen man zoo geheel ten kwade worden geduid, dat hij zich eenigzins naar hunne behoefte schikt, die zijne waarde willen schatten, en zijne moeite moeten loonen? Is het zoo vreemd, dat liefde de hoofdrol in stukken speelt, doorgaans voor jeugd en vrouwen maar alleen geschikt? Is het zonderling, dat dweeperij van allerlei slag zich mengt onder het voedsel voor zwakke geesten? Kan het anders, of de wellust moet hier somtijds mede
binnensluipen, en de reeds bedorven verbeelding der weelderige ledigheid in hare droomen te hulp schieten? Kan het anders, of de ondeugd wikkelt zich soms in dit bevallig kleed, dringt zich ongevraagd in het afgezonderd vertrek van hare jengdige prooi, om haar in helsche netten te verwarren? Neen! De klip, door ons aangeduid, doot zich misleidender en misleidender voor. Zij is dat gevaarlijk strand, waar volschoone sirenen den schepeling tot zich lokten door tooverend gezang. Honderd misgeboorten van wansmaak, beuzelaclitigheid en overdrevene begrippen verdrongen steeds eene enkele gezegende vrucht. En helaas, dat het vernuft zich somtijds aan de zonde alzoo toewijdde, dat een onvergankelijk onkruid daaruit voortsproot!
Wanneer wij, echter, ook vooronderstellen, dat dit misbruik der romans van den kant des schrijvers niet bestaat; wanneer wij het daarvoor houden, dat noch dadelijke ondeugd, noch overdrevene en valsche begrippen in deze soort van schriften thans meer gehuldigd worden, of dat althans gemakkelijk eene goede keuze is te doen; dan blij en toch nog onderscheidene gevaren over. Ook het goede en loffelijke in den roman, het uitlokkende en aanschouwelijke zelve van zijn onderwijs kan verkeerde gevolgen hebben.
Vooreerst, namelijk, zal hij, die op deze ligt verteerbare en aangename spijs eenmaal is verlekkerd geraakt, al ligt afkeerig zijn van vaster en meer dagelijksch voedsel. Dit ligt in den aard der zake en in de menschelijke natuur. Het ge-
{==269==} {>>pagina-aanduiding<<}
makkelijke, het zinnelijke, wat de verbeelding bezig houdt en het harte streelt, zal altijd de voorkeur bij ons behouden boven het, meer of min drooge, onderwijs des verstands. En wat ons gemak en streeling verschaft, dat heeft spoedig traag-, ja zwakheid en behoefte ten gevolge. De geheele mensch is, om zoo te spreken, louter aanleg. Wat bij hem rust, dat roest welhaast; en wat, daarentegen, werkt, dat wast en groeit bijna immer voort. Het gevoel, de verbeelding, de zinnelijkheid, eenmaal gewoon om gestadig bezig gehouden te worden, veroorzaken eene onaangename gewaarwording bij elke lecture, die daaraan niet voldoet. Het verstand, van de andere zijde, gewoon of te rusten, of althans geene bijzondere inspanning te behoeven, schuwt en haat het werk, dat zulks van hetzelve vordert. De beöefenaar der geschiedenis is doorgaans ongenegen om zich met afgetrokken-wijsgeerige beschouwingen bezig te houden. De romanlezer vindt wederom zijne rekening bij geene geschiedenis, die noch doorgaans onderhoudend, noch altijd zonder waarlijk wijsgeerige redenering is. En nogmaals zijn het slechts weinigen, soms maar een enkele, die de liefhebbers van deze boeken regt bezig houden, boeijen en vermaken. Immers, meer dan dit opgemerkte is niet noodig, om het gevaar, waarvan wij spraken, te doen in het oog loopen. De jongeling, tot het leeren van velerlei zaken met grond aangespoord, gevoelt ligt zijne oorspronkelijke zucht verdoofd, zijnen wezenlijken ijver verkoeld, ja, als 't ware, zijnen geest verlamd. Tot last verstrekt hem, wat vroeger een lust was. Met overhaasting voldoet hij, kwansuis, aan de opgelegde taak; en naauwelijks is hij in staat de verwilderde gedachten te boeijen en tot dezelve te bepalen. De jongedochter, in
plaats van het verstand te beschaven en met noodige kennis te verrijken, daalt vaak al lager en lager af, ten aanzien van de vastheid harer zielespijs. Eene onevenredige ontwikkeling van gevoel en verbeelding met verstand en kunde maakt haar slechts te ongeschikter voor het maatschappelijk leven. Dwaasheden van allerlei aard vestigen zich ligt in het ledige

{==270==} {>>pagina-aanduiding<<}
brein. En droomend en kwijnend smelt vaak een bestaan weg, dat aan gewigtige pligten en belangrijke invloeden op het algemeen geluk had kunnen en moeten zijn toegewijd.
Doch, wij gevoelen, dat we al onmerkbaar tot de beschouwing van een ander gevaar, dan het opgemelde, zijn genaderd. Niet alleen van onontbeerlijker en grondiger onderwijs houdt de verkleefdheid aan de geschetste, uitlokkende en gemakkelijke lectuur terug; maar ook op zichzelve reeds heeft deze te veel verleidelijks, om niet somtijds in een uiterste te vervallen. Met eene soort van onnatuurlijken honger zien wij de jeugd somtijds deze tafereelen verslinden. Daaraan wordt niet zelden een gedeelte van den slaap, is hiertoe gelegenheid, volgaarne opgeöfferd; daarom de behoefte der natuur zelve, spijze en drank, bijna vergeten. Hoe moeijelijk moet het natuurlijk vallen, zulk eene uitspanning binnen hare grenzen bepaald te houden! Hoe menig uur zal zij, veeleer, wegrukken, dat aan nuttige werkzaamheid, aan gezonde beweging, aan leerzaam verkeer had behooren gewijd te worden! Hoe menigmaal zal zij traagheid en verzuim ten gevolge hebben, die vaak het regte oogenblik ontglippen, en de belangrijkste zaken onverrigt laten! Ja, ontscheurt men zich al aan de geliefkoosde bezigheid, de verbeelding blijft niet zelden daaraan geboeid en de geest verstrooid. Men haakt naar dezelve gedurig terug; en hetgeen te verrigten is, wordt gebrekkig gedaan; hetgeen ophoudt en tegenloopt, met wrevel gedragen; wat zelfs in een ander geval als verpoozing zou welkom zijn, nu soms met tegenzin en beleediging ontmoet. Stelt u zulk eene dochter, zoodanige echtgenoot voor; en hoe zult gij u kunnen verbeelden, de huisselijke welvaart, orde en gelukzaligheid bevorderd te zien! Vergelijkt zulk een droomend, louter gevoelend en werkeloos leven met de woelige inspanning en winstzoekende berekening van den handelaar, om u het ongelukkigst contrast en het onvereenigbaarst verschil van smaak en kenze der vermaken duidelijk voor den geest te brengen! Ja, wat is er, dat bij de verslaving aan zulk eene lectuur niet zou lijden? De tijd, de nutte bezigheid, en het onder-
{==271==} {>>pagina-aanduiding<<}
rigt; de gezondheid,
de kalmte van den geest, en de rust zoo wel als zuiverheid van hart; alles, alles loopt gevaar, wanneer dit vermaak niet binnen vereischte grenzen wordt bepaald. Ook het onschuldigste, te veel gebezigd, wordt schuldig. Met de zedelijkste stukken eenen aanvang makende, wordt men door de onverzadelijke begeerte alleen niet zelden tot de onzedelijken vervoerd. En, het zij de waakzaamheid van het opzigt al langzamerhand is ingesluimerd, of dat men dit opzigt bedriegt, de losgeborsten stroom van den lust weet zich steeds eenen doorgang te banen. Ja, God geve dat wij ons bedriegen; doch hoe veel kwaads schijnt zulk een zoet vergift, als de misbruikte romans, niet te hebben moeten stichten! ô! Berekene dit liever een ieder voor zich, dan zulks ons te vergen. Immers, reeds hebben wij genoeg gezegd, om de zwarte zijde van ons opgehangen tafereel te doen in de oogen vallen.
De slotsom van het gansche betoog is nu ligt op te maken. De roman in zichzelven is een even voortreffelijke als moeijelijke vorm van onderwijs, inzonderheid wat den mensch aangaat. Hij heeft echter met alle voortreffelijke zaken dit gemeen, dat hij gemakkelijk wordt misbruikt. Dit misbruik is of den schrijver te wijten, die wansmaak, dwaasheid en ondeugd, in plaats van gezond verstand en zuivere braafheid, huldigt; of de schuld ligt bij den lezer, die door onmatigheid en verslaving op dezelfde wijze struikelt, als de edele vrucht van den wijnstok daartoe anderen verleidt.
Zoo groot en wezenlijk, intusschen, dit gevaar is, zoo uitnemend is het genoegen, zoo nuttig de leering, zoo bruikbaar de opwekking van den leeslust, uit goede romans te putten. Men verwerpe ze, derhalve, niet, waar keuze en matiging mogelijk zijn. Men houde ze geenszins beneden zijne aandacht, ten einde de goeden regt te waardigen, de kwaden niet ongestoord en zonder schandmerk te laten, en, door de wettiging van het gebruik, het misbruik des te eer te voorkomen. Wij kennen nu beide, indien anders onze voorlezing met uw oordeel en ondervin-
{==272==} {>>pagina-aanduiding<<}
ding heeft gestrookt. En, mij hiermede vleijende, durve ik tevens hopen, uwe deelneming opgewekt, uwe aandacht geboeid te hebben.
Welaan dan, waken wij, ook van deze zijde, voor de deugd, de kracht en onverbasterde werkzaamheid der vaderlandsche jeugd! Kome, met den ouden naam en de oude welvaart, de oude eenvoudigheid en reinheid van zeden weer op! Were men allen heilloozen invloed der weelde en ontaarding van dat zelfde rijk, aan welks uitwendige kluisters wij zoo gelukkig zijn ontsnapt! Bouwen wij steeds op een' Hollandschen grond, stevig en vruchtbaar! En neme de gezonde en vaste loot daarna tot zich, wat tot voeding strekken en tot sieraad gedijen kan! Zoo sta onze roem onwankelbaar, in de scholen, in den handel, en op het oorlogsveld, aan de verdediging van het vaderland gewijd! Zoo vloeije de welvaart, de vrede en vlijt uit onze huisgezinnen voort! en in dezelven weder! Zoo kieze het reinste aardsche geluk zijnen zetel op dezen bodem; en de spreuk dezer maatschappij zij het kenmerk van Neêrlands volk!




Over het slaapwandelen en het dierlijk magnetismus. Medegedeeld door A. Numan, Med. Doct. op het Hoogezand.

Naar het Latijn van den Heere k. sprengel, Hoogleeraar te Halle. (Instit. Physiolog.)

Voor dat ik mij, door eigene ondervinding, van de wezenlijkheid van het Dierlijk Magnetismus overtuigd had, en dus, van den eenen kant, met het grootste gedeelte mijner vaderlandsche Ambtgenooten, somtijds nog bijna overhelde, om de verschijnselen, die hetzelve gezegd werd op te leveren, uit hoofde van het vreemde en, van voren beschouwd, schier ongeloofbare, hetwelk daarin gelegen is, aan bedrog der zinnen of begoocheling, aan opgewekte verbeeldingskracht, of, zoo als anderen willen, aan eene uitwerking der opgewekte zinnelijkheid des geslachts toe te schrijven, of wel, in één woord, hetzelve

{==273==} {>>pagina-aanduiding<<}
als eene hersenschim te beschouwen, kon ik evenwel, van den anderen kant, nimmer van mij verkrijgen, om allen geloof te weigeren aan de veelvuldige waarnemingen en bevestigende uitspraken, welke ons dienaangaande werden medegedeeld, en zulks wel mede door mannen, aan welke men, omtrent de overige gedeelten der Genees of Natuurkunde, geene zwarigheid maakt de meeste getrouwheid en het hoogste gezag toe te kennen. Dat een enkel mensch, ja, dat zelfs meerdere menschen van een verlicht verstand en de beste trouw, voor een' tijd, zichzelven kunnen misleiden, of, op het zien van zoodanige vreemde en wonderbare verschijnselen, als in geestdrift weggesleept, de zaak kunnen overdrijven, dacht ik, is allezins mogelijk: doch dat zulks, bij voortduring, met allen plaats zoude hebben, die ons op nieuw van de waarheid der zake verzekering geven, en, wat betreft derzelver hoofdzakelijke punten, vrij eenstemmige berigten inleveren, hoe zeer somwijlen, gelijk in iedere andere wetenschap, vooral der Genees- en Natuurkunde, in bijzonderheden verschillende, - dat alle dezen aan denzelfden steen der grove dwaling zouden stooten, niettegenstaande zij de aangewezene misslagen en feilen hunner voorgangeren vóór zich hadden, oordeelde ik niet waarschijnlijk te zijn, en, om aan lagere beweegredenen van kwakzaiverij of fijn bedrog te denken, verbood mij de al te gunstige gedachte, die ik, in het algemeen, omtrent het menschdom koestere, maar vooral, daar zulks eene algemeene en voorbeeldelooze slechtheid onder zoo vele erkende belangelooze en waarheidlievende Genees- en Natuurkundigen zou moeten doen vooronderstellen, welke ik, uit inwendige overtuiging en voor de eer mijner sekte, onmogelijk bestaanbaar achtte. Bovendien; hoe zou men, in zoodanige mannen van naam, zulk eene geringe mate van menschenkennis, of liever zoo grooten trap van ligtvaardigheid, durven vermoeden, dat zij hunnen gevestigden roem in de waagschaal zouden stellen wegens eene zaak, welke, te
voren, door de eerste Geleerden van Frankrijk verklaard werd als steunende op inbeelding en bedrog, en ten gevolge van welke uitspraak, sedert dien tijd, het algemeene gevoelen, betreffende het Dierlijk Magnetismus, zoo ongunstig is gebleven, dat men deszelfs verdedigers, in den wandel, als het ware, gelijk stelde met hen, die het stelsel van hekserij en spooken zijn toegedaan, althans hen voor dweepers of bijgeloovigen hield, en als menschen,

{==274==} {>>pagina-aanduiding<<}
van gezond verstand ontbloot, beschouwde? Zouden zoo ve len hunner, als er na en bij dat alles geloof blijven hechten aan dit stuk, en zich niet ontzien daarmede openlijk en onbewimpeld voor den dag te komen, zichzelven blootstellen aan het onvermijdelijk gevaar van logenstraffing, smaad en onteering, indien zij niet, op grond hunner ondervinding en om der waarheid wille, zich verpligt rekenden de waarheid hulde te doen en te handhaven, en indien zij niet, daarop veilig en gerust, den toets eener nadere beproeving konden afwachten?
In het gezegde ligt, gelijk ik vertrouw, opgesloten, dat ik hier geenszins de zoodanigen bedoel als mesmer, wiens geheimziunig gedrag, verwaandheid en onbetamelijke gewinzucht, in stede van verdediging, bij een' ieder verachting verdienen; hoe zeer het in ons oog, door den onpartijdigen beschouwer zijner lotgevallen, niet kan ontkend worden, dat men hem, in sommige opzigten, al te zeer verongelijkt en miskend hebbe.
Ofschoon dus het gezag der waarnemingen en de physiologische leerbegrippen van beroemde mannen, als van eenen wienholt, gmelin, c.w. en fr. hufeland, reil, sprengel, ackermann, schelling, van humboldt en zoo vele anderen, de balans van mijn geloof reeds ten voordeele van het Dierlijk Magnetismus, met opzigt tot deszelfs bestaan, hadden doen overslaan, kon evenwel alleen de ondervinding der daadzaken zelve mijne gedeeltelijke overtuiging in eene volstrekte overreding doen overgaan. Het is door de zeer belangrijke proeven van de Heeren g. bakker, Hoogleeraar, h. wolthers, Med. Doct., p. hendriks, Chirurgijn, te Groningen, en j. veenhorst, Med. Doct. te Zuidbroek, zoo wel als door mijne eigene waarnemingen, dat alle twijfeling omtrent de waarheid van het Dierlijk Magnetismus, zoo wel wat betreft deszelfs physische als vele psychische verschijnselen, bij mij is opgeheven; en ben ik daardoor tevens van de heilzame uitwerking van deszelfs aanwending in verschillende hardnekkige ongesteldheden volkomen verzekerd geworden.
Met dat al denke men geenszins, dat ik, vooralsnog, onbepaaldelijk alles zoude aannemen, wat ons door sommigen van het Dierlijk Magnetismus wordt opgegeven. Eenige psychologische verschijnselen, die, als eigen aan deszelfs hoogere graden, of die der helderziendheid, ons worden voorgedragen, zijn inderdaad van dien aard, dat ik gaarne beken, daarvoor ge-
{==275==} {>>pagina-aanduiding<<}
heel en al stil te staan. De getrouwheid der waarnemeren, die wij bij de overige, even zeer ontkende en wonderbare, verschijnselen van het Dierlijk Magnetismus, zoo verre onze ondervinding strekt, volkomen bevestigd zien, verbiedt ons, het eene zoo min als het andere van de opgegevene daadzaken a priori stoutelijk te loochenen. Hetgeen ik nogtans zelf, te dezen opzigte, heb opgemerkt, bevat te veel onbepaalds, strijdigs en onzekers, dan dat ik daarop aan de onfeilbaarheid van sommige dier, geheel bovenzinnelijke, verschijnselen mijn zegel zoude durven hechten. Ik ben dus verpligt, mijn oordeel hier op te schorten. Het gewigt der zake gebiedt ons vooral in dezen met de meest mogelijke behoedzaamheid tegen zelfbedrog te werk te gaan, te trachten het ware van den schijn te onderscheiden, volstrekt en in alle opzigten bij de zuivere, eenvoudige en onbedriegelijke, ervaring stil te staan, en te berusten bij hetgeen wij aanvankelijk nopens dit stuk hebben ondervonden en van stap tot stap zullen ontwaren, ten einde, langs dezen weg, tot zekere en onomstootelijke gevolgtrekkingen te geraken.
Het refultaat mijner ondervindingen blijft tot bijzondere oogmerken bewaard. Thans meen ik velen geen' ondienst te doen, met hun het volgende stukje van den beroemden Duitschen Hoogleeraar sprengel vertaald aan te bieden, zoo wel om hun, die geen' tijd of lust hebben hierover uitvoeriger werken na te lezen, eene geschikte gelegenheid te verschaffen, daaromtrent iets in het algemeen te kunnen weten, daar hetzelve, in een kort bestek, vele hoofdzaken, betreffende het natuurlijk Somnambulismus en Dierlijk Magnetismus, in zich bevat, als om anderen, die het werk van den Heere sprengel niet bezitten, met deszelfs bijzondere gevoelens, die hij aangaande de overeenkomst van het wezen der magnetische werking met het Galvanismus, onzes oordeels, niet zonder grond omhelst, nader bekend te maken (*).

de vertaler.

{==276==} {>>pagina-aanduiding<<}

Dewijl in geen ander geschilstuk der Geneeskunde de waarheid zoo na aan het valsche, de rede zoo na aan het fabelachtige, en de getrouwheid zoo na aan de dwaling grenst, dan in dat, waarover wij thans zullen handelen,

{==277==} {>>pagina-aanduiding<<}
zoo dient men, in deszelfs beöordeeling, met alle mogelijke omzigtigheid te werk te gaan; opdat wij, door, van den eenen kant, uit vrees voor dwaling, onze goedkeuring aan hetzelve te weigeren, de waarheid niet te kort doen, of integendeel, door geloof aan de waarnemingen te geven, ons niet blootstellen om door onwaarheden bedrogen te worden.
De eerste en hoogst wonderbare sporen dezer zaak leveren ons voorzeker de zieken op, welke in de tempels der Grieken en Romeinen ter neder lagen, ten einde van de Goden voor hunne ongesteldheden raad te erlangen, en welke, door de vaste hoop op genezing, door de aanschouwing van zoo vele offergiften, ἀναϑημάτα, door de herstelde lijders geschonken, - door de verhalen der Priesteren, door hunne gedichten, zoen-offeranden, en meer andere bedriegerijen van dien aard, bevangen en opgewonden, zich op de uitgespreide vellen van geslagte schapen nederleiden, en in de stilte des nachts den slaap zochten, waarin zij zich vele beelden schiepen, welke hun op de wonderlijkste wijzen voor den geest zweefden, waarbij zij verschillende stemmen hoorden, gesprekken met de Goden hielden, en door den mond van den afgrond met de onderaardsche Goden gewoon waren te spreken. Virgil. Aen. VII (*).

{==278==} {>>pagina-aanduiding<<}

Verder namen de Ouden eene soort van ziekten waar, welke zij maanziekten, en die daardoor waren aangedaan,

{==279==} {>>pagina-aanduiding<<}
maanzieken, σεληνιάζοντες, σεληνιακοι, σεληνοβλήτοι, Lunatici, noemden, omdat zoodanige ongesteldheden met de afwisselingen der maan pleegden terug te komen. Hoe zeer nu vele voorbeelden dezer zieken bij de Ouden zijn bewaard gebleven, zijn dezelve evenwel eerst sedert den tijd van paracelsus, die het eerst een afzonderlijk boek over dezelve geschreven heeft, den Geneesheeren meer en meer onder den naam van slaap- of nachtwandelaren bekend geworden. Ik ga de uitgekozene verhalen, welke ons dienaangaande door forestus, marcellus donatus en andere Ouden zijn nagelaten, voorbij, dewijl dezelve fabelachtig zijn, en oordeel mij te moeten bepalen bij de jongste voorbeelden, waarvan ik één zelf zeer naauwkeurig waargenomen heb.

Slaapwandelaren, ῾νπνοβάται, Noctivagi, Somnambuli, worden genoemd zoodanige menschen, welke te midden van den nacht, terwijl zij gerust slapen, opstaan, met geslotene of althans onbewegelijke oogen, uit hun slaapvertrek zich begeven, en, met vermijding van alle hinderpalen, even als of zij wakende waren, steilten, muren, en zelfs de daken, met alle voorzigtigheid, doch tevens veilig en gezwind beklimmen, schrijven of op de luit spelen, en al datgene verrigten, hetwelk zij, wakker zijnde, gewoon zijn te doen; doch eindelijk, na een onbepaald tijdsver-
{==280==} {>>pagina-aanduiding<<}
oop, weder te bed gaan, op nieuw inslapen, en, ontwaakt zijnde, zich niets herinneren van al hetgene zij in hunne slaapwandeling verrigt hebben.
Hetgeen mij altijd ten hoogste verwonderd heeft, is, dat de oogen der zoodanigen inderdaad gesloten zijn, of dat, indien dezelve open zijn, de oogappel verwijd en het netvlies zelf zoo ongevoelig is, dat hetzelve geenszins door het kaarslicht wordt aangedaan, ofschoon men hetzelve na aan de oogen houde. Ook geeft de onbewegelijke gésteldheid der oogen te kennen, dat dezelve geenszins naar de uitwendige voorwerpen kunnen gerigt worden, op die wijze, dat de gezigtzenuwen door dezelve, op de gewone wijze, kunnen worden aangedaan. Ik kan de getuigenis van van swieten, de haen en de sauvage, aangaande dit stuk, met mijne eigene waarnemingen ondersteunen. De verklaring, welke darwin en anderen hieraan geven, is van grond ontbloot, wanneer zij vaststellen, dat de oogen der slaapwandelaren somwijlen geöpend zijn, en dat het gezigt, op de gewone wijze, plaats heeft, doch dat de geheele aandacht der slaapwandelaren, van alle andere voorwerpen afgetrokken zijnde, geheel alleen zich op die dingen bepaalt, welke zij dan in den zin hebben. Dat zulks geenszins met de waarheid overeenkomt, blijkt uit de onbewegelijkheid der oogen en der pupillen, en uit het gebrek aan gevoel, niet alleen in deze, maar ook in de meeste andere deelen. Want ook het gehoor en gevoel worden gemist. Ook zoodanige dingen, welke eenen wakenden, die door gemoedsaandoeningen buiten zichzelven is gebragt, en in onmagt of gevoelloos zijnde, plegen op te wekken of tot zichzelven te brengen, hebben op den slaapwandelaar geenen invloed; - waarbij men voegen mag, dat het, in de dikste duisterheid van den nacht, weinig onderscheid maakt of de oogen open dan wel gesloten zijn.
Om deze reden kan ook de staat van het slaapwandelen niet met het droomen gelijk worden gesteld, waaromtrent, met fr. hoffmann, verscheidene Schrijvers hebben gedwaald. Want het droomen is een staat des ligchaams,

{==281==} {>>pagina-aanduiding<<}
welke nabij het waken komt, doch het slaapwandelen geenszins, dewijl de slaapwandelaar bijna nooit ontwaakt, voor dat hij wederom vooraf is ingeslapen. In het droomen heeft ook alleen eene verwarde opvolging van voorstellingen en aandoeningen plaats, enkel volgens de wetten der verbeelding, hetwelk in de slaapwandeling geheel anders is, daar de ziel hier, op één stuk vast bepaald zijnde, in hare voorstellingen eene verwonderlijk juiste orde volgt, en alleen datgene voorneemt, hetwelk met derzelver oogmerken strookende is. Ook kan men zich de droomen, bij het ontwaken, meestal herinneren; doch de slaapwandelaar is zich naderhand, van hetgene hij, gedurende den nacht, gedaan, gezegd of geschreven heeft, niets bewust. Geheel anders is de mensch gesteld in den staat van slaapwandeling dan in den wakenden toestand. Immers zijn oordeel is scherper; hij schrijft sierlijker; hij spreekt beschaafder; hij gaat met meer omzigtigheid en vermijdt zorgvuldiger alle hinderpalen, dan hij wakende in staat was te doen.
Het is verder opmerkelijk, dat de slaapwandelaar niet altijd alles ziet: zoo gaat hij somwijlen voort te schrijven, ofschoon de inkt reeds lang uit de pen is gevloeid; - zoo zal hij voortgaan eene kaars nog aan te steken, nadat dezelve reeds lang ontvlamd is: iets, hetwelk geenszins met de gewone werking des gezigts overeenkomt. Wienholt's Heilkraft des Thier. Magnet. III, 1.

Eene andere verklaring, tot welke sommigen de toevlugt genomen hebben, is even min bevredigend; dat, namelijk, het gevoel in dezen de werking des gezigts zoude vervangen, volgens die natuurwet, dat, bij gebrek of onderdrukking van het eene zintuig, de overige zintuigen zoo veel te volmaakter en sterker worden. Zulks wordt, wel is waar, bij sommige blinden waargenomen, die, door langdurige oefening en gewoonte, die dingen door het gevoel leeren, welke zij anders zouden zien, zoo dat zij zelfs de uitwendige gedaanten der ligchamen, de kleuren, en zelfs de letteren, op het gevoel leeren onderscheiden. Over het geheel

{==282==} {>>pagina-aanduiding<<}
kan dit hulpmiddel der Natuur niet in twijfel worden getrokken; doch ik ben van oordeel, dat het geenszins voldoende is, om alle de verrigtingen, welke bij vele blinden worden waargenomen, uit hetzelve te verklaren. De blinde matcolf, waarvan in de Handelingen van het Genootschap te Manchester gewag wordt gemaakt, was in staat, te midden van den winter, den weg te wijzen over bergen, welke met dikke sneeuw bedekt waren, en nam zelfs op zich de taak om de openlijke wegen in orde te brengen. - Ook de blinde vrouw van sloane, waarvan de geschiedenis in den Arts van unzer te vinden is, klaagde, dat haar somwijlen beelden voor den geest zweefden, welke alleen in aanschouwing hunnen grond konden hebben. Die blind geboren zijn, kunnen zich geene beeldtenissen vormen, die anders door middel der oogen tot de ziel komen; en evenwel bezitten zij dezelve, alhoewel het waarschijnlijk is, dat deze noch door het gevoel, noch door het gehoor zijn te weeg gebragt geworden. Matcolf kon ook nooit, zelfs bij het allerfijnste gevoel, de kromten en slingeringen der wegen, die met de dikste sneeuw bedekt waren, gegist en getroffen hebben.
Hierbij komen nog de proeven, welke spallanzani en vele anderen op vledermuizen genomen hebben. Nadat men deze dieren de oogen volkomen had uitgestoken, gingen zij niet alleen voort met op de gewone wijze te vliegen, maar zelfs vermeden zij, met alle omzigtigheid, elken voorkomenden hinderpaal, en vonden, met dezelfde zekerheid, dezelfde holen en gaten in de muren, in welke zij anders gewoon waren zich te verschuilen.
Ofschoon nu jurin dit verschijnsel uit het versterkte gehoor en cuvier zulks uit het verhoogde gevoel hebben getracht te verklaren, kan het evenwel niet uit de plaatsvervangende werking dezer zintuigen worden opgelost. Immers ontbrak dezen dieren de langdurige oefening en gewoonte, waaruit anders de bekwaamheden der blinden worden afgeleid; maar zij vlogen terstond weg, zoo

{==283==} {>>pagina-aanduiding<<}
dra zij van het gezigt beroofd waren, zonder dat hen iets in den weg tegenhield.
Wanneer men verder overweegt, dat, bij sommige lagere diersoorten, verrigtingen worden waargenomen, die bij ons aan zintuigen worden toegeschreven, welke zij zelve ontberen, zoo is men genoodzaakt, die verrigtingen en voorafgegane gewaarwordingen op eene andere wijze te verklaren. Insecten en wormen, bij voorbeeld, ontwaren niet alleen van nabij, maar zelfs op eenen verwijderden afstand, de reukgevende ligchamen, ofschoon hun de werktuigen des reuks en de zenuwen, die hiertoe vereischt worden, ontbreken.
Uit dit alles volgt dus, dat, ofschoon de werktuigen des gezigts, de oogen, in den gewonen staat, noodzakelijk zijn tot het zien, er evenwel, in het dierenrijk en onder het menschelijk geslacht, voorbeelden gevonden worden, welke leeren, dat er eene aanschouwing zonder de medewerking der oogen, door de inwendige bewegingen der mergachtige zenuwvezelen, kan worden te weeg gebragt. Het is toch ook bewezen, dat het beeld zelf, hetwelk op het netvlies geteekend wordt, niet verder dan hetzelve wordt voortgeplant, doch dat er alsdan nieuwe bewegingen in de hersenen worden opgewekt, welke de gewaarwordingen en voorstellingen van het voorwerp in de ziel doen geboren worden. Dat nu ook deze zonder den indruk der zintuigen kunnen ontstaan, komt ons niet onwaarschijnlijk voor.

Met hetgeen wij tot dus verre gezegd hebben, staan de verschijnselen van het Dierlijk Magnetismus in de naauwste betrekking.

(Het betoog hiervan bij de naaste gelegenheid.)





{==284==} {>>pagina-aanduiding<<}

Berigten, Noorwegen betreffende.

(Uit het Engelsch.)

Noorwegen ontleent zijnen naam van deszelfs gelegenheid, den weg ten noorden op. Noorwegen, van de Naze tot de Noordkaap duizend (Engelsche) mijlen halende, is ééne aaneengeschakelde groep rotsen, heuvels, bergen, en hangende wouden. Het heeft zijne goud- en zilvermijnen; doch deze schijnen door de Natuur veeleer bestemd tot sieraad dan tot nut. Zijn wezenlijke rijkdom - misschien meer wezenlijk dan goud - bestaat in zijne bosschen van timmerhout, zijne ijzer- en kopermijnen, en zijne visscherijen.
Noorwegen is verdeeld in vijf landschappen. Het eerste is Wardhus, of Noorweegsch Lapland. Van hetzelve is het genoeg aan te merken, dat het binnen de Noordpool ligt. De inboorlingen zijn een verschillende stam van de inwoners der overige provinciën; zij zijn een onwetend, maar vreedzaam volk. Zij leven inzonderheid van de visscherij in den zomer, en leggen eenen voorraad van visch voor den langen winter op. Zij hebben, daarenboven, groote kudden rendieren, welke hun voor paarden en koeijen verstrekken. Zij teren van derzelver melk, dooden ze zelden; en, zoo ze vleeschspijze bezitten, het is van een beer of ander wild dier, dat zij zich door de jagt aanschaffen. Hunne woningen zijn in den zomer tenten, aan de gunstigste plaatsen opgeslagen voor de jagt, visscherij en weiderij. In den winter begraven zij zich in konische (spitse) hutten, met aarde bedekt, om de gestrenge koude door te staan. Het bont van beer en wolf voorziet hen van kleeding. Onbekend met de weelde, en ongewoon aan zware vermoeijenissen, hebben zij weinig behoeften. De Noorwegers en Denen hebben hen ten laatste bewogen om te gelooven dat zij sommige dingen misten, en zij verruilen hunne pelswerken tegen brandewijn, meel en andere voorwerpen.
De kroon van Denemarken trekt weinig voordeel van deze klasse zijner onderdanen; een weinig vellen en visschen is alles, wat zij besparen kunnen. Het Deensch bestuur doet, ech-
{==285==} {>>pagina-aanduiding<<}
ter, eenige moeite, om de Laplanders te beschaven, en de zendelingen hebben velen derzelven tot het Christendom bekeerd.
Drontheim is de naaste provincie aan Wardhus; en hier begint hetgeen gemeenlijk Noorwegen wordt genoemd, als onderscheiden van Noorweegsch Lapland. Het volgende is Bergen; en de andere twee, grenzende aan den arm der zee, die naar het Kattegat voert, zijn Agerhus en Bahus.
Noorwegen heeft twee zomers en twee winters. Naar de zeekusten, en inzonderheid in de zuidelijke deelen, is het luchtgestel zacht; noch te heet in den zomer, noch te koud in den winter. De nabuurschap van den oceaan geeft genoegzame reden van deze gelukkige gematigdbeid. Landwaarts- in is de zomer zoo heet als de winter koud. De hooge bergen beletten de schuinsche stralen der winterzon de diepe dalen tusschen dezelven te verwarmen, en behouden, op hunne toppen, langen tijd ijs en sneeuw.
Gelijk de bergen eene vermeerdering van koude in den winter te weeg brengen, zoo zijn ze oorzaak van toenemende hitte in den zomer. De zon, meer regtstandig geworden, schiet hare stralen in de dalen, en op de zijden der bergen; welke, de valleijen digt omringende, deze stralen als in een brandpunt verzamelen. Hoe verder naar het noorden, hoe sterker de uitwerking is, daar de oorzaak toeneemt met de meerdere hoogte van de zon, en haar langer verblijf boven den gezigteinder. In Lapland wordt de zon gedurende eenigen tijd in den zomer gezien, wentelende rondom de aarde zonder onder te gaan; en, als ze ondergaat, is het voor zoo kort, dat de dalen geen tijd hebben om te bekoelen, tegen dat hare brandende stralen dezelven weer verhitten.
Maar deze bol, alsof hij zijne kracht en hitte had uitgeput; rijst nimmer, om deze treurige landen in den winter te verlichten. Een zwak schemerlicht, eene zigtbare duisternis, vergezelt zijne nadering aan den gezigteinder; maar zijn gloeijende rand wordt nooit gezien, noch wordt eene wolk door zijne stralen verguld.
Lapland heeft slechts éénen dag en éénen nacht in het jaar; haar dag van twee maanden duurs, haar zwarte nacht van tien! De maan, echter, verkwikt den Laplander, en de weerkaatsing van hare stralen op sneeuw en ijs, overal verspreid, geeft genoegzaam licht voor wintersche werkzaamheden en reizen.

{==286==} {>>pagina-aanduiding<<}

Inderdaad, zij kunnen in geen ander jaargetijde reizen. De sneeuw effent nu de hobbelige wegen, en stelt de rendieren in staat, de slede met verbazende snelheid voort te trekken. Hoe verwonderlijk is de voorzorg der Natuur! Bescheen de zon des winters Lapland, en bleef de sneeuw te gelijk op den grond, dit zou de bewoners van het gezigt berooven. Zelfs de weerkaatsing van het maanlicht op de sneeuw veroorzaakt blindheid aan velen der inboorlingen. De wetten der natuur hebben de duurzaamheid van sneeuw en de zon boven den gezigteinder, voor eenen eenigzins langen tijd, onbestaanbaar gemaakt.
De Noorwegers zijn een fraai geslacht van menschen, van eenen vrijen en edelen geest; en zij waken voor hunne rijkdommen met onafgebroken oplettendheid en ijver. Vele eeuwen zijn verloopen, dat zij zich reeds rustig te huis hebben gehouden, en nagelaten de vrijdommen van anderen te ontrusten. De Noorwegers zijn allen huisluiden, visschers, of zeeluiden. Er bestaan weinig andere afzonderlijke beroepen onder hen. Iedereen, gelijk gemeenlijk het geval is in Noordsche landen in het algemeen, is zijn eigen kleermaker, timmerman, schoenmaker, smid enz. Zij toonen vele schranderheid in al wat ze ondernemen; en sommige der grootste merkwaardigheden in het Koninklijk Museum te Koppenhagen zijn het handenwerk van Noorweegsche boeren.
De Noorwegers zijn het vernuftigst volk in het zamenstellen van hunne booten, die veiliger zijn dan eenige ter wereld, en met welke zij zich op zee wagen, om zelfs in de zwaarste stormen schepen binnen de haven te lootsen. Ik heb zelfs vrouwen, onder het bulderen van wind en golven, deze booten met de meeste koelbloedigheid en vaardigheid zien besturen. Zij verzellen hare mannen buiten de haven, en, nadat zij dezen als lootsen aan boord gelaten hebben, slaan zij zelve hand aan de riemen en roeijen de booten terug. Vele Noorwegers, het is waar, verliezen jaarlijks hun leven in deze booten; doch het is veeleer te verwonderen, dat er een enkele ontkomt. De belooning is geëvenredigd aan het gevaar, en waar dit het grootst is, ontvangen zij voor het binnenlootsen van een schip van waarde vaak van 50 tot 100, ja 200 pond st.
De visscherijen op de kusten van Noorwegen, en de koopvaardijschepen, vorderen de eene helft der inboorlingen; de an-
{==287==} {>>pagina-aanduiding<<}
dere wordt bezig gehouden met den landbouw, de ijzer en koper-mijnen, het hakken, vervoeren en zagen van timmerhout, benevens scheepsbouw. De zeekusten zijn zoo gevormd, dat ze de moeite en kosten van vele netten bij hunne visscherij uitwinnen: derzelver geheel is eene soort van netwerk uit rotsen, en duizend kleine inhammen, in het regte jaargetijde altijd opgevuld met scholen visch. De Noorwegers hebben slechts een net voor den ingang van den inham te plaatsen, ten einde de visch het heengaan te beletten, en een ander om ze op den wal te trekken. Verscheidene soorten worden gezouten; audere verzorgd, door ze eenvoudiglijk langs de rotsen uit te spreiden.
Na hunne jaarlijksche hoeveelheid voor huisselijk gebruik en de koopvaardijschepen te hebben opgelegd, voeren de Noorwegers groote hoopen uit naar elken hoek van Europa. Er zijn eene menigte van rivieren in Noorwegen; doch één ongemak ontmoet men, natuurlijk te verwachten in een zoo bergachtig land: hunne scheepvaart, zelfs voor kleine schuitjes, wordt gestoord door watervallen. Het timmerhout, in de binnenwaartsche bosschen gehakt, is zwaar gescheurd en beschadigd, voor het aan de zeehavens komt; wordende bij elken waterval op zijnen weg van boven neer geworpen, en wel met zoodanig geweid, van te stooten tegen den rotsachtigen bodem der riviere beneden. Hiervoor is geen middel, daar de vervoering te lande ondoenlijk zou zijn, en in allen gevalle vergezeld gaan met eene uitgaaf van dubbel de waarde der balken. De eigendom van vele verschillende koopluiden wordt te gelijker tijd afgezonden, en ieder is in staat het zijne bij de aankomst te kennen aan zijn onderscheidend merk, op de boomen gesneden ten tijde dat ze in de bosschen werden neergehakt.
Groot-Brittanje is de voorname markt voor hun timmerhout. De geweidige uitvoer, en de moeijelijkheid om de balken uit de nieuwe bosschen aan te voeren, op groote afstanden gelegen, en waartoe men zijne toevlugt moet nemen, wanneer de meer bijgelegene verdund of geheel ter neer gehouwen zijn, heeft de prijzen, in de laatste jaren, ontzaggelijk doen stijgen. Het Deensche Gouvernement behoort een ernstig onderzoek naar deze zaak in het werk te stellen; want, zoo de prijs toeneemt in evenredigheid van hetgeen in de laatste jaren is gebeurd, zoo zal de Britsche houthaler andere markten opsporen, waar zich tot betere prijzen te voorzien.

{==288==} {>>pagina-aanduiding<<}

De Noorwegers zijn werkzaam en eerlijk in hunnen handel, en uitstekend scherpzinnig in het vervolgen van handelsontwerpen. Zij zijn beroemd om hun lang leven, en van een ten uiterste sterk gestel, beide naar ziel en ligchaam. Zij begraven zichzelven niet in pelswerken, gelijk de meesten der Noordsche volken doen. Zij laten er zich op voorstaan, de koude te verachten, en, om hunne hardheid te toonen, zullen ze zelfs sneeuw in den boezem steken. Eene warme kleeding wordt als verwijfd beschouwd; schoon ze, wijzer dan vaak de schoonen onder ons, dit niet te zeer overdrijven, maar kleeding van warme, grove stoffen dragen.
De Noorwegers zijn uitstekend verzot op dansen; zij springen onophoudelijk, op den klank van eene viool. In den winter is om het derde huis van iedere stad in Noorwegen, alle avonden, bal. En zelfs in den zomer, nadat hunne dagelijksche bezigheden over zijn, komen zij, in partijen, bijeen, om te dansen en te drinken. Ik heb de Noorweegsche matrozen, bij stil weder, op het dek hunner schepen in zee zien dansen; en men ontmoet hunne vaartuigen nimmer, zonder een concert te hooren, is slechts het weder matig. Hunne muzijk is zonder melodie, en hun spelen zonder kunst; maar zij willen vermaakt zijn.
Van eene levendige geäardheid, zijn ze oploopend, en geweldig in hunne hartstogten, inzonderheid beschonken zijnde. In vroegeren tijde was het gemeenzaam onder de gasten, bij eenig onthaal messen in hunnen gordel te dragen, gereed op staanden voet te beslissen, wat verschil in den loop van het feest mogt ontstaan. De wetten hebben thans deze Monarchen-gewoonte bedwongen; en de Noorweger verkoopt zijn mes, en alle zijne roerende en onroerende goederen, om zich in staat te stellen zichzelven te bederven door regterlijke vervolging tegen ieder, die hem tergt. Ja zelfs, wanneer hij bedorven is, is hij verzekerd van eene inschrijving zijner geburen, om hem te helpen zijne aanvallen te vernieuwen.
De Noorweegsche vrouwen zijn beroemd om hare vruchtbaarheid; en ieder bewoonbaar deel van Noorwegen wemelt van volk. Uitgebreide streken zijn bedekt met bosschen; wij behoeven niet te zeggen met rotsen, want zelfs de rotsen zijn met pijnboomen bedekt: het is gemeenzaam, boomen te zien groeijen, en hunne wortels, tot voedsel en steun, naar alle zij-
{==289==} {>>pagina-aanduiding<<}
den en in iedere scheur van den steen uitstrekken, waar geene aarde te zien is. Iedere afgrond in Noorwegen schuilt onder deze als golvende vederbossen.
Noorwegen, om kort te gaan, is ver het schatbaarste deel van Denemarken, de luisterrijkste steen in zijne kroon: deszelfs wouden, mijnen, visscherijen zijn onuitputtelijk; deszelfs inboorlingen dapper en gehard. De genoemde voortbrengselen zijn uitnemend berekend voor de welvaart van een handeldrijvend rijk; zij zijn groot van stuk, vorderen vele schepen tot uitvoer, en strekken tot eene kweekschool voor zeelieden. De vloot van Denemarken wordt van Noorwegen's timmerhout gebouwd, en bemand met Noorweegsche matrozen; en, bijaldien de Deensche landmagt tot haar onderhoud even zulke goede hulpbronnen in zichzelve vond, zou zij niet langer der wereld ten spot verstrekken.
Een groot gedeelte van Noorwegen is even ver van de pool als Groot-Brittanje, en, in aanmerking nemende deszelfs ligging aan het vasteland, van een bijna even zacht luchtgestel. Het is waar, de grond is niet van de vruchtbaarste; doch even min past de naam van woest aan een landschap, dat zoo schoon timmerhout, en in zulk eene hoeveelheid, oplevert.




De krooning van Lodbwijk den XVI, koning van Frankrijk.

De volgende beschrijving der krooning van den ongelukkigen lodewijk den xvi, door de welversneden pen van marmontel, is thans in velerlei opzigt merkwaardig. De verschrikkelijke keer van zaken, die dezen goeden Vorst naderhand op het schavot voerde; de hoop, dat het Fransche volk ten laatste zal terugkeeren tot de oude liefde voor zijn Koninklijk geslacht; de plaats, waar deze plegtigheid gevierd werd, en die reeds dadelijk in handen is van hen, die vrijheid, orde en regtvaardigheid in Frankrijk edelmoedig wenschen te herstellen (*); en eindelijk de omstandigheid, dat wij in onze hoofdstad, dezer dagen, eene soortgelijke plegtigheid mogten bijwonen: ziet daar die onderscheidene opzigten, en aanleidingen tot belangrijk nadenken! Ja, grootscher, levendiger en bezielder

{==290==} {>>pagina-aanduiding<<}
moge de hier beschreven plegtigheid zijn geweest; daar die natie de onze in grootheid, levendigheid en opgewonden geestdrift verre te boven gaat. En huivering wekke dus te eer de vergelijking met een voorbeeld, zoo ontzettend in de uitkomst! ô, Hoe veel grijpt daarentegen plaats, dat de huldiging van onzen Vorst overvloediger maakt in innige gewaarwordingen, in weigegronde en streelende verwachtingen! Het onweer, dat deze kleine en, naar de bouwstof, hechte staatshulk nimmer zoo als den kolossalen en even daarom ranken, maar ook veelal verwaarloosden en ligt opgeslagen bodem der Fransche Monarchij kon teisteren, - dat onweer zelf heeft bij ons uitgewoed. Onze Vorst was verloren, en hij is wedergevonden. Door den tegenspoed volkomenlijk verzoend, ijlt hem het vaderland, hij zijn volk in de armen; en de eed, van wederzijden gezworen, en met allerlei teekens van tevredenheid en gejuich verzegeld, welt opregt, ernstig en godsdienstig van den bodem des harte op. ô, Wie hoorde dien eed, zoo statig door den Vorst uitgesproken, zoo aandoenlijk door de bloem der natie beäntwoord, zonder hem, gelijk door de hooge kerkgewelven, alzoo in zijn hart en door alle zijne zenuwen te voelen weerkaatsen! - Moge dan deze beschrijving ook nog dit voordeel aanbrengen, dat misschien een Hollandsche marmontel zich opgewekt gevoele, om eene even keurige schilderij, ten eeuwigen gedenkstuk, op te hangen van hetgeen onze oogen hebben aanschouwd.

Rheims, 11 Junij 1775.

‘Ik bedacht niet, lieve Vriend, waartoe ik mij verbond, toen ik beloofde, u de verhevene plegtigheid te beschrijven, van welke ik getuige zou zijn. Alwat bloot op de verbeelding werkt, laat zich wel schilderen; doch hetgeen de geheele ziel doordringt en beweegt, hoe zal men dat afmalen? Het is onmogelijk! men moet het zien, om het te genieten. Men waant gemeenlijk, een waardig en gepast denkbeeld van deze slaatkundige en godsdienstige plegtigheid te kunnen vormen, door welke de Monarch, voor het aangezigt van God en de natie, op zijne regten en pligten een onschendbaar zegel drukt; men verbeeldt zich eenen jeugdigen, reeds door weldoen bekenden

{==291==} {>>pagina-aanduiding<<}
Koning, in wiens blikken het volk eene schoone toekomst leest, en hem overal met verrukking ontvangt; men begeleidt hem met oog en hart op zijnen weg door de steden, door de landelijke velden, hoort hem prijzen en zegenen. Te Rheims verwachten hem honderdduizend zijner onderdanen; hij verschijnt in den glans der Majesteit; men dringt zich om zijnen wagen; de lucht weergalmt van vrolijke toejuiching; - dat alles is eenvoudig en natuurlijk.
Men denkt hierbij gereedelijk aan de hartelijkheid der inwoners van Rheims, en hunne onbepaalde gastvrijheid, als de uitdrukking hunner vreugde; want de gelukkige mag zoo gaarne alles om zich heen gelukkig zien. Men zal over de pracht niet verbaasd staan, met welke eene stad haren geliefden Koning ontvangt. Ook de orde, rust en veiligheid bij dezen vrolijken roes des volks; de overvloed van alles, in spijt der ontzaggelijke volksmenigte; eene steeds oplettende, en toch der gepaste vrijheid geene boeijen aanleggende waakzaamheid; - dat alles is schoon; men bewondert, maar begrijpt het.
Nu, wat is het dan, hoor ik u vragen, hetgeen het geloof zoo wel als de verbeelding zoo verre te boven gaat? - is het de pompe der ceremonie zelve? - Neen, mijn Vriend, die kondigt reeds het voorwerp aan; en ofschoon een majestueuze, edel en eenvoudig versierde tempel, in welken de eersten des rijks en de hooge geestelijkheid verzameld zijn, een' ontzagverwekkenden aanblik oplevert; ofschoon een nog jong, doch reeds uitmuntend Prelaat in dezen tempel de ongesmukte hartespraak der moedige waarheid, der zuchtende menschheid, den Koning hooren liet, zoo zou toch dat alles uwe verbaasdheid niet gaande maken.
Gij zoudt onzen goeden Koning gezien hebben (want een enkel regeringsjaar had hem reeds dezen titel verworven) met die edele eenvoudigheid in zijne trekken, welke de reinheid zijner ziele maalt, - zonder vertooning, zonder te pronken met eenen ijdelen roem, zoo als hij, te midden dezer verblindende pracht en toestel, die zachte, met bescheidenheid verbonden, waarde steeds behoudt, welke hem zoo eigen is.
Wat heb ik u dan nog te zeggen? - niets, dan dat het onmogelijk is, den plotselingen, diepen indruk te beschrijven, welken het oogenblik te weeg bragt, waarin lodewijk, met

{==292==} {>>pagina-aanduiding<<}
de kroon van karel den grooten op het hoofd, van de Pairs van het rijk omgeven, zich midden onder zijn volk op eenen verheven troon nederzette. Verbeeld u deze schilderij! Naauwelijks verkondigen de trompetten, de klokken, en de donder der kanonnen, dat de krooning volbragt is, zoo openen zich de poorten, het tallooze volk stroomt binnen, vult in een oogenblik de ontzaggelijk groote kerk, wier gewelf van het eenstemmig geroep: leve de Koning! weergalmt; eene duizendvoudige echo kaatst het weer, duizendvoudig versterkt door de stemmen van alle de genen, die de krooning bijwoonden. De kerkgezangen zwijgen, de trompetten verstommen, de klokken veriiezen haar geluid, de donder der kanonnen is niet in staat om door te dringen; en zie, een onuitsprekelijke weemoed grijpt plotseling de gonsche menigte aan, tranen vloeijen uit ieder oog, de door snikken versmoorde stem kan aan het hart niet meer lucht verschassen, en op ééns verhest zich een algemeen handgeklap; de grooten des rijks, het hof, het volk, allen door gelijke gewaarwordingen overmeesterd, drukken zich gezamenlijk op dezelfde wijze uit. - De schoone dronkenschap der vreugde had nu den hoogsten top bereikt; toejuiching en handgeklap wisselden onophoudelijk af, en verdubbelden zich, toen de Broeders des Konings, benevens de Prinsen van den bloede, den troon naderden, om den vredekus te ontvangen. De warme wensch des volks voor eene zoo kostelijke uitte zich in eenstemmig gejubel. Ieder hoorbaar woord in de kerkliederen, dat op de deugden des Konings, de liefde tot zijn volk, het geluk zijner regering zinspeelde, werd opgevangen, en met het gejuich: leve de Koning! begeleid.
Doch zou ik kunnen vergeten, wat in deze schilderij het allermeest roerde? De Koningin had met hare blikken, in welke de teederste deelneming lag afgemaald, iedere schrede der plegtigheid gevolgd; met onbewegelijke opmerkzaamheid, naauwelijks ademhalende, zat zij daar, verloor den Koning geene minuut uit het gezigt, wederstond hare diepe ontroering, en verligtte de borst alleen door tranen. Doch op het oogenblik, toen het algemeen gejubel uitbrak, op dit oogenblik der schoonste zegepraal, die ooit de liefde behaalde; toen werd de indruk te geweldig; zij kon hem niet langer uitstaan, verdween, en verloor daardoor eenige der schoonste oogenblik-
{==293==} {>>pagina-aanduiding<<}
ken haars levens. Dit roerend tooneel verdubbelde de geestdrift der vergadering; en toen de Koningin wederom verscheen, vervulde de natie den dierbaarsten wensch des Konings, en hem gewierd thans het genot der onstuimige hulde, welke het volk aan de deugden zijner Gemalin bragt.
Zoo, mijn Vriend, eindigde dit verheven schouwspel. Een Afrikaan werd door hetzelve bijna even diep geroerd als wij allen. Ja, de Gezant van Tripoli werd in dit oogenblik Franschman! Ik stond naast hem; ik heb zijne tranen over zijnen langen baard zien loopen.
Met gelijke toejuiching werd de Koning tot aan zijn paleis begeleid. Hij scheen innig bewogen door deze blijken van de liefde zijns volks. Als hij, na het afnemen van de tafel, vernam, dat het volk hem nog eenmaal wenschte te zien, liet hij afkondigen, dat hij in de galerij zou wandelen, welke van het paleis tot aan den ingang der kerke leidt. Terstond schikte zich het volk van zelve in twee rijen ter wederzijden. De Koning kwam, zonder lijfwacht, zonder geleide, geheel alleen met de Koningin. Hij bleef lang midden onder den gedrongen hoop, liet zich van dezen aanraken, leende genen het oor, antwoordde ieder vriendelijk, bleef ook wel staan, als men met hem spreken wilde, sprak met allen door zielvolle blikken. Deze roerende volksgezindheid heeft, overigens, de inwoners van Rheims niet verrast; zij waren door een antwoord des Konings daarop voorbereid, hetwelk hij op de-vraag gaf: of men, naar oud herkomen, de straten, welken hij moest doortrekken, zou afschutten? - ‘Neen, zeide hij; mij en mijn volk moet niets hinderen, elkander te zien.’

Goede lodewijk! onder de stemmen, welke u in den tempel toejuichten, bevond zich ook reeds eene, (die des beruchten orleans) welke naderhand het doodvonnis over u uitsprak! onder de handen, welke u zoo uitbundig toeklapten, waren welligt reeds die, welke uw hoofd zouden van den romp rukken! - ô Franschen, Franschen! uiterste der menschelijke ligtzinnigheid, veranderlijkheid, en geestdrijvende razernij! mogt toch zoo lange druk, zoo vreesselijke tuchtiging u eindelijk meer bezadigd en wijs hebben gemaakt! mogt de

{==294==} {>>pagina-aanduiding<<}
Voorzienigheid u welhaast rijp en geschikt keuren, om, zonder gevaar voor uzelven en de overige volken van Europa, eene vereerende plaats onder dezelven te bekleeden! mogt het goede in uw volkskarakter wederom vrij ontkiemen, en het onkruid ten minste voor vele jaren bedolven, en voor altijd genoeg verzwakt zijn, om nimmer op nieuw verwoesting en dood, ook aan ons dierbaar Vaderland, te dreigen!

Jan Bertrand.

Deze beroemde Amerikaansche Kruidkundige was Kwaker van zijne belijdenis.
Hij werd bezocht door een jong Russisch Edelman, een zeer braaf en verlicht mensch. Deze vond hem op den oever van de rivier Skurkill, hebbende een leêren schortje voor, en bezig, met alle zijne lieden, om eenen dijk te herstellen.
Na de eerste begroeting, die zeer beschaafd was, schoon zeer gemeenzaam, gelijk het die der Kwakers altijd is: Wat redenen, zeide bertrand, hebben u kunnen bewegen, uw vaderland te verlaten, om hier, met zoo vele gevaren, te komen?
Ik ben gekomen, zeide de Heer yvan, om hier wetenschap en nieuwe kundigheden te zoeken. - Inderdaad, zeide bertrand, gij zijt een groot reiziger voor een' man van uwe jaren, en gij doet ons jeugdig gewest veel eere aan, van u te verbeelden, dat gij hier iets zoudt kunnen zien, hetgeen uwer aandacht waardig zij. Zoudt gij me wel willen zeggen, of de bewoners van uw land, ten einde de velden vruchtbaar te maken, dezelsde bebouwing, als wij, bezigen? - Wij zouden al te rijk en al te gelukkig zijn, zeide de Rus, zoo het mogelijk ware, dat het gansche gebied der Czars bebouwd werd als Pensylvanie. Daarenboven zijn onze landerijen zoo ongelijk verdeeld, en behooren zoo zelden in eigendom toe aan de werklieden, die ze bebouwen, dat zij voor dezelven met geenen gelijken ijver zorg kunnen dragen, als gij, gelukkige Pensylvaniërs, die de uwen, om zoo te spreken, hebt ontvangen uit de hand van den Heer der Natuur, die vrij en zonder leenpligtigheid zijt, die onder billijke wetten leeft, en bestemd zijt tot eenen voorspoed en een vermogen, die eenmaal Europa zullen verbazen.

{==295==} {>>pagina-aanduiding<<}

Vriend yvan, zeide de Kwaker, ons land is buiten twijfel de wieg van een nieuw gebied: de oude wereld zal het misschien gaan vermoeijen zijne bewoners te voeden; dan zuilen zij hier komen om te leven, om de onderdrukking en de armoede te ontwijken. Maar kunnen wij ons vleijen, de liefelijkheden der broederlijke gelijkheid altijd te behouden? Ach! de harde noodzakelijkheid vormt de groote maatschappijen, en stelt ze zamen uit eene menigte van middelmatige menschen, en een klein aantal mannen van moed en bekwaamheden. Hoe dan de dwingelandij te ontwijken? - Hebt gij slaven in uw land?
Ja, ongelukkiglijk hebben wij er; zij zijn geene lijfeigenen van familiën, maar eenvoudig slaven van den grond, dien zij verpligt zijn te bebouwen, en waartoe ze behooren.
Ik beklaag ze, zeide hij al zuchtende.
Na het middageten, dat zindelijk, overvloedig en sober was, werd ik, zegt de Heer yvan, op eens aangenaam getroffen door eene mengeling van zachte toonen, die mij een Concert van verschillende instrumenten in de verte voorstelden. Dit is het nageregt van een' Vorst! riep ik. ô, Wat zoete harmonie!
Verwonder u niet, zeide de Heer bertrand: hetgeen gij daar hoort, is even zoo eenvoudig, als hetgeen ge zoo even hebt gegeten.
Verbaasd, vaart de Heer yvan voort, stond ik op, en, de rigting der aangename toonen volgende, ging ik eenen halven wenteltrap op. Toen bemerkte ik, dat deze muzijk het uitwerksel was van den wind, die door de snaren blies van eene AEolus-harp; een werktuig, dat ik nimmer had gezien.
Ik ging mijnen eerbiedwaardigen gastheer weer opzoeken; wij dronken eene flesch maderawijn, en gingen vervolgens in zijn studeervertrek.
Vriend yvan, zeide hij, gelijk ik niet twijfel of gij verstaat de Latijnsche taal, zoudt gij wel dezen vriendelijken brief eens willen lezen, dien de Koningin van Zweden, ulrica, mij, voor eenige jaren, toezond. De goede vrouw! Is het niet verbazend, dat zij, van uit haar paleis te Stokholm, zich heeft verwaardigd te denken aan den armen jan bertrand, die de boorden van de rivier Skurkill bewoont.
Dat is niet verbazend, want zij bemint de wetenschappen, en gij hebt het eerst de planten en bloemen van dit land on-
{==296==} {>>pagina-aanduiding<<}
derzocht. Wordt gij niet dagelijks geraadpleegd door de beroemdste Kruidkundigen van Frankrijk, Engeland en Duitschland! - Er verscheelt veel, dat ik een geleerde zou zijn; al het onderwijs, dat ik ooit genoten heb, bestaat in te kunnen lezen en schrijven. - Hoe dan hebt gij ondernomen de wetenschap aan te kweeken, die u zoo beroemd maakt? en wie heeft u dezen smaak ingeboezemd?
Ik zal het u zeggen, antwoordde hij, en gij moogt gelooven wat ik u zal zeggen, schoon ik vrienden ken, die er om gelagchen hebben. Op zekeren dag bezig een mijner velden te bewerken, (want gij ziet wel, dat ik slechts een eenvoudig werkman ben) was de zon zoo heet, dat ik mij in de schaduw van eenen boom begaf, om de frischheid te genieten en uit te rusten; mijne oogen vielen bij toeval op eene wilde violet; ik plukte dezelve werktuigelijk en zonder te denken aan hetgeen ik deed; ik onderzocht haar met meer oplettendheid dan gewoonlijk de landbewoners doen, en stond verbaasd van te zien, dat deze bloem uit verscheidene afzonderlijke deelen bestond, zijnde dezen regtstandig, die vlak liggende. ‘Schaamt gij u niet, zeide mijn geest, of iets dat mijnen geest aanblies, zoo vele jaren op het land geleefd te hebben, zonder, of de deugden, of de eigenschappen van zoo vele planten en bloemen te kennen, op welken gij gedurig treedt?’ Deze eensslagsche ingeving ontstak mijne nieuwsgierigheid, want ik was niet gewoon zoodanige gedachten te vormen. - Ik vervolgde mijnen arbeid met dezelfde gezetheid; maar, wat ik deed, dat nieuwe denkbeeld was gedurig voor mijnen geest tegenwoordig. Ik deelde het mijner vrouw mede, en zij berispte mij zeer, uit vreeze, zeide zij, dat ik mij in nieuwe ondernemingen zou steken, weinig passende aan onzen staat. Zij zeide, dat ik niet rijk genoeg was om het geringste deel van mijnen tijd aan nieuwe studiën te wijden, die mij noodwendig zouden beletten te waken over de belangen van mijne boerderij, mijn éénige schat, en het éénige voorwerp, eenen armen Amerikaanschen volkplanteling voegende. - Deze voorzigtige raad ontmoedigde mij niet; ik dacht gedurig aan die bloem, hetzij ik aan tafel was, te bedde, of waar ik ging. In het kort, ik kon niet langer weerstaan; den vierden dag der volgende week was ik te Philadelphia. Ik wist geenszins, welke boeken ik

{==297==} {>>pagina-aanduiding<<}
noodig had; doch, om kort te gaan, ik ontvouwde den boekverkooper van goeder harte mijn voornemen, en hij gaf me hetgeen hij doelmatig achtte; hij voegde er eene Latijnsche spraakkonst bij. (Ik was toen drieëndertig jaren oud.) Gelukkiglijk vond ik in mijne nabuurschap een' Duitschen schoolmeester, die, in den tijd van drie maanden, mij genoeg Latijn leerde om linnaeus te verstaan, wiens werken ik toen kocht. Aan de lectuur en de raadgevingen van dezen geleerden man ben ik de methode verschuldigd, welke mij tot de kundigheden geleid heeft, die ik thans bezit. De wetenschap der kruidkunde is zoo uitgebreid, dat de beginners eenen draad noodig hebben om hen te geleiden, en ik had er te voren geen' kunnen vinden. Ik begon te botaniseren in mijne velden; vandaar ging ik de provincie Maryland bezoeken. Hoe meer ik gevoelde dat ik bekwaam werd, hoe meer ik mijne wandelingen uitbreidde. Ik slaagde eindelijk om eene algemeene kennis te verkrijgen van al de planten, boomen en bloemen, die op ons vasteland groeijen. Mijne vrienden in Engeland bewogen mij, hun verzamelingen te zenden van alles, wat ik vergaderd had; dit heest mij de correspondentiën verschaft, waarvan gij hebt hooren spreken. Ik ben welgesteld geworden; ik heb opgehouden zoo gezet te werken als voorheen, en niets maakt mij gelukkiger, dan de omgang met degenen mijner vrienden, welke mij komen bezoeken. Zoo er onder de planten en boomen, welke ik ken, mogten zijn, die gij zoudt wenschen naar uw land te zenden, ik zal er u met het grootst genoegen van voorzien.
Aldus heest het verhevenste in de wereld, de geleerdheid zelve, bij deze volken, de zachte en treffende eenvoudigheid der eerste eeuwen!
Jan bertrand was de zoon van eenen uitgeweken Franschman. Zijn studeervertrek binnenkomende, zegt de Heer yvan, ontdekte ik, met den eersten oogopslag, tegen een der muren, familiewapenen, besloten in eene ouderwets vergulden lijst, met den naam van j. bertrand er onder geschreven. - Hecht, zeide ik, het genootschap der vrienden eenigen roem aan deze soort van wapenschilden, die, onder ons, somtijds tot onderscheiding der familiën dienen? - Het is er verre af, antwoordde hij: ik zal u zeggen, hoe het is. Mijn vader was een Franschman: uit zijn land verjaagd, omdat hij niet van 's

{==298==} {>>pagina-aanduiding<<}
Konings godsdienst was, kwam hij hier, en bragt deze lijst, van den anderen kant der zee, mede; ik heb er tot hiertoe zorg voor gedragen, omdat het een familiemeubel en een gedenkstuk van derzelver ongelukken is.

Lentezang voor 1814.


Prijk, Neêrland, met een schooner glans 
Dan ooit in twintig jaren! 
Dat vrede-olijf en lentekrans 
Zich bij uw standaards paren! 
Van daar de woeste Dollert woelt, 
En Gronings vruchtbren grond bespoelt, 
Tot Schelde's breede stroomen, 
Galm' nu uw juichtoon door de lucht: 
De barre Winter is gevlugt; 
De Lente is weêrgekomen. 
 
De Winter, die Europa's grond 
Sinds twintig jaar deed kwijnen, 
Verdwijnt, zoo ras de Lentestond 
Met nieuwen glans gaat schijnen. 
Geen Aadlaar, tuk op roof en buit, 
Plukt meer uw kale velden uit: 
Gij vreest geen gierentongen. 
Geen schrale en koude slaventoon 
Krast meer rondom des Dwinglands troon 
Uit toegevrozen longen. 
 
Een andre juichtoon ingesteld, 
ô Neêrlands filomeelen! 
Nu klink' die door het vrije veld 
Uit hooggetopte abeelen! 

{==299==} {>>pagina-aanduiding<<}

Euroop, uit haren slaap gewekt, 
Niet meer met bloed en moord bedekt, 
Herrijst met nieuwe glansen. 
De bange storm heeft uitgewoed: 
De zon herrijst met nieuwen gloed 
Aan 's Hemels blijde transen. 
 
Galmt nu een nooitgezongen lied, 
ô Maas- en Rijn-Najaden! 
Thans moogt gij weêr in vrijen vliet 
Uw blanke boezems baden. 
Zingt, filomeelen! zingt door 't woud, 
Terwijl Natuur haar' hoogtijd houdt 
In Neêrlands vrije dreven. 
Juicht, groenende akkers, berg en dal! 
Juicht, zilvren stroom en waterval! 
Van vrijheidsglans omgeven. 
 
Dat 't Nimfje lagchend spelemei', 
Belaân met mirtekransen, 
En Cytheré haar koren lei' 
En voer' tot nieuwe dansen! 
Het aardrijk, vrij van moord en buit, 
Schiet palmen en olijven uit 
En lacht met heldrer kleuren: 
De ontloken bloem en spruit en vrucht 
Doorwasemen de zachte lucht 
Met zoete balsemgeuren. 
 
Prijk, Neêrland, met een schooner glans 
Dan ooit in twintig jaren! 
Dat vrede-olijf en lentekrans 
Zich bij uw standaards paren! 
Uw grond, eens door der vaadren vlijt, 
Het woên des oceaans ten spijt, 

{==300==} {>>pagina-aanduiding<<}

Hervormd in lustwaranden, 
Vreest nu geen golf noch oceaan: 
Neen: vriendlijk brengt hij schatten aan 
Van Oost- en Wester-stranden. 
 
Schiet, vrije grond, uw telgen uit: 
Gij zult geen roovers voeden. 
Niet meer, der dwinglandij ten buit, 
Vreest gij het oorlogswoeden. 
Reeds wacht u 's landmans nijvre hand: 
Geen plonderzieke Dwingeland 
Zal u zijn hulp ontrooven: 
Eens oogst hij uwe garven in, 
En zamelt met zijn blij gezin 
Het koren in de schoven. 
 
Schijn, blijde Oranjezon! met pracht 
In Neêrlands vrije dalen, 
Wijl 't aardrijk blij u tegenlacht, 
Gekoesterd door uw stralen. 
Waar Vrede ons met zijn zegen kroont, 
Waar Vrijheid in de landen woont, 
Oranje ons mag regeren, 
Daar wijkt de Zomer nimmer weêr, 
Daar is geen Winter Winter meer, 
Daar kan geen koude ons deren. 
 
H.M.V. 


De landjonker en zijn poedel.


Al sluitend stuurt zoo menigeen 
Zijn scheepje lustig voort; 
Doch mij, mij diende 't sluiten nooit, 
Gelooft mij op mijn woord! 
Fel stiet, nog korts, mijn levensboot 
Zich aan een klip, terwijl ik sloot. 

{==301==} {>>pagina-aanduiding<<}

Nooit had ik smaak in 't straatgewoel 
Van drukke en groote steên: 
Maar onlangs trok de Paardenmarkt, 
Als jaarlijks, mij daar heen. 
'k Had 's avonds vroeg mijn werk gedaan: 
Welhaast greep mij verveling aan. 
 
Mijn' Poedel ging het als zijn' baas. 
Hij zag mij goelijk aan. 
‘Kom,’ sprak ik, ‘trouwe kameraad, 
Laat ons naar 't Schouwburg gaan!’ 
Gelukkig stond er op de ceêl: 
‘Nieuw, groot, Romantisch Tafereel.’ 
 
Hoe drong men bij den Kastelein 
Elkaêr schier overhoop, 
Als was daar, om een zuur gezigt, 
Een Koningrijk te koop! 
Ik schoof een' dikken daalder af, 
Die tot den Bak mij toegang gaf. 
 
Nu duwde ik, alwat weerstand boed, 
Met mannenkracht ter zij, 
Ja drong tot aan de speellui voort 
Door heel de digte rij, 
En, dank der ellebogen moed! 
Zat ik daar als een Prins zoo goed. 
 
't Gordijn ging op; een luide kreet 
Ontglipte aan mijnen mond, 
Terwijl ik, op al 't wonderspel, 
Geheel betooverd stond; 
Want, schoon ik veertig tellen mogt, 
Den Schouwburg had ik nooit bezocht. 

{==302==} {>>pagina-aanduiding<<}

De menschenpoppen dachten mij 
Ten deele als die van hout. 
Gesmukt met helm en vederpronk, 
Verscheen een Ridder stout: 
Hij maakte stappen als mijn haan, 
En schoot al de andren grimmig aan. 
 
Alleen omtrent zijn liefje schoon 
Was hij wat minder bars. 
Nu zet hun 't listigste verraad 
Den voet geweldig dwars: 
Maar plegtig zweert de beerenklouw 
Zijn kirrend duifje liefde en trouw. - 
 
Bij 't woordje trouwe stond me op eens 
Mijn Poedel voor den geest. 
En ziet! (het zonk me als lood op 't hart) 
Weg was het trouwe beest! - 
Wat raakt mij nu dat echtverbond? 
Ik floot, vol angst, mijn' trouwen hond. 
 
En plotsling werd van allen kant 
Gefloten en gesist. 
‘He!’ dacht ik, ‘heeft juist iedereen 
Zijn' Poedel dan vermist? 
Doch neen! 't is ligt dienstvaardigheid, 
Die mij zoo veler hulp bereidt.’ 
 
Zoo sprak ik, dwaas, nog met mijzelv', 
En floot, en floot, en floot; 
Wanneer een kroeskop, rood van spijt, 
Mij vinnig tegenschoot: 
‘Mijnheer!’ dus riep hij overluid, 
‘Geldt dat mijn stuk, dat helsch gefluit?’ - 

{==303==} {>>pagina-aanduiding<<}

‘Wel man!’ hernam ik heel bedaard, 
‘Gij raaskalt, dat 's gewis! 
Mijn fluiten raakt uw knoeiwerk niet, 
Ten zij 't een Poedel is.’ - 
‘Ja, 't is een Poedel!’ was het woord, 
Dat nu, al schaatrend, werd gehoord. 
 
Aanstekend is de lagchenslust; 
Straks schatert heel de zaal. 
Des Dichters woede, op nieuw ontvlamd, 
Kent naauwlijks perk of paal: 
Hij rigt zijn' aanval op één punt, 
En had het op mijn oor gemunt. 
 
Een oorvijg is een leelijk ding. 
'k Pareer die rustig af; 
En (ô, hoe juichte 't leedvermaak!) 
Of ik revenge gas!... 
In 't kort, 't tumult bedaarde niet, 
Voordat men 't scherm weer vallen liet. 
 
Wat, wat toch zijt ge, ô Dichterroem? 
Een waterbel, niets meer! - 
Des armen kroeskops diepe val 
Slaat ook mijn' moed ter neêr. 
Ligt boet ik-zelf, op d' eigen grond, 
De schuld van mijnen Poedel-hond. 
 
Want hoort! Ik heb een Treurspel klaar; 
Het is mijn troetelkind: 
Ik weet toch, hoe men op 't Tooneel 
De Paarden thans bemint: 
Fluks schiet de trage goudstroom voort, 
Zoodra men dáár hun' hoefslag hoort. 

{==304==} {>>pagina-aanduiding<<}

Gevoedsterd aan de Hengstebron, 
Heb ik een schreefje voor: 
Wel diep in d'eedlen Paardengeest 
Drong ik met stoutheid door. 
Gij zult (al zag men 't nooit geschiên) 
Mijn Paarden menschlijk handlen zien! 
 
Ik neb de rollen (dat men 't weet') 
Alreeds op stal verdeeld. 
Ziet dan bij tijds naar plaatsen om, 
Zoo u het staan verveelt. 
Doch - ééne bede van gewigt: 
Houdt toch uw' Poedel in 't gezigt! 
 
J.W. IJ.

Naar het Hoogduitsch van langbein. 


Bonaparte's regtmatige afkeer van den zelfmoord.

Zeker iemand betuigde eenen ander' zijne verbazing, dat een bonaparte zijne vernedering konde overleven. ‘Hij heeft daarvoor zijne reden,’ was het antwoord: ‘hij schuwt gewis den zelfmoord, omdat hij niet door beulshanden wil sterven!’

Grafschrift voor een' oorlogzuchtigen dwingeland.


Juich, Wandlaar, in uw lot, en treur niet om het mijn': 
Gij, leefde en heerschte ik nog, gij zoudt er niet meer zijn! 






{==305==} {>>pagina-aanduiding<<}

Mengelwerk.

Leerrede, ter opwekking tot eene dankbare hulde aan God voor Neêrlands verlossing van het Fransche juk, en ten aandrang van die pligten, welke het verloste vaderland van zijne burgers, thans inzonderheid, afvordert. Door C.W. Westerbaen, Leeraar bij de Remonstrantsch-Gereformeerde Gemeente te Amsterdam (*).

Smaakt en ziet, dat de Heer goed is. Welgelukzalig is de man, die op Hem betrouwt.



psalm XXXIV:9.
Dat de Heer goed is, predikt ons de geheele geschapene Natuur. Dit verkondigt de dag aan den dag, de nacht aan den nacht, - de zon door haren weldadigen luister, de maan door haar zachter afschijnsel, - de hemel, de aarde en de zee: allen vol van de wonderen der Almagt en eindelooze goedertierenheid. Smaakt en ziet, dat de Heer goed is, zegt ons ook eene oppervlakkige kennis van het kunstig weefsel onzes ligchaams, en van alle de vermogens, door welke wij óf tot de dierlijke wereld behooren, óf met de Godheid zelve vermaagschapt zijn. Hiertoe vermanen ons alle de omstandigheden, welke ons omringen, - alle de ondervindingen, welke wij verzamelen, - alle de ware wijsheid, welke de ondermaansche wereld ons leeren kan, en alle de betrekkingen, waarin wij ons, 't zij tot de bijzondere lievelingen van ons hart, 't zij tot onze broeders in

{==306==} {>>pagina-aanduiding<<}
het algemeen, geplaatst vinden. Smaakt en ziet, dat de Heer goed is, was de hoofdles van Hem, die ons leerde bidden: Onze Vader, - die ons leerde hopen op Gods genade, en geloovig verwachten eene uitkomst van alle onze lotgevallen in de gewesten der volmaaktheid, heilrijk boven alles, wat wij bidden en denken kunnen, en dus Gode volkomen waardig. Reeds waren deze woorden voor den Dichter van onzen tekstpsalm de slotsom van eene menigte denkbeelden en gevoelens, door de herinnering der uitstekendste gunstbewijzen van den Algoeden verwekt. Voor den Christen vooral zijn zij het rustpunt der overdenkingen, wanneer hij zich in de diepte der Goddelijke weldadigheden meent te verliezen. Op elken feestdag, van welken aard ook, zijn zij hem welkom. Op den tegenwoordigen vooral zullen zij in onzen mond geen wanklank zijn. Smaakt en ziet, dat de Heer goed is! Gelukkig is de man, die op Hem vertrouwt! Mogt deze uitroep het gevolg onzer overwegingen in dit uur zijn! Mogt hij ons schild worden tegen alle bange vrees en kommer, en ons krachtdadig opwekken tot een gedrag, den verlichten Godsvereerder, den waarlijk dankbaren, den verlosten en vrijen Nederlander betamende! - Begunstig te dien einde ons nadenken, ô Algoede! opdat de geur van ons dankoffer, als van een offer des harte, tot U opgestegen, op ons en ons vaderland met nieuwen zegen terugkeere!

I. Landgenooten! Groot is ons de rijkdom der Goddelijke goedertierenheid, al beschouwen wij haar ook alleenlijk in onze betrekking, als burgers van Nederland. Ik zou u deszelfs voorregten boven andere landen der wereld kunnen aanwijzen, en doen gevoelen, dat wij daarvan, in weêrwil van groote verliezen, nog zeer veel mogten behouden. Ik zou bij u op het volslagen onverdiende en reeds overlang verbeurde van al dien zegen kunnen aandringen. Ik zou u kunnen aanvoeren vele bijzondere blijken van zonderlinge sparing en behoeding voor verschrikkelijke rampen, en van aswending van schromelijke gevaren, welke ande-
{==307==} {>>pagina-aanduiding<<}
re natiën jammerlijk hebben getroffen. Ja! ik zou u niet weinig goeds kunnen aantoonen, dat, onder Gods wijze besturing, uit het kwaad der laatste jaren zelve voor onze verlichting, beschaving, zedelijkheid en nationaal belang is voortgevloeid, - niet weinige groote en stoute ondernemingen, in andere omstandigheden niet ligt te verwachten, voor welke wij hopen, dat de beminnaar van ons vaderland, nog na verloop van eeuwen, de algoede Voorzienigheid dankbaar zal verheerlijken. Doch te meer moet ik deze algemeene aanmerkingen thans aan uw bijzonder nadenken overlaten, daar de jongste gebeurtenissen zelve, zoo hoogstgewigtig zijnde, reeds overvloedige stof tot nadenken aanbieden, en wij, in den brief van beschrijving tot deze bijeenkomst, daarbij inzonderheid worden bepaald.
Neen! het is niet overdreven, 't geen onze Souverein in dien brief zegt: Nog onlangs waren wij een vernederd, afhankelijk, in slavernij gedompeld volk, dat zelfs geen volk meer heeten mogt. Het is niet alleen de tegenwoordige bezitter van den Franschen troon, wien wij dit wijten moeten, toehoorders! Sedert wij onder de magt vervielen van die zich noemende groote Natie, welke het eene zedelijke monster voor, het andere na, met ijver ten dienste stond, nu eens, om al, wat braaf, rijk of geleerd was bij hare eigene landgenooten, onder de moordbiji te doen bukken, dan weder om slavernij, dood en verderf tot alle volken van Europa over te brengen, - sedert al dien rampzaligen tijd, was er geen bewind onder zoo vele elkander opgevolgde staatsbesturen in het ons overheerschende land, dat ons niet redeloos gehaat en bedorven heeft. In den beginne was geene valschheid, geen listweefsel te groot, om dit oogmerk te verglimpen; maar ook geen middel te heilig, om het te bereiken; zoodat mij althans, in de geheele geschiedenis, geen voorbeeld bekend is van eene zoo voorbedachtelijk kunstmatig en stelselkundig, zoo langzaam en zeker uitgeputte natie. Sedert men ons onze duurgekochte onafhankelijkheid, door eene listige zoogenaamde staatkunde, wie weet hoe dikwijls, deed betalen, zonder

{==308==} {>>pagina-aanduiding<<}
ons iets, dat naar dezelve zweemde, immer te willen leveren, was er wel bij den verstandigen geen beter lot voor het vaderland te verwachten; maar helaas! hoe jammerlijk verre is die rampzalige verwachting niet overtroffen door eene nog rampzaliger ondervinding? Sedert napoleon's adelaar zijne scherpe klaauwen diep in onze borst sloeg, om zonder ophouden ons bloed uit te zuigen, en ons daarna als een walgelijk aas voor mindere roofdieren te laten liggen, hebben de trouweloosheid, het onregt en geweld alle schaamte weggeworpen, en geen schijn zelfs van gematigdheid en beschaafdheid behouden, om ons onbelemmerd te vernederen, te grieven, te sarren en uit te mergelen. Ware het mijn oogmerk, dit alles met bewijzen te staven, hoe lang zou ik u hier kunnen bezig houden, toehoorders! Maar de geschiedpen moge voor den nakomeling met de stukken aantoonen, 't geen hij anders naauwelijks zal kunnen gelooven, - wij behoeven geen uitvoeriger tafereel van de diepe vernedering en slavernij, waaronder wij zelve gezucht hebben. Het is niet slechts in onze verbeelding, maar ook met bloedige trekken in onze harten gegraveerd, en de verarmde huisgezinnen van duizenden (bij de stopping van meest alle bronnen van bestaan en de aanhoudende afleiding van den stroom der welvaart naar het vijandige land) dragen er nog lang de treurige teekens van. Helaas! wij mogten naauwelijks meer hopen op betere tijden. Wat toch zou ons aan eene magt ontrukken, tegen welke, langen tijd, geene magt op aarde bestand scheen; en de vrede zelf, die toch eenmaal het afgestreden Europa moest komen beweldadigen, kon ons slechts eene geringe weldaad zijn, indien hij ons niet redde uit de klem dier tijgergrootheid, welke wij, desniettegenstaande, nog zoo vaak, tot walgens toe, moesten hooren bewonderen.
En wij zijn, nog vóór den vrede, uit dezelve gered, Landgenooten! Gode zij lof! wij zijn niet meer de slaven der volkbedervende ontwerpen van den verwoester dezer eeuw. Wij zijn wederom Nederlanders! Hoe klopt ons

{==309==} {>>pagina-aanduiding<<}
hart bij het noemen van dezen naam, waaraan zoo vele herinneringen van Gods bijzondere weldadigheid, van voorouderlijke braafheid en eer verbonden zijn! Nederlanders, met een Nederlandschen Vorst aan ons hoofd, en (dank zij het ongeluk, dat ons allen wijzer maakte!) met een Neêrlandsch hart in onzen boezem! Nu zien wij reeds weder van meer dan ééne natie de vlaggen voor onze koopstad, en de onze, langen tijd niet meer aanwezig, waait weêr alom van onze torenspitsen, en wordt door vreemde volken, die, als van ouds, hunne havens voor ons openen, met geestdrift toegejuicht. Reeds begint de handel te herleven, en zijnen zegen over lang vermagerde gezinnen uit te storten. Geen tiran zal zich weêr meester maken van deszelfs grootste voordeelen, noch uwe kinderen aan het vader- en moederhart ontscheuren, om ze, bij duizenden, als slagtvee aan zijne hersenschimmen op te offeren. Niet langer zullen zij, naar willekeur, gebruikt worden, om het aantal zijner slaven, tot in het oneindige, te vermeerderen, - niet langer, voor hun gansche leven, den krijg moeten volgen, zonder u eenige hoop te laten, om ze immer, ten zij verminkt, in uwe armen te drukken. Weldra is ons grondgebied geheel van de weinige vijandelijke benden gezuiverd, die hier en daar nog rooven, branden en moorden; of onze natie alleen moest voor de slavernij geschikt en door zichzelve tot het verderf gedoemd zijn, gelijk de goddeloozen tot den dag des kwaads. Neen! onze onafhankelijkheid wordt door magtige en zegevierende Mogendheden erkend. Wij worden opgenomen in derzelver bondgenootschap tot vestiging van Europa's vrijheid, toegejuicht, bemind en begunstigd door naburige en afgelegene volken. Door derzelver rasse nadering zoo wel, als door den schrik hunner wapenen, die onze verdrukkers in het hart sloeg, en in één oogenblik, nog veel vroeger dan hunne veiligheid vorderde, schier het geheele land deed verlaten, is
het den Dwingeland, die nooit iets ontzag om tot zijn doel te komen, mislukt, ons liever aan de golven dan aan zijne vijanden prijs te geven. - Ja! ja! het

{==310==} {>>pagina-aanduiding<<}
zijn de goedertierenheden des Heeren, dat wij niet vernield zijn, Landgenooten! Komt, smaakt en ziet, dat de Heer goed is! Of was Hij het niet, aan wien wij zulk eenen verbazenden ommekeer van zaken, zulk eene reeds voorlang niet meer verwachte verlossing, in de eerste plaats, hebben te danken? Zoo eenig land door de altijd achterdochtige en uit haren aard vreesachtige dwingelandij ontmanteld en van alle redmiddelen beroofd was, het onze is het. Nadat alle, ook de magtigste, volken hadden moeten bukken, hoe zouden wij ons immer weêr kunnen verheffen? Wie, wie durfde u schier met deze hoop vertroosten, daar het eindelijk alleen die van een beter leven was, welke ons overgebleven scheen. Herinnert u den staat van zaken, toen Frankrijks Keizer zijnen troon in het Noorden wilde gaan vestigen, in den dollen waan, dat het albeheer der aarde hem toekwam, en hij de God was, wien alles, zonder uitzondering, moest gehoorzamen, omdat hij het schoonste en geduchtste leger had, dat immer bestond, en hij zichzelven den onverwinnelijken veldheer achtede. Schier anderhalf jaar geleden, woedden nog dat leger en die waan, welke door de algemeene verwachting niet weinig ondersteund werd, aan deze zijde van de Moskowa. En nu - van den aardbodem vernietigd zijn beide. Want er bestond een God; deze duldde geenen mededinger op aarde, en het geblaas zijnes oostenwinds deed beiden vergaan. Van dat tijdstip af, werd onze verlossing, buiten ons, voorbereid, door den zegen over de wapenen der bondgenooten bevorderd, en onlangs, eer wij het konden denken, door onze vijanden zelve, en op eene wijze, veel minder verwoestende, dan men met reden vreezen moest, voltooid. Het geheele gebouw der zoogenaamde Fransche grootheid (door zoo vele overwinningen en ten koste van zoo veel goeds en bloeds der volkeren, sedert meer dan twintig jaren, opgetrokken tot
eene ontzettende hoogte) is, als in één oogenblik, verschrikkelijk ingestort: en wij, schoon daarvan een gedeelte uitmakende, zijn niet verpletterd. Neen! veel hebben wij mogen behouden, en het is verbazend, hoe veel er, door Gods blijkbare behoeding in

{==311==} {>>pagina-aanduiding<<}
het verschrikkelijkst gevaar, inzonderheid voor deze stad, binnen weinige weken, heeft kunnen beraamd en volvoerd worden, om het behoudene te bewaren en te vermeerderen. Van daar, dat de vijand, in weêrwil van geduchte pogingen, nog niets heeft kunnen hernemen van al het overijld verlatene, en wij ons door het blijde vooruitzigt mogen verkwikken, van het gebouw onzes ouden voorspoeds, door nijverheid en goede trouw, welhaast wederom uit de puinhoopen op te trekken. Nederlanders! Het is dus waar, 't geen onze Vorst, met de blijkbaarste overtuiging des harte, zegt: ‘Men zou zijne oogen moeten sluiten voor het licht, zoo men niet, innerlijk bewogen, erkende: De God der Heerscharen heeft Nederland verlost!’ - Wie toch voorkwam het, dat onze geboortegrond voet voor voet werd betwist, of dat wij door de bondgenooten als een vijandig land werden veroverd? Wie deed onze overheerschers overijld de vlugt nemen? Wie vormde het stoute ontwerp in het hart van eenige braven, om ons vrij te verklaren, terwijl de dolken onzer onderdrukkers ons nog van alle zijden omgaven? Wie voerde, op de vleugelen zijner liefde, den Vorst ons toe, die alleen, in de tegenwoordige omstandigheden, ons bestaan kon vestigen, ons hulp en invloed schenken, harten, handen en wapenen voor ons gewinnen? Wie verhinderde deze verlossing voor vijftien jaren, toen Oranjes Vorst ook weder den vaderlandschen grond betrad; maar toen nog alle de wonden onzer oude partijschap bloedden, en schier aller harten van haat en vijandschap kookten? Wie deed die verlossing nu geboren worden, nu de zegepraal der goede zaak de triumf is, niet van deze of gene partij, maar van het vaderland? Wie stortte den geest der liefde uit op Vorst en volk beiden? Wie maakte ons allen tot één huisgezin van broeders, waar God met zijnen zegen wonen kan? - ô, M. Gel.! hoe zullen wij des Heeren goedertierenheden over ons, naar waarde, roemen? Haar
getal en hare mate gaan ons besef te boven! Wat kunnen wij, dan met ontroerde lippen onzen dank uitstamelen, - dan smaken en zien, dat de Heer goed is?

{==312==} {>>pagina-aanduiding<<}

II. En dit zou ons geen grond van hoop geven, dat Hij het begonnen werk zal voortzetten en voleindigen? Gewis! Ons oog is op Hem geslagen, met biddend vertrouwen, met nederige verwachting. De Heer zal ons weder het goede doen zien, gelijk Hij onze Vaders meermalen, in nog veel ongunstiger omstandigheden, bijstond en groot maakte. Neêrlands geknotte en verdorde boom zal, door Gods dauw besproeid, door Gods zon gekoesterd, nederwaarts wortelen, en opwaarts vruchten dragen. Welgelukzalig, zeggen wij daarom met den Dichter van onzen tekst, welgelukzalig is de man, die op den Heer betrouwt! Welgelukzalig het volk, dat zijne hulp verbeidt, en, daardoor bemoedigd, zonder morrende ontevredenheid, alle krachten inspant, om zich staande te houden niet slechts, maar ook om zich, door gepaste middelen, ware het mogelijk, tot vorige grootheid te verheffen! Zulk een werkzaam vertrouwen, dat geene noodige opofferingen schroomt, wordt nimmer verijdeld. Nimmer blijft het ongezegend. Nimmer hebben wij u een ander aangeprezen; want Gods woord, dat wij u verkondigen, predikt nergens trage nalatigheid, of onbedachte en werkelooze verwachtingen. Het zegt: vertrouwt op den Heer, en doet het goede. Het vereenigt overal bidden en werken, en verbiedt slechts die angstvallige en kommerlijke zorgen voor den dag van morgen, welke de werkzaamheid belemmeren en het geloof van den Christen onteeren. Herinnert u, wat de zoo werkzame als hoogverlichte Apostel paulus deed. Hem was, door eene Goddelijke openbaring, de stellige verzekering gegeven der behoudenis in een allergeduchtst zeegevaar, zoo van zich, als van al het scheepsvolk. Toen hij nu zag, dat sommigen, in hunne wanhoop, alle zorg voor de voeding hunnes ligchaams en deszelts versterking voor noodigen arbeid vergaten, gebood hij, dat zij spijzen moesten nemen; en toen
anderen, allen moed opgevende, het schip wilden verlaten, zeide hij met al de kracht der waarheid: Indien deze niet blijven, gij kunt niet behouden worden. Zoo ontwijfelbaar was

{==313==} {>>pagina-aanduiding<<}
het dien grooten man, dat, op den weg der wijze en goede Voorzienigheid, zelfs de ontwijfelbaarste belofte altijd het inspannen van onze eigene vermogens en het verstandig gebruik van reeds verleende hulpmiddelen onderstelt, en daaraan eeuwig onderworpen blijft. - Met al de klem van het gezond verstand en Gods onfeilbaar woord, zeg ik daarom tot u: ‘Landgenooten! In de gevaren, die u nog omringen, - bij de hagchelijkheid des oorlogs, wiens einde nog niet te berekenen is, - en bij de ontwijfelbare noodzakelijkheid, om het vervallene te herbouwen, het bedorvene te herstellen, het geroofde op nieuw aan te vullen, moet uw godsdienstig vertrouwen zich door godsdienstige pligtsbetrachting loffelijk kenbaar maken, of gij kunt niet behouden worden.’ Er moet weldra een leger geschapen zijn, of onze vrienden zelve zullen ons diep verachten en als vijanden behandelen. Geducht is deze waarheid reeds; maar nog geduchter de volgende: Er moet een leger geschapen en niets gespaard worden tegen den algemeenen vijand van Europa, die nog heden een deel van uw land bezit, of gij zijt nimmer buiten gevaar voor zijne aanvallen. Vreest hem niet, maar wilt hem ook niet zorgeloos gering schatten. Vertrouwt niet op anderen, maar op u zelven, of gij zijt verloren. Denkt, wat uw lot zou zijn, en dat uwer kinderen, zoo wij éénmaal voor deze en die vermetelheden wierden gestraft. Neen! ik wil u op dezen dag van dank en vertrouwen, van aanbidding en blijde verwachtingen niet neêrslaan, door een tooneel van ijsselijkheden voor te stellen, waarop de geest des Dwingelands waren zou, zoo hij immer weder meester van dit land wierd. Neen! Laat ons dit tijdig voorkomen, eer het voor altijd te laat is. Laat het ons nimmer dulden, wat het ook moge kosten. Als één éénig man verzette zich geheel Nederland, gelijk geheel Duitschland doet, tegen den Tiran, - al
wie kan, door zijnen arm, en wie niet kan, door alle mogelijke besparingen van zijne weelde voor de groote zaak. Helaas! er is van dien kant nog maar al te veel reden van beschuldiging; en wie moet nier niet blo-
{==314==} {>>pagina-aanduiding<<}
zen, die weet, dat het in Berlijn zelve, ook in de aanzienlijkste huizen, schandelijk zou worden geächt, zilver of goud te bezitten, en het dus niet, als een offer voor het vaderland, met ander metaal verwisseld te hebben? Zoo denkt en handelt eene natie, die nog zoo goddeloos niet mishandeld is, als de onze. Zoo denkt en handelt aldaar ook de teedere kunne, omdat zij den dag niet beleven wil, wanneer het zijn zou: zalig zijn de buiken, die niet gebaard, - de borsten, die niet gezoogd hebben.
Toehoorders! Het is de Godsdienst zelf, die den gloed uwer vaderlandsliefde meer en meer ontsteken moet. Of wilt gij niet arbeiden aan het werk, door God begonnen? Wilt gij dat werk verijdelen door bekrompenheid en kleinmoedigheid? Weg schraapzuchtige berekeningen! Alle redekaveling, van het bijzonder belang ontleend, houde nu op. Zij gold, misschien, in vroeger dagen; maar thans, voorzeker, niet meer. Veel opofferen, om niet alles te verliezen, moet nu het woord zijn; en dit woord moet niet vreemd onder ons klinken, of wij vergaan nog in den mond der haven, die wij reeds meenden bereikt te hebben. - Weg ook met alle waanwljze berispingen en betweterijen! Neen! er moet niet getwist, niet vertraagd, niet gelet op kleine belangen, en vooral niet gewantrouwd worden aan Gods bijstand en zegen. Alles moet zich scharen om het Bewind, en ondersteunen met mond en hand, met kracht en moed, 't geen hetzelve noodig acht tot ons behoud. Er moet vooral niet weêr gemord, getwist en gehaat; er moet gewerkt en, des noods, geleden worden, waar en wat er vereischt wordt. Zoo gingen ons onze voorouders voor bij de ontweldiging van dit land aan de Spaansche, zoo moeten wij hen volgen bij de voltooijing onzer verlossing van de Fransche heerschappij. Op God vertrouwende, hielden zij immer moed, en maakten het schijnbaar-onmogelijke mogelijk. Zoo leerden zij zelfverloochening, en ontwikkelden alle de groote vermogens van hun ligchaam en hunnen geest. Zoo werden zij groot met hun land en groot voor de onsterfelijkheid, waaruit zij

{==315==} {>>pagina-aanduiding<<}
ons als toeroepen: ‘Leert van ons vertrouwen en hopen. Gods arm is niet verkort, waardoor Hij voor ons zulke groote dingen deed. Zijne goedheid doet Hij op nieuw smaken en zien in uwe zonderlinge ontrukking aan de magt uwer vijanden. Weest dan niet versaagd; doch laat u ook geene moeite te groot, geene weelde te vleijend, geen genot te dierbaar zijn, om het aan het vaderland te schenken. Welgelukzalig is Neêrlands volk, dus op den Heere betrouwende.’
Landgenooten! Van die groote voorouders is, vooral in de laatste tijden, ter onzer bemoediging en verheffing uit het stof, waarin wij waren neêrgeworpen, door Dichters en Redenaars zoo veel gewaagd, als de beperking der drukpers en de waakzaamheid der bespieders, die ons overal vervolgden, maar eenigzins gedoogden. ô! Laat dit niet vruchteloos voor de toekomst geschied zijn. Laat hunne geschiedenis toch niet nutteloos in uwe boekverzamelingen prijken. Neen! Aanschouwt in dezelve hun geloof en de uitkomst hunner wandeling. Leert daaruit vooral, dat de vaderlandsliefde, het woord, dat sedert eenige jaren op aller tongen zweefde, geen woord, maar zaak is, - naast den Godsdienst de grootste en belangrijkste zaak voor ons, vooral in dezen tijd.
Zij doe in uwe huisgezinnen dien geest van orde en huisbeleid, die eenvoudigheid en spaarzaamheid leven, welke voor onze nuttige werkzaamheid naar buiten zoo gunstig is. Zij doe u uwen kinderen zoo matig, zoo nederig, zoo eerlijk en onveranderlijk-braaf, zoo godsdienstig en nuttigwerkzaam voorgaan, dat zij, onder uw geleide, éénmaal, door hunne bekwaamheden en deugden, 't zij dan in eenen meer-, of in eenen min-aanzienlijken kring, 't zij door openbare werkzaamheden, 't zij door stille huisselijke verdiensten, het vaderland tot een sieraad en zegen kunnen dienen. Zorgt vooral, dat zij u nimmer, door verwaarloozing van eigene zaken, door brooddronkenheid of goddelooze schennis der heilige huwelijkstrouw, de algemeene bezwaren door uwe bijzondere welverdiende ellenden jam-
{==316==} {>>pagina-aanduiding<<}
merlijk zien vermenigvuldigen. Nooit moeten zij, nooit moet ons eigen geweten getuigen zijn van onzen eerloozen sluikhandel, of van kruipende laagheden en valsche treken, om het herstel of den bloei onzer huisgezinnen, godvergeten, te zoeken, waar zij, op den duur, nimmer gevonden worden. Die slechts eenigen zweem heeft van vaderlands- en burgerliefde, trachte zich, inzonderheid, nooit te onttrekken aan de algemeene belastingen, om die van zijnen, vaak veel behoeftiger, medeburger gewetenloos te verzwaren. Die zich hieraan schuldig maakt, heeft geene aanspraak ter wereld op de bescherming der wetten en de voorregten des burgers. Neen! Hij is zoo min een burger, als een eerlijk man. Hij is een roover van de kas van allen, gelijk de huisbraker van die van weinigen. Doch genoeg van zulke verachtelijke voorwerpen. Het is dankbaarheid aan God, waartoe wij allen zoo vele reden hebben, nu wij smaakten en zagen, dat de Heer goed is; - het is werkzaam vertrouwen op Hem, die met onze vaders was, en ook met ons is en zijn zal; - het is kloekmoedigheid, welke alleen ons kan staande houden, en hem vooral voegt, die waarlijk gelooft, dat den genen,
die God lief hebben, alle dingen medewerken ten goede; - het is liefde voor den Godsdienst, het eenigste, dat ons, in de tijden der verdrukking, troost, kracht en blijde hoop verschafte, - het eenigste, dat ons boven de dwingelanden verhief, en ons hunne dreigende blikken, als magteloos, verachten deed, - de eenige milde bron van ware grootheid, vaderlandsliefde en volksgeluk, - de bron, welker rampzalige verdrooging, in de laatste jaren, de ware oorzaak was van zoo veel bederfs aan de hoven en van zoo vele ellenden onder de natiën; - het zijn, met één woord, reine zeden uit eerbied voor God, welke ons moeten kenmerken, als bijzonder beweldadigde burgers van een land, dat, zonder deze deugden, minder, dan eenig ander, bestaan kan. Zonder deze laden wij, met hetzelve vergaande, den vloek van God en menschen op onzen verachten schedel.
Neen! Vallen wij, eer ons die treffe, voor zoo verre

{==317==} {>>pagina-aanduiding<<}
wij ons hier schuldig gevoelen, (doch wie gevoelt dit niet min of meer? en hebben niet vele Hollanders, helaas! den Dwingeland getrouwer gediend, dan hunnen God, hun vaderland, hunne medeburgers en hun geweten?) vallen wij, voor zoo verre wij ons schuldig gevoelen, den Barmhartigen te voet met ootmoed en berouw. Smeeken wij om genade en geen streng regt. Zoeken wij den Heer, terwijl Hij te vinden, - roepen wij Hem aan, terwijl Hij nabij is. Gewisselijk zal Hij zich over ons ontfermen; want Hij geeft en vergeeft menigvuldig in J.C., wanneer de verbetering ons berouw waarlijk bekroont. Wat beteekent het toch te vloeken, dat ons vaderland door onheilige handen aangetast en zoo diep vernederd geweest is, wanneer wij zelve het schandvlekken en verwoesten door onze zeden? Niemand denke, dat zijne ongeregtigheden te min gewigt zouden hebben in de schaal, waarmede God de zonden der natiën weegt. Van onze natie is elk onzer een deel. Voor haar zijn vooral de brave huisvader en huismoeder, de vlijtige en kuische jongeling, de zedige maagd, de staatsman en de koopman, de krijgsman en de arbeidsman, - voor haar is alles gewigtig, wat op haren voor- of tegenspoed invloed heeft. Allen, allen moeten wij ons dus verbeteren, zullen wij, als burgers, den Algoeden eenen waren dank betoonen, en, als verlichte Christenen, op den Heere kunnen vertrouwen. ô! Mogt, ten minste, het voornemen daartoe opregt, mogt het algemeen zijn! Mogt het, na zoo vele en rampzalige ondervindingen van de ellenden der zonden, vruchtbaar worden in Christelijke deugden, heilrijk voor het land, dat wij liefhebben, en zaligend voor onze zielen in een beter vaderland! Zoo blijke het aan ons allen, dat wij zien, smaken en gevoelen, dat de Heer goed is, - dat het volk welgelukzalig is, 't welk op Hem verstandiglijk vertrouwt! Zoo doe Hij ons licht snellijk aanbreken, en onze duisternis zijn, als de middag!


{==318==} {>>pagina-aanduiding<<}

Over het slaapwandelen en het dierlijk magnetismus. Door K. Sprengel, Hoogleeraar te Halle.

(Vervolg van bl. 283.)

De eerste sporen der wetenschap van het Dierlijk Magnetismus zijn fabelachtig en vol bedrog. Sedert den tijd van paracelsus, hadden valentin graetrake, een dweeper, en willem maxwel, door het verrigten van magnetische genezingen, zich vooral een grooten naam verworven. In latere dagen breidde mesmer, een man van eene verwaande inborst, deze leer verder uit, en gaf daaraan zulk een bespottelijk aanzien, dat hij in Frankrijk vele Goochelaars of Idioten tot navolgers vond. Want, sedert dat deze kunstgrepen aldaar in de handen veler heethoofden vervielen; sedert dat de puységur's (*) en anderen, of bedriegers, of vertooners

{==319==} {>>pagina-aanduiding<<}
van wonderwerken, zich met derzelver uitoefening bemoeiden, werd deze wetenschap zoo zeer door leugens en bedriegerijen bezoedeld en bedorven, dat derzelver aandenken alleen elken redelijken mensch de diepste verontwaardiging moest inboezemen. Wij hebben het de opregtheid, het oordeel en de voorzigtigheid der Duitschers, vooral de scherpzinnigheid en kunde der Bremer Geneesheeren wienholt, heineken en freviranus, dank te weten, dat het Magnetismus thans van alle die guichelarijen en bedriegerijen gelouterd is; daar zij ons, zuiver en opregt, den waren weg hebben aangewezen, dien wij in dezen te bewandelen hebben, zelfs om daarop tot nog grooter en gewigtiger ontdekkingen voort te gaan. Evenwel is de laatste hand hier nog niet aan het werk gelegd; daar de leer van het Dierlijk Magnetismus nog met vele duisterheid omtogen, en nog aan vele twijfelingen en geschillen onderhevig is; ofschoon de verschijnselen van het Galvanismus hierover, in lateren tijd, veel lichts hebben verspreid. Uit dezelve toch, als ten naauwste met het Dierlijk Magnetismus in verband staande, blijkt het, dat ook deze benaming zelve onze goedkeuring geenszins kan verdienen; hoezeer de bedarende eigenschap en het groot vermogen van den Magneet tot de ontdekking dezer wetenschap aanleiding hebbe gegeven. Nu evenwel weten wij, dat ook andere metalen eene gelijke uitwerking te weeg brengen, vooral indien er verschil in de aanraking plaats hebbe; - wij weten, dat de Fransche voorstanders dezer leere verkeerdelijk gehandeld hebben, door, in het menschelijk ligchaam, naar twee polen, eene evennachtslijn en keerkringen, te zoeken. Er is geen twijfel, of de ophooping en ontlading van hetzelfde onweegbare wezen, hetwelk de Galvanische verschijnfelen te weeg brengt, moet

{==320==} {>>pagina-aanduiding<<}
ook als het wezen aller magnetische verschijnselen worden aangemerkt.

Maar, om met eenige orde voort te gaan, oordeel ik eerst duidelijk te moeten verklaren, wat men eigenlijk verstaat door hetgeen, waarover wij handelen.
Het Dierlijk Magnetismus onderstelt eene zekere zwakke gesteldheid des ligchaams, of wel eenen ziekelijken staat van hetzelve, waardoor het vatbaar wordt, dat, terwijl de uitwendige zintuigen slapen, eene zekere inwendige en bijzondere gewaarwording of inwendige ligchamelijke bewustheid in hetzelve wordt opgewekt; waardoor een natuurlijk instinct, begeerten, afkeer, en een voorspellingsvermogen worden ontwikkeld; waardoor eene verwonderlijke betrekking tot sommige menschen, en afkeer tegen anderen, geboren wordt, op eene wijze, die geenszins kan verklaard worden.
Nogtans zijn niet alle, gelijk ook niet volkomen gezonde menschen voor het Dierlijk Magnetismus vatbaar, maar voornamelijk behooren hiertoe zwakke vrouwen of kinderen, mannen, die aan verstoppingen in de buiksingewanden onderhevig zijn, en menschen, die aan gebreken der zenuwen sukkelen; doch inzonderheid jongelingen en meisjes, die zich door een' snellen wasdom des ligchaams onderscheiden; - in het algemeen de zoodanige, wier krachten niet evenredig werken, maar in sommige deelen zijn opgehoopt, terwijl zij in andere ontbreken. Het zijn derhalve zwakkelingen, die voor het Dierlijk Magnetismus de vereischte vatbaarheid bezitten; - eene vatbaarheid, die ook bij hen ophoudt, zoodra zij van hunne ongesteldheden genezen zijn.
Deze nu worden, indien zij op eene bepaalde wijze, door iemand, die de handgrepen verstaat, bestreken worden, of ook door het doen naderen der handen of vingeren tegen verschillende ligchaamsdeelen van dezelve, door eene bijzondere slaperigheid (*) aangedaan, welke hun zeer

{==321==} {>>pagina-aanduiding<<}
aangenaam is, en in hen verschillende denkbeelden opwekt, waardoor zij met den inwendigen toestand van hun eigen ligchaam en van dat des Magnetiseerders bekend worden, en het vermogen verkrijgen, om tevens de geneeswijze hunner ongesteldheden te openbaren.

Wij dienen het eerst over de wijze van betasting te handelen. Zeer vele tegenstrevers hebben de verschijnselen, welke hierdoor worden te voorschijn gebragt, enkel aan de aanhoudende en zachte wrijvingen toegeschreven; daar het genoeg bekend is, dat, door het wrijven des ligchaams, pijnen worden bedaard en spanningen der zenuwen verminderd; terwijl de huid daardoor tevens wordt verzacht, en aangename gewaarwordingen worden te weeg gebragt. Het zal uit de verdere beschrijving der betasting blijken, hoe ongegrond deze stelling zij.
Hiertoe wordt vereischt, dat de Magnetiseerder zich in eenen bepaalden stand plaatse, waardoor hij in betrekking geraakt met den genen, die de bewerking ondergaan zal (être en rapport). Beiden zitten tegen over elkander; of, indien hij, die de bewerking ondergaat, te bed ligt, neigt zich de Magnetiseerder over hem henen. Het ligchaam behoeft geenszins ontbloot te worden; maar de gene, die gemagnetiseerd wordt, kan in zijne kleederen, of door bedkleeden overdekt, de bewerking ondergaan; waaruit dan ook blijkt, hoe verre zij van de waarheid verwijderd zijn, die zich verbeelden, dat zoodanige manipulatien zouden strekken om een wellustig gevoel op te wekken.

{==322==} {>>pagina-aanduiding<<}

Om de magnetische vloeistoffe aan het ligchaam over te brengen, zet de Magnetiseerder zijne vingerspitsen in dier voege op het ligchaam, dat hij in groote trekken of bestrijkingen, (à grands courans) van beide zijden des voorhoofds, langs den hals en de borst, tot de hartkolk voortgaat; - hij doet dit vooral met de duimen, de overige vingeren naar buiten uitstrekkende. Wanneer hij tot op de hartkolk, of ook tot op den navel, gekomen is, gaat hij met een' boog, in éénen trek, zonder het ligchaam aan te raken, buitenwaarts om, de palmen der beide handen van den lijder afgewend houdende, en zet de handen tegen de schouderen, om langs de armen af te dalen, wanneer de duimen van beiden tegen elkander gesteld worden. Vervolgens de handen wederom loslatende en van het ligchaam verwijderende, worden zij op nieuw tegen de hartkolk geplaatst, waarna men dezelve langs den buik en de knien doet afdalen; aldaar vertoeft men een weinig tijds, den weg eindelijk tot de voeten vervolgende. Alsdan begint men wederom, op de vorige wijze, van het hoofd af aan.
Door deze, meest gewone, wijze van bewerking met groote trekken, wordt het geheele ligchaam met de onweegbare magnetische zelfstandigheid vervuld, terwijl dezelve van de hersenen wordt afgeleid. Ook kunnen enkele deelen met dezelve vervuld worden, indien men slechts de toppen der vingeren, bij herhaling en met kracht, tegen zoodanige deelen rigt, of door de beädeming van den Magnetiseerder; immers heeft men waargenomen, dat hierdoor somwijlen ziekelijke toevallen bedaard of ook verergerd worden. - Door zoodanige behandeling gevoelt de lijder vermeerderde warmte; en, wanneer de toppen der vingeren tegen de oogen gehouden worden, neemt hij somwijlen eene electrieke vonk waar.
De aanraking met de handpalmen, vooral tegen de hartkolk, of ook de bestrijking met dezelve op eenigen afstand van het ligchaam, de vingeren naar buiten gestrekt zijnde, werkt bedarende. Op deze wijze kunnen pijnlijke aandoeningen van eenig deel des ligchaams gestild worden, door

{==323==} {>>pagina-aanduiding<<}
het deel dikwijls met den ondersten rand der handpalm aan te raken, en met dezelve zacht naar beneden te strijken.

De uitwerkingen, welke door zoodanige manipulatien worden voortgebragt, zijn verwonderlijk. De meesten ondervinden daardoor aangename gewaarwordingen, als van eene zachte warmte, of ook van eene aangename doorstrooming door de zenuwen. De verbeelding doet hier niets ter zake, dewijl dezelfde verschijnselen plaats hebben bij hen, welke aangaande de uitwerkingen van zoodanige bestrijkingen den sterksten twijfel voedden, als bij hen, welke daaromtrent te voren niets gehoord hadden. Waarom ik mij volkomen verzekerd houd, dat de verbeelding tot het doen geboren worden van dusdanige verschijnselen niets toebrengt; hetwelk ik ook bevestigd vind door gmelin, welke verhaalt, dat zijne gemagnetiseerden dikwijls de stuipachtige aandoeningen van anderen aanschouwd hadden, zonder eenig nadeel.
Vervolgens volgt hierop, zelfs tegen wil en dank, eene aangename slaperigheid, die zij niet weêrstaan kunnen. Deze komt met den gewonen slaap geenszins overeen; want dezelve kan des morgens plaats hebben, nadat de gemagnetiseerde wel gerust heeft, en, wanneer dezelve 's avonds plaats vindt, wordt daardoor de slaap, den volgenden nacht, niet het minste belet. Ook is hierin nog dat verschil, dat in den magnetischen slaap de gelaatstrekken meestal eene inwendige vrolijkheid kenmerken, terwijl de pols sterker slaat, en de oogleden zoodanig gesloten zijn, dat dezelve door een' ander' niet dan met moeite van elkander kunnen worden gebragt; en, wanneer zulks geschiedt, staat de oogbol naar boven gedraaid, zoo dat slechts het onderste gedeelte van denzelven zigtbaar is.
Doch meer verwonderlijk is de bijzondere verhooging der zinnen, welke hierbij wordt waargenomen. Na een kort tijdsverloop toch schijnen zij te hooren, hetgeen de Magnetiseerder, of die gene, waarmede zij in eene magneti-
{==324==} {>>pagina-aanduiding<<}
sche betrekking staan, vragen; doch geenszins ander gedruisch, of hetgeen anderen spreken of vragen. Evenwel is het hiermede niet bij allen op dezelfde wijze gelegen. Want sommigen schijnen alleen die genen te verstaan, welke door den Magnetiseerder worden aangeraakt, of met hem in eene magnetische betrekking staan; terwijl ik evenwel ook anderen ken, welke alles verstonden, wat ieder, die tegenwoordig was, sprak, en ook alle andere aanwezigen schenen te kunnen zien, ofschoon hunne oogen bestendig gesloten waren. - Ik zeg, schijnen te hooren en te zien, dewijl zij het gewone gehoor en gezigt ontberen. Zij worden dus zulks op eene hun eigene en geheel bijzondere wijze gewaar. Merkwaardig is de waarneming, welke fischer het eerst gemaakt heeft, dat de magnetische slaapwandelaren zichzelven beschouwen, door eene soort van helderen dampkring omgeven te zijn; hetwelk, volgens hen, ook met den Magnetiseerder plaats heeft.
Allerverwonderlijkst is tevens de innerlijke betrekking, welke er tusschen de slaapwandelaren en den Magnetiseerder of anderen, welke met dezen in eene natuurlijke betrekking staan, plaats vindt. Dit dient vooral opgemerkt te worden. Immers is de tegenwoordigheid van den Magnetiseerder hun niet alleen ten hoogste aangenaam, maar dezelve strekt zich nog tot een veel inniger medegevoel uit, zoodat zij zelfs ook zijne aandoeningen gevoelen. Zoo had insgelijks eene Dame, welke door gmelin gemagnetiseerd werd, altijd een gevoel van het zogen aan hare tepels, wanneer hare zuster haren zuigeling zoogde. De slaapwandelaarster van wienholt ondervond de uitwerking van de rabarber, die hij had ingenomen, en hij zelf kreeg puisten aan de slapen van het hoofd, toen zijner slaapwandelaarster, op die plaats, bloedzuigers werden aangezet. Wienholt, Heilkraft des Thier. Magnet. III. 3. p. 263. Door deze sympathie wordt eene onverklaarbare genegenheid geboren, welke evenwel geenszins met wellustige liefde moet gelijk gesteld worden, daar dezelve zonder onderscheid van geslacht plaats heeft, en dezelfde is,

{==325==} {>>pagina-aanduiding<<}
die tusschen ouders en kinderen wordt waargenomen.
Die de magnetische vloeistoffe aan anderen mededeelt, moet een overwigt van kracht bezitten boven den genen, die de bewerking ondergaat. Van hier ook, dat hij zich na herhaalde bewerkingen verzwakt gevoelt, hetwelk zelfs de voorzigtige en kundige jussieu aan zichzelven, door eene verzwakking der spijsvertering en herhaalde trillingen, waarnam. Deze kracht en dit overwigt van levensvermogen gaat in den slaapwandelaar over. Hierdoor verkrijgt de Magnetiseerder een verwonderlijk vermogen op denzelven, zoo zelfs, dat hij reeds schier wanhopig wordt, wanneer hij, gedurende dien toestand, door zijnen Magnetiseerder verlaten wordt. Hij gevoelt, door middel van zijnen Magnetiseerder, bijna alles, en weet zelfs, aan welke ongemakken hij lijdt, vooral indien dezelve in verstoppingen der buiksingewanden bestaan.
De slaapwandelaar heeft een' afkeer van vreemden, vooral indien deze sterker van krachten zijn dan hij zelf, en in geene magnetische betrekking tot hem staan; minderen afkeer heeft hij van dezulken, die zwakker zijn dan hij, of door het aanraken des Magnetiseerders met hem in betrekking zijn gesteld (*).

De slaapwandelaren antwoorden op de vragen, die hun gedaan worden; maar anders, dan ieder hunner, wakende, naar zijne kennis en bevatting zoude gedaan hebben. Door menigvuldige ondervragingen en antwoorden, inzonderheid in het begin van dezen toestand, worden zij verzwakt en verward, vooral indien men hen lastig valt, om nopens andere zaken, dan die hunne eigene ligchaamsgesteldheid of die van den Magnetiseerder betreffen, iets te

{==326==} {>>pagina-aanduiding<<}
openbaren. Het doen van andere vragen omtrent Goddelijke of burgerlijke zaken, welke de slaapwandelaar te voren niet heeft geweten, is ijdel en belagchelijk. Het is er toch zoo verre van daan, dat er, in dezen toestand, eene nieuwe bron van kennis voor hen geöpend zou zijn geworden, dat zij zich veel meer datgene herinneren, hetwelk zij te voren gevoeld of gedacht hebben, en hetzelve nu, op eene bijzondere wijze, te zamen voegen, waarbij zij tevens een verwonderlijk sterk en vrij ligchamelijk of organisch gevoel bezitten, hetwelk te voren onder de beheersching der hersenen stond. Hierdoor wordt ook het instinct oneindig meer levendig; waardoor de slaapwandelaar in staat geraakt, om den aard zijner ongesteldheid en van zijnen Magnetiseerder te kennen, den duur zijner slaapwandeling en derzelver uitwerking te voorzeggen, en andere geschikte geneesmiddelen aan te wijzen. Deze geneesmiddelen zijn geenszins de zoodanige, waarvan hij nooit te voren gehoord heeft; maar door menschen uit een' onbeschaafderen stand worden doorgaans zeer gewone huismiddelen, en door meer beschaafden ook andere geneesmiddelen uit de Apotheek voorgesteld. Meestal zijn dezelve van dien aard, dat een Geneesheer zelden op de gedachte zoude komen die voor te schrijven, als bij v. keukenzout, een bad, met peper te zamen gesteld, enz.; doch deze middelen zijn doorgaans van eene gelukkige uitwerking, zoo zelfs, dat wienholt getuigt, nimmer waargenomen te hebben, dat dezelve vruchteloos werden aangewend.
Men zou schier zeggen, dat de mensch, dien men in den magnetischen slaap hoort spreken, niet dezelfde zij, als in den wakenden toestand; want zijne spraak heeft iets vreemds en schijnt belemmerd. Sommigen, die gewoon zijn eene platte taal te spreken, drukken zich nu in eenen beschaafderen tongval uit. Dikwijls verkiezen zij boven hunne moederspraak vreemde talen, waarvan zij misschien te voren de beginselen geleerd hadden, doch welke zij niet zoo wél kenden, dat zij dezelve, gezond zijnde en wakende, gemakkelijk en vlug konden spreken.

{==327==} {>>pagina-aanduiding<<}

In den wakenden staat herinneren zij zich geenszins iets van dat alles, wat zij in den magnetischen slaap gedaan, gehoord of gezegd hebben; doch zij kunnen zich zulks wederom alles in den volgenden slaap te binnen brengen.

(Het vervolg en slot hierna.)




Redevoering, over het belang, hetwelk de staat heeft bij de zedelijkheid der burgers.

Door Mr. A. Siewertsz van Reesema, Advocaat te Rotterdam (*).

De minst ervarene in de geschiedenis der wereld weet, dat dezelve hoofdzakelijk in eene oude en nieuwe geschiedenis wordt verdeeld, tusschen welke, in de oogen van velen, de donkere geschiedenis der middeleeuwen in ligt, even als een onbekend en met mist en nevelen overdekt eiland tusschen twee bekende werelddeelen. Den meer ervarenen en wijsgeerigen onderzoeker, daarentegen, is die duistere tijd der middeleeuwen, in plaats van een afgezonderd en eenzaam liggend eiland, een overgang, door welken de geest der menschheid, uit de streken der oudere, tot de dreven der nieuwere geschiedenis is voortgegaan; hij is voor hem eerwaardig als de statige winter, welke, onder de asgevallene bladeren van den verloopen herfst, den grond met nieuwe krachten voedt, om in eene gezegende en blijde lente eene nieuwe schepping te verheerlijken.
Het laat zich gemakkelijk begrijpen, geächte hoorders! dat zulk eene ruimere beschouwing, welke de geschiedenis van het menschelijk geslacht niet stukswijze, maar als in één aaneengeschakeld en verbonden geheel overziet, allerbelangrijkste gezigtpunten opent, en eenen overvloed van waarnemingen aanbrengt, welke voor de verlichting van

{==328==} {>>pagina-aanduiding<<}
het verstand en de verhessing van het gemoed eene onberekenbare waarde hebben Niets, voorzeker, kan aan onze ziel eene meer verhevene stemming geven, dan dat wij, in de uren eener eenzame overdenking, ons gezigt uitstrekken over het geheele veld der geschiedenis, over de verzameling van alle volken, over de handelingen van alle menschen, welke deze aarde, van hare schepping af, hebben vervuld. Maar niets vooral kan de waarde van zulk eene overdenking te boven gaan, wanneer wij dan de afwisselende verschijnselen, welke dezelve ons aanbiedt, in verband brengen met, of toetsen en dienstbaar maken aan die hooge bestemming, waarvoor een inwendig en onverdoof baar gevoel ons zegt, dat dit alles is geweest, is zamengevoegd, en voortduurt; aan de veredeling en volmaking van de zedelijkheid des menschdoms; aan die hooge verordening, dat hetzelve, door alle afwisselingen van geluk en ongeluk, door de omwentelingen van rijken en staten, door de juistberekende voorlichtingen der goddelijke Voorzienigheid, eindelijk leere kennen de wezenlijke waarde der dingen, en, door eene vrije en zuivere betrachting van den zedelijken pligt, het doel van zijn aanwezen op aarde bereike.
Meermalen, M.H., heb ik, wanneer ik met zulk eene stemming de geschiedenis gadesloeg, mijne volstrekte onmagt, om het in zulke algemeene beschouwingen ook slechts tot eene geringe hoogte te brengen, ondervonden. Zij vorderen eenen zoo rijken overvloed van voorafgaande kennis aan talen en zaken, dat slechts weinige menschen zich zonder vermetelheid vleijen mogen, door dezelve de waarheid bereikt te hebben, en aan hunne natuurgenooten daardoor wezenlijke leeringen te kunnen voordragen. Voor zoo verre echter zulke beschouwingen in naauwe betrekking stonden tot de wetenschap des regts en der staatkunde, waren dezelve mij natuurlijk ten uiterste gewigtig, en eene enkele schrede in derzelver ontwikkeling was mij boven alles belangrijk. Geene andere wetenschap toch staat in een zoo onmiddellijk verband met de geschiedenis des menschdoms,

{==329==} {>>pagina-aanduiding<<}
en geene andere heeft eene meer onmiddellijke betrekking tot de zedelijkheid der menschen.
Eene dier vergelijkende beschouwingen, hoe onvolkomen dan ook, heeft mij de stoffe aan de hand gegeven, over welke ik heden wensche het woord te voeren. Als wij, namelijk, de wetten der oudere volken opslaan, dan is het inderdaad, alsof derzelver regenten en wetgevers eene allerlevendigste overtuiging hadden van de bestemming des menschen tot zedelijkheid; terwijl het opslaan van die der nieuwere staten ons, ten aanzien der latere volken, bijna van het tegendeel zoude overreden. De eersten bemoeiden zich dadelijk met de zedelijkheid hunner burgers, zelfs onmiddellijk, ja in zoo verre, dat zij de afwijkingen van dezelve met bestraffingen van onderscheiden aard tegengingen. De Perzianen (al verstaan wij het tweede hoofdstuk van xenophon's Cyropedie ook maar van de jonge lieden) hadden van landswege eene vierschaar over de ondankbaarheid; de Areopagus der Atheners, de Censoren der Romeinen, vonnisden over deugd en ondeugd; de wetten van Sparta, van Attica, van Rome, waren vol van bestellingen, door welke de burgers tot ware zedelijkheid moesten genoopt worden, en welke hunne onzedelijkheid door het verlies van verkregene goederen, of door het aandoen van smart, van schande, van andere straffen, vergolden.
Met den voortgang der geschiedenis, intusschen, verminderen deze bemoeijingen. In de middeleeuwen zijn daarvan nog slechts enkele, ofschoon sterke, trekken aanwezig; maar, na het meer onbeneveld herrijzen van de zon der verlichting, verdwijnen zij hoe langs hoe meer voor dezelve. De wijsbegeerte wordt telkens stouter in het aanwijzen der afscheiding tusschen regt en zedekunde, telkens verhevener in het betoog van de vrijheid, op welke alleen de zedelijkheid kan gegrondvest zijn, telkens vermogender om dezelve geheelenal aan het gebied der staatkunde te onttrekken. Eindelijk wordt zij dan ook geheel door dezelve verlaten, geheel aan zichzelve overgegeven. De

{==330==} {>>pagina-aanduiding<<}
wetgevingen worden gezuiverd van alles, wat tot dezelve eene dadelijke, of ook maar eene verwijderde betrekking had: zij behouden slechts het gebied over het uiterlijk belang der burgers. De zeden zijn in hare taal niets meer, dan de uiterlijke bedrijven der menschen, naar zekere door een gewettigd gebruik ingerigte vormen voorkomende; maar wat deugd, godsdienst, eigenlijke zedelijkheid raken moge, is aan des menschen eigene vrijheid overgelaten; de vergrijpen tegen dezelve, alle zonden, hoe snood of onmenschelijk, ja onnatuurlijk dezelve schijnen mogen, zijn geheel aan de vierscharen der menschen onttrokken; niet langer rigt de mensch tusschen den mensch en God.
Ieder uwer, M.H., die in zijn gemoed het bewustzijn omdraagt zijner zedelijke vrijheid, zal erkennen moeten, dat dit onderscheid tusschen de oude en de nieuwe geschiedenis inderdaad een voordeel is van de laatste; hij zal gevoelen, dat alleen eene dwaling het denkbeeld heeft kunnen voeden, om de menschen tot zedelijkheid te dwingen; hij zal beseffen, dat alleen eene verwarring van zeer onderscheidene beginselen de regenten des vroegeren tijds het zwaard der geregtigheid heeft doen zwaaijen over de deugden en ondeugden der burgers. Zoo is het ook, M.H. In die dagen der oudheid was de ware betrekking van eenen regent tot eenen burger, van eenen burger tot eenen regent, ofschoon niet volstrekt onbekend, althans bijna onbeöefend: van regten aan den kant des burgers, over welken de regent niets te zeggen had, was bijna geene vraag. De regering, trouwens, was ook niet, zoo als veelal in de nieuwe geschiedenis, de buit, welke door veroveringen, door tweespalt, door langdurige twisten, eindelijk, ter verademing van allen, in de handen van eenigen, of van eenen enkelen, kwam, wier bewind dan, in schijn of in waarheid, ten aanzien der overwonnenen of overheerschten, vredeshalve aan eene zekere beperking werd onderworpen; zij was meer eene door krijgshaftigheid, grootmoedigheid, voortreffelijkheid van geslacht verkregene meerderheid. Zij werd meestal door geene bedingen be-
{==331==} {>>pagina-aanduiding<<}
paald; en de regenten werden alzoo meer gelijk aan vaders van een groot, vereenigd huisgezin, dan aan bezorgers van de staatkundige belangen eener natie. Als vaders van dat huisgezin, bemoeiden zij zich, wetgevende, met de deugden hunner kinderen; en het regt tot deze werkzaamheid bleef ook bij latere geslachten van lieverlede aan hunne magt verbonden. Hier kwam ook bij, dat zij de bevordering der zedelijkheid niet, zoo als de regenten der nieuwere geschiedenis, konden overlaten aan de verlichting dier goddelijke openbaring, welke dezen als eene alles-verkwikkende zon beschenen heeft.
In de duisternis der nog geheel onbeschaafde rede, was het hun als 't ware een pligt, het volk door gezag ter deugd te leiden, te verlichten, te beschaven. Eindelijk was ook welligt op allen toepasselijk, hetgeen de schrandere en welsprekende barthelemy van de eerste Grieken zeide, dat hunne wetten minder tegen onregtvaardigheid, dan tegen verongelijkingen te waken, en de hartstogten meer te onderdrukken, dan wel misdaden te vervolgen hadden. Verre is het dan ook zeker van ons allen, dat wij, als onbedrevenen, laag zouden nederzien op hunne bemoeijingen, ofschoon ons dezelve in onzen leeftijd geheel ongepast zouden toeschijnen; zij spreiden, in tegendeel, eenen helderen luister over hunnen arbeid, en doen ons hunne waarde met eerbied erkennen.
Maar, M.H., hoe gevoelen wij ons, daarentegen, niet onwillekeurig tot mismoedigheid gedrongen, als wij bij al de voortreffelijkheid der tegenwoordige beschaving, welke zich zoo duidelijk in het geschetste onderscheid doet opmerken, zien moeten, dat ook hier het goede misbruikt kan worden; als wij opmerken, dat juist die fijne en naauwkeurige afscheiding van zedekunde, en regt, of staatkunde, schijnt aanleiding te geven tot eene veel grovere dwaling aan den kant der hedendaagsche burgers, dan die der regenten was bij de ouden. De instellingen en bemoeijingen der ouden toch, van welke ik sprak, waren gegrond op de vooronderstelling, dat de zedelijkheid der

{==332==} {>>pagina-aanduiding<<}
burgers ten uiterste belangrijk was voor den staat: het denkbeeld van des menschen bestemming voor zichzelven was toen nog wel zeer duister, en had geenen zoo dadelijken invloed. Het was voor het belang van den staat, dat men de burgers tot zedelijkheid wilde voeren. In onze dagen nu, waarin zoo naauwkeurig is afgebakend, wat men aan den staat, en wat men daarentegen alleen aan zichzelven verschuldigd zij, schijnt waarlijk deze afscheiding velen tot het denkbeeld te geleiden, dat men aan den staat niets meer verschuldigd zij, dan hetgeen regt is, en hetgeen van ons gevorderd kan worden; dat er geen dadelijk verband besta tusschen de zedelijkheid en het belang van den staat; dat men slechts de bevelen der staatkunde (welke weten en zien moet, wat noodig zij) hebbe af te wachten en te vervullen; ja, wanneer men zelfs reeds genegen was, ten behoeve van den staat, eene deugd vrijwillig uit te oefenen, schijnt men, zoo dra daarover eenige wet verschijnt, volgens welke men met minder volstaan, meer behouden, tot minder of tot niets gedwongen worden kan, zijne vrijwillige neiging te verdooven, en te meenen, alsnu door eene naauwkeurige opvolging der wet aan alle zijne verpligtingen te voldoen.
Als dit waarlijk zoo zijn mogt, zoude de meerdere verlichting inderdaad nadeelig zijn aan den staat en aan de zedelijkheid zelve, en eene opklimming, gedurende eenen oneindigen tijd, zoude wel het verstand beschaafd, maar niet het hart verbeterd hebben; wij zouden ons de vrijheid niet waardig maken, welke eene zuivere wijsbegeerte voor ons verworven heeft; wij zouden onze zedelijke onafhankelijkheid van den staat tot ondankbaarheid tegen denzelven misbruiken. Daartegen moeten wij waken, en des te zorgvuldiger waken, dewijl wij hier door geene stellige voorschriften meer kunnen worden voorgegaan, maar alleen in ons eigen gemoed de aansporing tot een goed burgerlijk gedrag vinden kunnen. Ziet daar, M.H., waarom ik het wagen zal tot u te spreken over het belang, hetwelk de staat heeft bij de zedelijkheid der burgers;

{==333==} {>>pagina-aanduiding<<}
ziet daar, waarom ik meende, u door deze, anders wat ruime, inleiding tot dit oogpunt te moeten brengen, hetwelk aan deze stoffe zeker een gewigt geeft, dat niet aan allen gemeen is. Mogt ik in de behandeling derzelve uwe aandacht verdienen, welke ik zal trachten te bepalen,

In de eerste plaats, tot eene schets van den omvang van het staatsbelang, en van de zedelijkheid;

In de tweede plaats, tot eene ontwikkeling van het belang, hetwelk de staat heeft bij de zedelijkheid der burgers.


Het staatsbelang, M.H., heeft eenen zoo wijden omvang, dat ik niet slechts eene geheele verhandeling, maar eene geheele reeks van vertoogen met deszelfs ontwikkeling zoude kunnen vullen. Want het is verre van mij, dat ik de belangrijkheid mijner stoffe door eene onregtvaardige beperking van een gedeelte derzelve zoude willen verhoogen, ofschoon ik anders daarvan bij vele redenaars het voorbeeld aantreffe. Hoezeer ik dan mijn betoog van de waarde der zedelijkheid voor den staat aanmerkelijk zoude kunnen uitbreiden en versieren, als ik het eigenlijke staatsbelang, welks verzorging tot de werkzaamheid der regenten behoort, alleen bepaalde tot die inrigtingen, welke de uiterlijke zekerheid der burgers betreffen, en, alle andere daar buiten sluitende, dezelve als geheel aan de zedelijkheid der burgers overgelaten voorstelde; zoo is het geheel mijne bedoeling niet, van deze wending, welke ik door het gezag van verscheidene wijsgeeren en staatkundigen zoude kunnen wettigen, gebruik te maken. Waarheid is mijne bedoeling; en deze voor te stellen, zoo als dezelve mij inderdaad voorkomt, is mijn eerste pligt: maar, daar ik dezelve in eene zeer korte schets omvatten moet, is hier uwe aandacht ook voor mij eene eerste behoefte.
Naar het mij dan toeschijnt, M.H., is het staatsbelang, dat aan de bezorging der overigheid is toevertrouwd, zeer uitgebreid, en gaat de grenzen van de eigenlijke zekerheid der burgers zeer verre te boven. Het is waar, gelijk ik

{==334==} {>>pagina-aanduiding<<}
reeds aanmerkte, dat de burgers door geenen dwang tot iets meerder, dan hetgeen dadelijk regt is, mogen gebragt worden: maar daaruit volgt geenszins, dat de taak der regering zich alleen daartoe bepale. Het is waar, dat, in eene eerste en dadelijke betrekking, de oorsprong en het doel dier verzamelingen van menschen, welke zich onder eene en dezelfde regering vereenigden, bepaald mogen worden tot de zekerheid, welke zij ter uitoefening hunner natuurlijke vrijheid noodig hadden, en buiten zulk eene vereeniging, en onderlinge verdediging tegen allen wederregtelijken aanval, niet konden vinden: maar het is toch ook even waar, dat zich op den grond der maatschappelijk verworvene zekerheid eene hoogere bedoeling verheft, tot welker vervulling de mensch zich in den maatschappelijken staat bevindt. Gelijk in de zedekunde verscheidene natuurlijke neigingen des menschen, als de eerzucht, de steunsels zijn der zuivere deugd, zoo is in de staatkunde de natuurlijke zekerheid der burgers ook het steunsel eener hoogere bestemming, namelijk van de verstandelijke en zedelijke beschaving des menschdoms. Voor deze beschaving bestemde de Voorzienigheid onzen aanleg; en zij grondde de vervulling van denzelven op de gezelligheid, op het maatschappelijk verkeer, op de vereeniging tot staten en volken, als middelen, welke wij zelve door onze natuurlijke behoeften gedrongen werden te bevorderen en te bevestigen. Deze eenheid en overeenstemming der dingen zijn de stempel van de goddelijkheid dezer verordening, en bevestigen den pligt, welke op regenten van eenen staat rust, om dezelve door doelmatige inrigtingen te bevorderen, en de burgers daartoe, niet te dwingen, neen! maar te vermanen, op te leiden en aan te moedigen.
Het belang van den staat, op zichzelven beschouwd, bevat dan alles, waardoor de zekerheid en het uiterlijke welzijn der burgers kan bevorderd en bereikt worden; terwijl het belang van den staat, als eene werkplaats der menschen ter vervulling hunner zedelijke bestemming, daarenboven in zich sluit alles, wat dienen kan, om den mensch in dezen

{==335==} {>>pagina-aanduiding<<}
arbeid te ondersteunen. Het eerste oogpunt bevat alle zulke instellingen, tot welker goed gevolg de medewerking of gehoorzaamheid der burgers kan gevorderd, ja gedwongen worden; het laatste alleen de zoodanige, tot welker genot de burgers kunnen worden aangemoedigd en uitgenoodigd, maar welke geheelenal zijn overgelaten aan hunne onbedwongene vrijheid.
De zekerheid van den staat van buiten, de bepaling en handhaving van eens ieders regt van binnen, de onderhouding van de meest doelmatige middelen ter bereiking van beiden; ziet daar de hoofdtrekken van het staatsbelang in den eersten zin. Het invoeren en begunstigen van alle instellingen ter verlichting van het verstand, ter beschaving van den smaak, ter opwekking van het zedelijk gevoel; ziet daar deszelfs voornaamste werkzaamheden in den tweeden. Laten wij dezelve kortelijk doorloopen, en met weinige woorden hare betrekking tot het wezen van den staat trachten op te helderen.
Niets is belangrijker voor denzelven, dan de onafhankelijkheid. Een volk, dat onderhoorig is aan den willekeurigen invloed van andere mogendheden, is gelijk aan eene plant, welke, midden onder het onkruid staande, door hetzelve van alle kracht en bloei beroofd wordt. Vrijheid en zelfbestaan zijn voor hetzelve, even als voor den bijzonderen mensch, de grondkrachten, van welke alle werkzaamheden, van geest en van ligchaam, en leven en luister ontvangen: zonder dezelve is haar de dood nabij. En wat, M.H., vordert dan meerdere zorg van den kant der regering, dan dezelve te bewaren, in vrede en in oorlog; dan zich door andere mogendheden te doen achten en waarderen, door eene mannelijke, maar opregte staatkunde, welke, afkeerig van de listen en logens der bedriegerije, echter die voorzigtigheid en wijsheid bezit, welke een zoo gewigtige schat vereischt; dan alle onregtvaardige aanmatigingen af te wenden, door ernst en klem bij te zetten aan hare maatregelen; dan het land te beschutten door eene borstweer van vaderlandsche trouw en dapperheid,

{==336==} {>>pagina-aanduiding<<}
welke in eene uitrusting, harer waardig, ten voorschijn kan treden, om de regten der menschelijke vrijheid, zelfs op leven en dood, te verdedigen? En welke verpligting kan den burger dan als duurder en dierbaarder worden voorgesteld, dan om, zelfs tot dien prijs, den grond zijner geboorte te verweren, en voor dien staat te strijden, met wiens val hij de edelste kleinooden van zijn leven, en eer en vrijheid en vaderland, welke het leven te boven gaan, zoude moeten derven?
Niet minder gewigtig, echter, is de bepaling en handhaving van eens ieders regten in den staat. Hoe onderscheiden ook de betrekkingen zijn mogen, waarin de burgers onderling komen kunnen; hoe verschillend de middelen mogen wezen, door welke zij onderling het hunne verkrijgen, of verliezen, of daarover beschikken; hoe duizendvormig de gedaanten mogen zijn, welke hunne verbindtenissen door allerlei wijzigingen kunnen krijgen; hoe ontelbaar ook de verwisselingen mogen wezen van de daden, waarmede zij elkanders regten kunnen verkorten, - voor alle die betrekkingen moeten, zoo veel mogelijk, duidelijke, naauwkeurige, juiste bepalingen worden gemaakt, naar welke zij zich in hunne handelingen te gedragen hebben, en naar welke hunne handelingen door den staat kunnen worden beoordeeld. Welk eene taak voor den regent, welk eene zorg, welk een herculische arbeid! Als vertegenwoordiger der goddelijke geregtigheid op aarde, zijne oogen te moeten uitbreiden over dat onoverzienbaar en millioenen malen geschakeerd veld der menschelijke handelingen, en aan de minste derzelven hare ware betrekking tot de ééne en eeuwige wet des regts te moeten aanwijzen! Maar welk eene belangrijke zaak ook voor den staat, en voor de verzamelde burgers, dat die bepaling niet alleen juist geschiede, maar ook volkomen worde gehandhaafd! Iedere afwijking is eene schennis der natuurlijke vrijheid, van het heiligste eigendom des menschen. - Het is waar, dat ook het nuttige niet kan vergeten worden. Het is waar, dat de in de maatschappij noodzakelijke orde; dat het belang, om zoo

{==337==} {>>pagina-aanduiding<<}
veel mogelijk geschillen voor te komen of te eindigen; dat de verpligting, om aan het bedrog, hetwelk van de goedheid der jeugd, der sekse, der zwakken van geest zoude misbruik maken, beletselen in den weg te stellen; dat de noodzakelijkheid, om meer nuttige bedrijven door bijzondere begunstiging aan te moedigen; dat deze alle eene reeks van bepalingen vormen kunnen, welke onmogelijk aan de natuurlijke vrijheid kunnen worden getoetst, maar zuivere uitvloeisels zijn van den burgerstaat. Maar, M.H., het is juist omtrent deze bepalingen, door welke de natuurlijke vrijheid eene noodzakelijke beperking ondergaat, dat de staat een verdubbeld belang heeft bij de juistheid dezer mensch- en staatkundige heerschappij.
Dan, welk eene plaats beslaat niet, naast deze twee hoofddeelen van de zekerheid der burgers, de onderhouding van de meest doelmatige middelen ter bereiking van beide! De zekerheid van buiten vordert eene kostbare uitrusting ten oorlog, welke zich ook in vredestijd doet ontzien; die van binnen vordert de zamenstelling eenes, uit vele, over het geheele land verspreide, onderhoorigen gevormden, magistraats, en eener regterlijke magt, welker beheer en verdiensten op algemeene kosten moeten worden onderhouden en vergolden: beide vereischen in landen, gelijk het onze, nog daarenboven eene verdediging van den grond tegen de krachten der natuur. Vandaar wordt voor den staat geboren dat allerbelangrijkst bestuur der tot dit alles noodige geldmiddelen, hetwelk in zich bevat de moeijelijke taak, om iederen burger op eene gelijke wijze daarin te doen bijdragen. Deze gelijkheid toch, niet naar het getal der burgers, maar naar eens ieders vermogen, in bezittingen of inkomsten, te berekenen, vordert eene naauwkeurige kennis van alle de in den staat aanwezige middelen, om die bezittingen en inkomsten te doen ontstaan en te vermeerderen; en eene evenredige vergelijking van derzelver aanwezen bij de burgers eischt een doorzigt en kundigheden, welker volkomenheid alle de vereenigde krachten van den menschelijken geest te boven gaat. De aard der zake belet hier van zelve eene

{==338==} {>>pagina-aanduiding<<}
juistheid zonder uitzondering; maar des te grooter is ook hier weder het belang van den staat, om dezelve toch zoo veel mogelijk te bereiken. Uit dit bestuur der geldmiddelen, intusschen, ontspruiten ook weder nieuwe verpligtingen van den kant der burgers, welke, om het doel hunner vereeniginge te bereiken, natuurlijk kunnen genoodzaakt worden, daartoe de onontbeerlijke middelen te vestigen en te onderhouden; en, terwijl het aan de staatshuishoudkunde is overgelaten, om de inkomsten van den staat, óf op eene middellijke wijze, bij den invoer of het vertier van goederen, óf op eene onmiddellijke, door dadelijke belasting der personen, te vinden, is het een dure en heilige en onontwijkbare pligt der burgers, om zich nimmer en nergens daaraan willekeurig te onttrekken.
Maar wat, indien zich een der burgers óf aan deze, óf aan andere verpligtingen jegens den staat, of jegens zijne medeburgers, mogt willen onttrekken? - Dit moet hem, zoo veel het kan, onmogelijk gemaakt worden, óf door onoverkomelijke beletselen, óf door hem tot eindelijke vervulling van zijnen pligt te noodzaken. Maar die beletselen, maar die dwang mogen weder op zichzelven niet verkorten de natuurlijke vrijheid des menschen, noch door eene willekeur worden beheerscht en geleid, welke dikwijls den schijn voor waarheid, en den onschuldigen voor schuldig zoude kunnen houden. Niets, dan, is voor den staat van meer belang in dit opzigt, dan eene bepaalde en geördende regtspleging, welke de meest gepaste middelen, om de waarheid te ontdekken en te doen zegevieren, verbindt aan de zorgelijke waarneming van alle de belangen der onschuld. Ook hier weder zal het wel steeds eene waarheid blijven, dat de onvolkomenheid van alle menschelijke beramingen zich ook in het bezigen dier onderscheidene middelen zal doen kennen. Hetgeen in het eene geval voor een volkomen bewijs van schuld of onschuld zal kunnen gelden, zal in het andere, door eene trouwelooze toepassing of ontwijking, of door gebrek aan doorzigt, ten onregte worden aangenomen; maar ook hier worden daardoor de pogingen tot de hoogst

{==339==} {>>pagina-aanduiding<<}
mogelijke volkomenheid des te belangrijker, en van eene des te uitstekender waarde.
Ziet daar, waartoe zich hoofdzakelijk het belang van den staat, op zichzelven beschouwd, bepaalt.
(Het vervolg en slot hierna.)

Het leven van den Marquis Wellington.

(Gedeeltelijk naar het Engelsch.)

Ierland heeft de eer, Lord wellington te hebben voortgebragt; eenen man, die den roem des Britschen naams heeft opgehouden met eenen luister, waarbij slechts de daden van een' marlborough of abercrombie niet tanen.
Deze groote man is de derde zoon van wijlen den Graaf mornington. Daar hij zijn' vader vroeg verloor, was hij de vorming van zijn karakter, en eene beschaafde opvoeding, grootendeels aan zijne moeder verschuldigd. Deze rijkbegaafde vrouwe deed haar gering vermogen, door wijs overleg en spaarzaamheid, strekken, niet alleen tot eene levenswijze, zoo als haar stand die vereischte, maar ook ter opkweeking van kinderen, wier vroege rijpheid van geest hare moederlijke wijsheid en zorgen met rijken woeker vergold. Weinige moeders hebben onder haar kroost tevens een' Staatsman gezien gelijk wellesley en een' Held gelijk wellington, om nu niet van de bekwaamheid der overige leden van die familie te spreken.
In de beroemde school te Eton ontving arthur wellesley (naderhand Lord wellington) een gedeelte zijner opvoedinge; en daar hij tot den krijgsstand bestemd werd, zoo trad hij reeds vóór het afloopen zijner schoolsche loopbane die der wapenen in; een gemis nogtans, 't welk hij naderhand door natuurlijke leergierigheid heeft ingehaald. Om in militaire kundigheden meerdere volmaaktheid te verkrijgen, begaf hij zich van Eton naar de krijgsakademie van Angers in Frankrijk, daar Engeland toenmaals dergelijke instellingen miste, door het wanbegrip, dat men in het veld best kon leeren; dat alles op beöefening aankwam, en bespiegelende Generaals veelal op het oogenblik van den veldslag verlegen stonden. Hoe veel waarheid hierbij ook ten grondslag ligge, men kan

{==340==} {>>pagina-aanduiding<<}
toch niet ontkennen, dat de Oorlogskunst, gelijk alle andere, op vaste beginselen rust, zonder wier kennis de gewigtigste praktikale voordeelen niet te verkrijgen zijn; en het was zekerlijk eene betreurenswaardige onkunde van de menschelijke natuur, dat men den jeugdigen krijgsman slechts door ondervinding, en dus door schade, wijsheid en kennis in zijn vak wilde laten verkrijgen. Er zijn vele takken van hedendaagsche krijgskunde, die tot zekere en vaste beginselen gebragt zijn, en als zoodanig kunnen en moeten aangeleerd worden, ter voorbereiding voor het gewigtig oogenblik der uitvoering. De tegenwoordige Opperbevelhebber is van deze waarheid ten volle doordrongen, en heeft, die ten gevolge, met een' loffelijken ijver, de gronden gelegd van zulke instellingen, wier voordeelige werking op de Britsche Armée trapswijze zal gevoeld en erkend worden.
Nog zeer jong zijnde, werd Sir arthur wellesley Vaandrig, in den Amerikaanschen Oorlog; doch hij schijnt geene gelegenheid gehad te hebben om uit te munten vóór den veldtogt in Holland en Braband (in 1793), onmiddellijk na het uitbarsten van den Franschen Revolutie-oorlog. Men vatte uit deze langdurige onbekendheid van 's mans verdiensten geen vooroordeel tegen dezelve op. Frederik de Groote, een kenner (zoo iemand het was) van de menschelijke natuur, en vooral van de middelen, om zich tot grootheid te verheffen, zegt: ‘dat hij geen voorbeeld wist van een' groot' man, behalve waar fortuin en verdienste zich vereenigd hadden, om hem daartoe te bevorderen. Eerst moest de fortuin hem van den bodem doen oprijzen, en dan moest hij zich op eigene wieken in zijn nieuwe standpunt boven houden.’ Dit lot, echter, viel den jongen wellesley niet te beurt. In Holland nogtans (waar hij toen Luitenant-Kolonel was) gaf hij reeds een staal van zijne toekomstige bekwaamheid, door de wijze, waarop hij, in een' noodlottigen terugtogt, zijne Brigade geleidde; eene verdienste, die men meestal te weinig acht, uit hoofde der noodlottige gelegenheid, waarin zij zich alleen ontwikkelen kan, maar die toch altijd de verdiende toejuiching van deskundigen ontvangt. De terugtogt van xenophon is reeds voor schoolknapen eene afgesletene prijsstof; moreau's aftogt door het Zwarte Woud zal hem misschien meer, dan alle zijne overwinningen, tot eer strekken;

{==341==} {>>pagina-aanduiding<<}
en wij hebben gehoord, hoe onze Held zelf de hoogste bewondering uitdrukte voor massena's achterwaardsche beweging, tegen over hem, uit de linien van Santarem naar Spanje.
Toen arthur's broeder, Lord mornington, (de tegenwoordige Marquis wellesley) door den Heer pitt tot Gouverneur-Generaal van Bengale werd aangesteld, zoo wel ter belooning voor eenige diensten, als om, op de gemakkelijkste wijze, een verspild (*) vermogen te herstellen, vond hij daar zijn broeder als Luitenant-Kolonel van het 33ste Regiment, 't welk de Lord voorheen voor hem gekocht had. (Hij kwam aldaar in 1797, de Marquis in 1798.) Naauwelijks had Sir arthur den voet in Indië gezet, of hij werd reeds door Lord teignmouth tot den werkelijken dienst bestemd, en tot Bevelhebber eener Brigade in den voorgenomen togt van Sir james craig op Manilla benoemd, welke echter toen geen' voortgang had, door het dringende gevaar, 't welk door tippoo saib's geheime vereeniging met Frankrijk der Compagnie van naderbij bedreigde. Deze bedekte onderhandelingen door de onvoorzigtigheid der Regering van Isle de France aan het licht gebragt zijnde, werd Kolonel wellesley door den Generaal harris, Opperveldheer der Armée van Madras, met het aanvoeren der hulptroepen van den Nizam belast. De twee legers betrokken het veld, drongen door in Mysore, en sloegen zich neder voor Seringapatnam. In de bestorming dier stad speelde Kolonel wellesley eene zeer aanzienlijke rol, en toonde zoo veel ijver en moed, dat zijn Generaal hem daarvoor openlijk zijnen dank betuigde. Men herinnere zich
nogtans hierbij, dat, schoon onze Officieren in Indië de schitterendste daden mogen verrigten, zij nogtans zelden den verdienden roem daarvoor in het Moederland inoogsten, daar de verwijdering van het tooneel de belangstelling vermindert, en men in Engeland doorgaans zeer onverschillig is omtrent de voorvallen in ons Rijk in Indië. De minste krijgsverrigtingen in Spanje, Holland, Deenemarken, Frankrijk, of zelfs in Amerika, worden veel meer opgevijzeld dan veel grootere oorlogsfeiten in de Oostersche gewesten.

{==342==} {>>pagina-aanduiding<<}

Na de verovering van Seringapatnam, werd Kolonel wellesley lid van twee Militaire Commissien. Hij, die weet, wat zulk een woord in Indië beteekent, zal het onzen Held tot geen' geringen lof rekenen, dat hij zich in beiden als een man van eer gedroeg, hoezeer hij gelegenheid vond, daardoor zijne bezittingen te vermeerderen.
Onder de magtige bescherming van zijn' broeder, den Gouverneur-Generaal van Bengale, werd arthur tot Bevelhebber over Seringapatnam aangesteld. Hier had de krijgsman eene geheel nieuwe taak te vervullen. Hij moest aan het pas veroverde Rijk eene gedaante geven, gelijkvormig aan die der overige bezittingen der O.I. Maatschappij, en dus menschenkennis met menschelijkheid, heilzame gestrengheid met achting voor de belangen des legers, zijne pligten als ambtenaar der veroverende Maatschappij en als medemensch des veroverden Volks gelijkelijk in het oog houden. In dezen neteligen post ontwikkelde hij dezelfde talenten, waardoor hij naderhand in Portugal toonde even bekwaam te zijn tot hooge burgerlijke waardigheden als tot krijgsposten. Zijn verdiende roem heeft hem in dit opzigt reeds met ruimere magt bedeeld, dan men gewoonlijk aan eenigen Generaal opdraagt.
De volgende onderneming van Kolonel wellesley was gerigt tegen een' dier stroopers, welke op gezette tijden onze Indische gewesten verontrusten, met name dhondia waugh. In den herfst van 1800 dreef hij dien vrijbuiter voor zich heen naar de sterke stelling van Coneghull. Wellesley, door zijne drift in 't vervolgen met de ruiterij te verre vervoerd, vond zich eensklaps, verwijderd van zijn voetvolk, in het gezigt eener zeer sterke overmagt des vijands. Ook hier verliet hem zijne gewone tegenwoordigheid van geest en vastheid van besluit in geenen deele. Hij overziet zijn' toestand, beseft dat het onmogelijk is naar het voetvolk te wachten, en kiest terstond den éénigen uitweg tot redding. Hij rangschikt zijne troepen zoodanig, dat de vijand niet in ééns alle zijne meerderheid tegen hen kan aanvoeren, en doet met drift den aanval, waarbij de Britten, met hunnen gewonen moed, eene volslagene overwinning behaalden; dhondia viel in den strijd, en het doel der onderneming was bereikt. Andermaal was dankzegging des Gouverneurs in den vollen Raad het edele loon des overwinnaars. Zijne vlugheid werd niet minder dan zijn moed

{==343==} {>>pagina-aanduiding<<}
toegejuicht, en was hier van dubbel belang, daar de Indianen, bij den minsten tegenspoed, aanstonds heul zochten in de heuvelen en vaste plaatsen, die hun zeer gereede schuilplaatsen tegen geregelde troepen verschaften in een land, waar alle passen en wegen den ingezeten natuurlijk best bekend waren. Ongemeene spoed was hier dus noodzakelijk, om den vlugtelingen geenen tijd tot verademing of herzameling te laten.
Kolonel wellesley, thans tot Generaal-Majoor verheven, werd nu in eene onderneming van meer gewigt gebezigd. Het magtigste Volk van Indië, de Maratten, aangedreven hetzij door Franschen invloed, hetzij door ijverzucht op de Britsche magt, die door de aanwinst van tippoo's Rijk zoo aanzienlijk vermeerderd was, begon voor een groot gedeelte de vijandelijkheden, en bedreigde onder holkar en scindiah onze bezittingen. De Generaal stuart trok te velde, en de Generaal wellesley werd met de verdediging van Poenah, de Hoofdstad der Westersche Maratten, gelast. Hij voerde bevel over een leger van 40,000 man, ten deele Britten, ten deele inboorlingen, verzeld van eene aanzienlijke Artillerie, en dien onmatigen sleep van bagaadje, die van een Indisch leger, zoo 't schijnt, onafscheidelijk is; en nogtans kwam hier alles op een' spoedigen togt aan. Wellesley laat dus de trage hulpbenden van den Nizam achterwege, en bereikt, met slechts 12,000 man, door ongehoorde marschen, Poenah nog even bij tijds, om het voor de plundering en brandstichting te behoeden, waarmede holkar het nog dien eigen dag zou bezocht hebben. Dezelfde kloek- en snelheid van bewegingen onderscheidden den Generaal bij alle zijne volgende verrigtingen in dezen veldtogt; en in die wezenlijke eigenschappen van een' groot' Veldheer komt wellington met buonaparte overeen, wien hij ook in de toewijding zijner geheele ziel tot de pligten van zijn krijgsmansberoep evenaart. Eene andere uitstekende eigenschap, door hem in Indië (en naderhand ook in Spanje) ten toon gespreid, is eene ongemeene
schranderheid om het juiste oogenblik voor eene krijgsverrigting te bespeuren, en dan ook, na zijne schikkingen met beleid gemaakt te hebben, die onderneming met onwrikbare standvastigheid door te zetten.
Thans moeten wij over eene krijgsdaad van onzen Held spreken, die alleen hem den naam van een' groot' Veldheer zon

{==344==} {>>pagina-aanduiding<<}
waardig maken, schoon hij niets anders verrigt had. Daar dezelve, om bovengemelde redenen, in Europa weinig bekend is, zullen wij die eenigzins uitvoeriger verhalen.
De twee Maratten-Vorsten, scindiah en de Rajah van Berar, hadden, met een leger van bijna 40,000 man, eene sterke stelling bij het dorp Assye genomen, die wel eenigzins naar een Europisch versterkt kamp zweemde, en ('t geen bij Indische legers zeer zeldzaam is) hunne magt was volkomen naar de regelen der krijgskunde verdeeld. Wellesley, niettemin, van alles onderrigt, besluit het stormenderhand in te nemen. Op den 23 September 1803 trekt hij, met dat oogmerk, van Naulnair, zes (Eng.) mijlen vandaar, op. Kolonel stevenson was, met de troepen van den Nizam, nog niet aangekomen, doch werd elk oogenblik verwacht. Niettemin rukt wellesley voorwaarts, maar ziet, aan het dorp Assye gekomen, de ontzettende overmagt zijns vijands, uit niet minder dan 30,000 ruiters, 11,000 man voetvolk, en bijna 200 stukken geschut bestaande, waarbij zich vele Fransche Officiers, meestal bekwame Artilleristen, bevonden. Hiertegen had hij slechts 5000 man, waaronder niet meer dan 2000 Europeanen, over te stellen. Maar de moed zijner troepen en het beleid zijner bewegingen moesten en konden alles vergoeden. Met het voetvolk in twee linien, en de ruiterij van achter, gelast hij den aanval op den regter vleugel der Maratten, ten einde dien om te trekken, hun voetvolk te verslaan, en daardoor hun geschut, 't welk op den liuker vleugel was, nutteloos te maken. Dan, deze voortreffelijke bevelen worden verzuimd; de Officier van 't piket op den regter vleugel der eerste linie rigt zich op 's vijands linker, en wordt natuurlijk door de tweede linie gevolgd. Dit maakt terstond eene gaping, die den Generaal noodzaakt, zijne geheele magt op ééne linie te brengen. Het gevolg was, zoo
als hij voorzien had. Meer dan honderd stukken geschut braken onophoudelijk dood en vernieling op onzen regter vleugel, die bijna vernield wordt. Het oogenblik dringt; wellesley moet het geheele plan van aanval veranderen; maar een tweede onheil voegt zich bij het eerste, om zijne talenten op de vuurproef te brengen. De geringe Artillerie der Britten wordt, van wege het terrein, onbruikbaar bevonden; terwijl die des vijands, door Fransche Ofsicieren bediend, de grootste werking doet. Nu gaat hij slechts te ra-
{==345==} {>>pagina-aanduiding<<}
de met de noodzakelijkheid; geeft bevel, de stukken te verlaten, en handgemeen te worden. Hij zelf plaatst zich op den gevaarlijksten post aan het hoofd der linie, doet zijn' regter vleugel door de ruiterij dekken, (de linker was beveiligd door het terrein) en gaat er met den stormmarsch op los. De Maratten staan versteld over zoo veel onversaagdheid; doch, na eenige oogenblikken, begint hun vreesselijk kanon met vernieuwde woede te spelen. Maar niets kan soldaten, aangevoerd door een' Generaal als wellesley, verschrikken; zij vechten slechts met de bajonet; (een magtig wapen in onze handen!) reeds bezwijkt de eerste linie des vijands; doch, beschaamd om voor eene zoo groote minderheid te zwichten, herzamelen zij zich; maar, andermaal teruggedrongen, vallen zij achterwaarts op hunne tweede linie, die aan de rivier Juak in eene welbevestigde stelling stond. Inmiddels deed de ruiterij der Maratten een' woedenden aanval op het 74ste Regiment, op den regter vleugel; doch onze ruiters kwamen die dapperen te hulp, en beslisten hier de overwinning met een verbazend verlies des vijands. - Intusschen stond 's vijands tweede linie nog ongerept in hare stelling, hoewel eenigzins in wanorde gebragt, doordien de eerste linie zich met haar vereenigd had. Wellesley voert nu zelf het voetvolk, en Kolonel
maxwell de ruitermagt, tegen deze laatste toevlugt des vijands aan. De schok was vreesselijk, doch beslissend. Reeds vlugten de Maratten naar alle kanten, en worden door de Engelschen vervolgd; doch deze drift zou voor de laatsten bijna noodlottig geworden zijn, zonder het beleid des Opperveldheers, en den moed van Kolonel maxwell. Een aantal Maratten hadden zich voor dood op den grond geworpen, en werden dus door de Britten in de vervolging niet geteld; doch eensklaps herrijzen zij, vermeesteren het geschut, 't welk door de onzen in de achterhoede gelaten was, en beginnen nu eene vernielende kanonnade op de wijd en zijd verspreide Engelschen. Het vlugtende voetvolk, zulks bespeurende, houdt weder stand, en bindt op nieuw het gevecht aan. Hierdoor waren de onzen tusschen twee vuren gebragt, en in een' des te hagchelijker toestand, daar zij niet meer in één ligchaam bijeen stonden. De geheele slag moest op nieuw begonnen worden. Generaal wellesley ziet dezen bijna vertwijfelden keer van zaken, neemt zijn besluit, en valt met het 73ste Regiment

{==346==} {>>pagina-aanduiding<<}
en een bataljon Seepoys op de Maratten, die de stukken heroverd hebben, aan, en drijft hen eindelijk, na een' hagchelijken strijd, waarin hij zelf groot gevaar liep, en een paard onder 't lijf verloor, op de vlugt. Tevens valt Kolonel maxwell, aan het hoofd van het 19de Regiment Dragonders, op den vijand aan, en voltooit de zege ten koste van zijn eigen leven. De slagting was groot, maar de overwinning volkomen.
Onmiddellijk na dit beslissend gevecht vervolgt Generaal wellesley met allen spoed het leger des Rajahs van Berar, bereikt het, na een' vermoeijenden togt van bijna eene maand, verslaat het in de velden van Agra, berent daarop de bijna onwinbare vesting Gawilghar, op den top van een' heuvel gelegen, opent de batterijen den 12 December, schiet bres op den 13, en neemt de plaats met storm op den 14.
Zoo veel spoed en voordeel deed den Rajah van Berar den moed ontzinken. Hij deed aan Generaal wellesley voorslagen tot een vredesverdrag, zonder eenige kennisgeving aan zijn' Bondgenoot, den Nizam. De Britsche Veldheer, even vlug in onderhandeling als in het veld, sloot en teekende reeds op den 17 het Tractaat, dat op den 13 op het tapijt gebragt was. Nu oordeelde scindiah het voorzigtig, dezelfde partij te kiezen; op den 30 der zelfde maand teekende Generaal wellesley ook met dit Opperhoofd der Maratten eenen vrede, die den oorlog geheel deed eindigen.
Deze schitterende diensten bleven niet onbeloond. De inwoners van Calcutta gaven hem een' degen, ter waarde van 1000 P. St. Beide Kamers van het Parlement betuigden hem dank, en de Koning verleende hem de Orde van het Bad.
Id 1805 keerde hij met zijn' broeder naar Europa terug; werd tot Parlementslid gekozen, en nam een werkzaam aandeel aan het onderzoek der maatregelen wegens Indië. In 1807 benoemde de Hertog van richmond, Onderkoning van Ierland, hem tot zijnen eersten Secretaris; doch weldra werd hij uit het kabinet weder naar het veld geroepen.
In dat zelfde jaar werd de togt op Koppenhagen ontworpen. Wij zullen thans niet onderzoeken, of deze onderneming al of niet staatkundig, als of niet regtvaardig was; wij bepalen ons alleen tot onzen Held. Sir arthur wellesley stond hier onder het bevel van Lord cathcart, wien het bewind der

{==347==} {>>pagina-aanduiding<<}
vlote was opgedragen. Op den 16 Augustus landde het leger bij een dorp, genaamd Wisbek, omtrent drie uren ten noorden van Koppenhagen, welke stad den volgenden dag ter zee en te land werd ingesloten. De vijand hield het met veel moed uit tot den 28, in vertrouwen op zijn leger. Deze hoop moest noodzakelijk te leur gesteld worden, en hiertoe werd Sir arthur gelast. - De vijand stond in eene sterke stelling ten noorden van het riviertje de Kioge, aldus naar een stadje van dien naam genoemd. Onze Held kwam met den Zweedschen Generaal linsingen overeen, dat deze den vloed hooger optrekken, en dus den vijand in de linker slank zou vallen, terwijl hij hem langs de zeekust van voren zou aantasten. Op den 29 trokken diensvolgens beide divisiën op, doch verloren onder weg alle gemeenschap met elkander, zoodat, toen wellesley in het gezigt des vijands kwam, hij raadzaam oordeelde, zonder naar linsingen te wachten, terstond aan te vallen; een besluit, hetwelk met het gelukkigste gevolg bekroond werd, en der bezetting van Koppenhagen alle hoop ontnam, zoodat zij, eenige dagen later, eene wapenschorsing van vieren-twintig uren vroeg. Dit werd afgeslagen, als strekkende tot onnoodig uitstel, en men maakte zich gereed om het beleg met alle mogelijke veerkracht te hervatten, ten zij de Deenen in de overgave der vloot bewilligden. Deze voorwaarde werd eindelijk aangenomen, en Sir arthur van Kioge ontboden, om de capitulatie te sluiten en te teekenen; 't welk hij met zijn' gewonen spoed deed, zoodat het verdrag van overgave nog dien eigen nacht geheel tot stand kwam. Na deze schitterende verrigtingen, keerde hij, met verdubbelden roem, naar het vaderland terug.
Nu, echter, zou hij eerst de loopbaan intreden, die zijnen naam aan de laatste nakomelingschap moet overbrengen; eene loopbaan, die hij thans juist zoo glansrijk besloten heeft. Men behoeft niet te herinneren, dat wij van zijne veldtogten in Portugal en Spanje spreken willen. Op den 3 Augustus 1808 landde hij in de baai van Mondego, om de bedoelingen van het Britsche Ministerie, ter ondersteuning van de Portugesche natie tegen den geesel des menschdoms, ten uitvoer te brengen. Doch wij kunnen hier in geene bijzonderheden treden; dit zou boekdeelen vereischen, en wij mogen wel vertrouwen, dat alle onze Lezers zich de luisterrijke daden van Lord wel-
{==348==} {>>pagina-aanduiding<<}
lington op het Schiereiland genoegzaam voor den geest zullen brengen, om hier met de bloote opnoeming zijner voornaamste overwinningen te kunnen volstaan. Op den 21 Augustus 1808 werd in Portugal de slag bij Vimiera geleverd, waarop die noodlottige overeenkomst te Cintra volgde, welke dwaasselijk al het voordeel der zoo moeijelijk verworvene zege wegwierp. Doch Sir arthur wellesley had hieraan geen deel. Zij vloeide gedeeltelijk uit de weifelende staatkunde der Ministers voort, die achtervolgens verscheidene Opperhoofden naar het Schiereiland zonden, waarvan de laatste steeds het werk van zijn' voorganger te niet deed. Sir arthur werd teruggeroepen, om het Hof van Onderzoek bij te wonen, door Z.M. te Chelsea over deze onaangename zaak benoemd. In Mei 1809 trok hij weder in Portugal, aan het hoofd van een leger, na Sir john moore's ongelukkigen terugtogt op de Corunhas. Van dat oogenblik af was zijne loopbaan eene reeks van zegepralen. In Julij van dat jaar won hij den gedenkwaardigen slag bij
Talavera, in Spanje, waarin de Franschen 10,000 man en 20 stukken geschut verloren, en waarvoor hij tot Viscount wellington van Talavera benoemd werd; hij won de vesting Almeida in Mei 1811, den slag bij Fuentes d'Onor in dat zelfde jaar, de steden Ciudad Rodrigo en Badajoz in Januarij en April 1812. Hierop volgde de roemrijke slag bij Salamanca, in Julij van dat jaar. Hij was op den terugtogt voor de overmagt van marmont; alle schikkingen van zijn' artillerie-trein en bagaadje waren tot dat einde gemaakt, en toch stonden die in zulk een naauw verband met de mogelijkheid of noodzakelijkheid eener voorwaartsche beweging, dat een misslag van marmont, dien de scherpe blik van wellington terstond bespenrde, hem onmiddellijk halte houden, omkeeren, en den slag aannemen deed. Volgens zijne boven geroemde bekwaamheid in het opsporen en gebruik maken van het juiste oogenblik, 't welk de fortuin hem aanbiedt, had hij zijne troepen zonder de minste verwarring in slagorde geschaard, toen de vijand hen nog op den aftogt waande. Eene heerlijke zegepraal was zijn loon.
Niet minder menschlievend, dan dapper, betoonde zich Lord wellington een behouder, zelfs zijner vijanden. Toen de Portugezen, verbitterd door de tallooze en grnwelijke moorden en wreedheden der Franschen, het regt van wedervergelding op de gevangenen dier Natie oefenden, bood Lord welling-
{==349==} {>>pagina-aanduiding<<}
ton eene goede belooning voor elken Franschman, dien men aan de woede des volks kon onttrekken.
In het jaar 1812 begon die gedenkwaardige Oorlog in het Noorden, welke met de volkomene slavernij van Europa moest eindigen, en die op deszelfs volledige bevrijding uitliep. Terwijl de Russen, bijgestaan door eene vreesselijke werking der Natuur, het groote Fransche leger vernietigden, en in het volgende jaar 1813, vereenigd met Pruissen en Oostenrijk, eene tweede heermagt des Onderdrukkers hetzelfde lot deden ondergaan, was Lord wellington niet minder werkzaam, om hem in het Zuiden de gevoeligste slagen toe te brengen, en met de Noordsche helden te wedijveren. De luisterrijke overwinning bij Vittoria, op den 21 Junij 1813, op jozef buonaparte en den Maarschalk jourdan behaald, ontnam den vijand 150 stukken geschut, 415 ammunitiewagens, alle zijne bagaadje, mondbehoeften, 9000 stuks vee, zijne geheele krijgskas, den Maarschalksstaf van Jourdan, verscheidene vaandels, en 10,000 krijgsgevangenen. Het waren de uitstekende manaeuvres van den Britschen Held, die, bij een naar evenredigheid gering verlies van onze zijde, deze roemrijke voordeelen verschaften; terwijl de vijand daardoor, van Frankrijk afgesneden, op Pampeluna geworpen, slechts één stuk geschut en éénen houwitser overhield. - Reeds was Madrid verlost; en de volgende overwinning, op den 26, 27 en 28 Julij, waarbij de Maarschalk soult geheelenal geslagen werd, voltooide de bevrijding van Spanje, tot aan de Noordwestelijke grenzen. Soult, namelijk, een der eerste Generaals van Europa, (volgens de eigene bekentenis van Lord wellington) was, na den gesloten wapenstilstand in Duitschland, naar
Spanje gezonden, ten einde aldaar buonaparte's vervallene zaken te herstellen. Dan, ook hij was niet opgewassen tegen den overwinnaar bij Talavera en Vittoria, die nu, niet te vrede met Spanje verlost te hebben, in het najaar den togt over het Pyreneesche gebergte ondernam; eene onderneming, voor een leger met geschut, bagaadje en magazijnen, waarvan de moeijelijkheid slechts door krijgskundigen kan berekend worden. Echter wilde de omzigtige Veldheer, vóór dien overtogt, zijn' rug door de inneming van Pampeluna dekken, 't welk hem tot 31 October ophield. De veldslag van den 6 en 7 November, de eerste, die op het Fransche grondgebied geleverd werd, verschafte den overwin-
{==350==} {>>pagina-aanduiding<<}
naar 51 stukken geschut, 8 ammunitiewagens, 1400 gevangenen, en stelde hem in staat, zijne winterkwartieren in Frankrijk te betrekken, waar soult, niettegenstaande verscheidene kleine aanvallen, hem niet kon bestoken. Wellington, niet minder schrander, en gierig op het bloed der zijnen, dan dapper, verachtte de ijdele eer, om, in spijt der saizoenen, zijne behaalde voordeelen voort te zetten, en onderscheidde zich daardoor op de voordeeligste wijze van het Opperhoosd zijner vijanden, wien hardnekkige vermetelheid eindelijk in het ongeluk stortte. Doch toen nu de winter scheen te zullen wijken, en de stroomen binnen hunne oevers terug te keeren, deed Lord wellington aan de eene zijde zijn' linker vleugel (bij Bayonne) over den Adour zetten, (een' breeden bergstroom, wiens overtogt, vooral in het gezigt van den vijand, in dit jaargetijde zeer bezwaarlijk is) terwijl hij met zijn' regter vleugel (den 28 Februarij dezes jaars) bij Orthez den Maarschalk soult in persoon aantastte, op de
vlugt dreef, en in verscheidene volgende gevechten door desertie zeer veel deed lijden. De voornaamste vrucht dier overwinning was de bevrijding van Bordeaux, de derde stad van Frankrijk, en die misschien het meest door de verderfelijke maatregelen van haren Overweldiger geleden heeft. De Maarschalk beresford, door den Britschen Veldheer derwaarts afgezonden, verscheen den 12 Maart voor hare poorten, die reeds open stonden, niet voor vijanden, maar voor verlossers en vrienden, in wier midden zich een spruit hunner aloude Koningen vertoonde, wien de zijnen, in billijk vertrouwen op wellingtons magtige bescherming, naar zijn hoofdkwartier gezonden hadden. Het is voornamelijk aan den afval dezer belangrijke stad, die het sein tot de herstelling der Bourbons gaf, dat men misschien de gewenschte maatregelen der Bondgenooten tot die herstelling, en althans zekerlijk voor een goed gedeelte het gereede besluit van Parijs en het overige Frankrijk tot deze voor Europa zoo gewigtige verandering moet toeschrijven; zoodat aan Lord wellington de eere toekomt, van de bevrijder te zijn, niet alleen van Portugal en Spanje, maar ook van Frankrijk zelve.
Dan, eer hij ten volle de heerlijke vruchten zijner pogingen kon inoogsten, toefde hem nog een laatste, zware strijd. Reeds was, door de ontzetting en den afstand des Geweldenaars, de

{==351==} {>>pagina-aanduiding<<}
groote zaak beslist, en Franschen en Engelschen in vrienden herschapen, toen de Lord, op den 10 April, onder de muren van Toulouse, een' beslissenden slag aan het leger van soult leverde, welke hem niet slechts in het bezit dier belangrijke stad stelde, maar ook, wanneer hij zijne zegepraal ten koste der inwoners had willen vervolgen, de geheele vernieling des vijands, doch ook misschien van Toulouse, zou hebben ten gevolge gehad. Dit begeerde de menschlievende Held niet; hij offerde valschen krijgsroem aan de stem des harten op, gaf aan het Fransche leger tijd om af te trekken, en bewoog daardoor ook de inwoners der stad, om zich met geestdrift voor de goede zaak te verklaren. Het volk droeg zijnen redder, letterlijk, op de handen. Op een feestmaal, ter eere der verlossing van Toulouse ingesteld, en 't welk door de juist ingekomene berigten een feest der verlossing van Frankrijk werd, dronken de aanwezige Franschen, Portugezen en Spanjaarden, beurtelings, Lord wellington, als den bevrijder hunner Natie. Welk een Veldheer in oudere en latere tijden kan zich op zoo iets beroemen?
Hier eindigt dus, in den schitterendsten glans, voor het tegenwoordige, de loopbaan van Lord wellington, die aan haren eindpaal met olijven zoo wel als met lauweren gekroond wordt. Van de verdere eerbewijzingen, aan dezen grooten man betoond, (elfmaal ontving hij de dankbetuigingen van het Parlement) zullen wij nog alleen aanstippen, dat hij na den slag van Salamanca, in 1812, tot Marquis verheven, en door de Spaansche Natie in 1813 tot Hertog van ciudad rodrigo benoemd werd. Zoo hij, gelijk zijn groote voorganger marlborough, een liefhebber van het geld geweest ware, zou hij zich nog veel meer hebben kunnen verrijken, dan thans het geval geweest is. Hij heeft verscheidene voordeelige aanbiedingen van de Spaansche en Portugesche Regeringen van de hand gewezen, onder andere de bezolding van Kapitein-Generaal in Spanje, welke ten minste 3000 P. St. 's jaars zou opbrengen. Hoewel hij deze belooning dubbel verdiend had, door aan Spanje deszelfs ouden wapenroem terug te geven, (ook de Portugezen had hij van eene geheel onkrijgshaftige Natie, die onder de militaire Volken van Europa niet geteld werd, tot dappere, ondergeschikte, ja mede tot de beste troepen van Europa verheven) hij wilde de uitgeputte middelen

{==352==} {>>pagina-aanduiding<<}
eener Natie, die voor de zaak van vrijheid, waarheid en regt, aan alle aderen bloedde, niet tot eigen voordeel afleiden.
Doch van zijne eigene bloeijende en door hem verheerlijkte Landgenooten weigerde hij geene blijken van gepaste erkentenis. Toen hij, in 1809, Spanje binnentrok, was hij, met betrekking tot zijnen rang en bewezene diensten, geen rijk man; zijne geheele bezitting was 40,000 P. St.; bestaande uit 5000 P. St., hem door de O.I. Compagnie voor zijne diensten te Mysore gegeven; 5000 was het bedrag zijner prijsgelden te Seringapatnam, en 25,000 in den oorlog tegen de Maratten. Het overige kwam uit de renten dier sommen, daar de wettige interest, in Indië, 12 per cent is. Van deze 40,000 P. St. werden, bij zijn vertrek naar Spanje, 20,000 op zijne vrouw vastgezet. Hij kreeg vervolgens een Regiment, een jaargeld van 2000 P. St., toen hij Pair des Rijks werd, en in de zitting des Parlements van 1813 eene som van 100,000 P. St., ten einde een erfgoed voor hem aan te koopen.




De verwoesting van Moscow door de Franschen.

(Uit Sir r.k. porter's Narrative of the Russian Campaign.)

Nooit misschien, zoo lang de wereld bestaat, spreidde eerzucht, ondersteund door de veelvermogende hulpmiddelen van een magtig rijk, zulk eene poging der verovering en zulk eene blijkbare nederlaag ten toon, als bonaparte's aanrukken en terugtred in zijnen Russischen veldtogt. De omstandigheden dier gedenkwaardige worsteling zijn te versch in het geheugen, om door uitvoerig verhaal van krijgskundige operatien verlevendiging te behoeven: doch het volgend hoogst bezield en aandoenlijk verslag der verwoesting van Moscow zal welligt met een somber vermaak worden gelezen, na al hetgeen geschreven is betrekkelijk dat rampzalig doch tevens roemrijk offer.

Moscow, wier pracht en gastvrijheid al voor eeuwen de bewondering van Europa is geweest; zij, die wetten aan veroveraars heeft voorgeschreven, en volken haar om bescherming

{==t.o. 352==} {>>pagina-aanduiding<<}


{== afbeelding 
	==} {>>afbeelding<<}
    


{==353==} {>>pagina-aanduiding<<}
zien smeeken; zij was bestemd om onder den voet getreden te worden door een man van lage geboorte, door een zelfgekroond despoot, door zijnen eigen stouten geest opgeklommen tot den troon van karel den grooten. Niet te vreden met de magt, aan eene kroon verknocht, dreef hem zijne onverzadelijke eerzucht van het westen naar het oosten, van het zuiden naar het noorden, om de regten der Souvereinen te vertrappen, en de vrijheden van elk volk tot zijne prooi te maken. De uitgestrekte velden van Rusland, de hoofdstad van deszelfs wijd gebied, ontstaken zijne begeerte; en, verwoesting op zijn pad spreidende, rukte hij het verblijf der Czaars binnen. Op eens verdwenen het volk en de paleizen; en het tooneel werd een schouwspel van moord, verwoesting en hongersnood!
Van den dag af aan, toen zijne Keizerlijke Majesteit den alouden zetel van zijn gebied had bezocht, om, van den troon zijner voorouders, zijne onderdanen te vermanen, alle krachten in te spannen tegen de onvergelijkelijke aanmatigingen van dezen oorlog, was Graaf rastapchin, de Militaire Gouverneur der stad, onvermoeid in zijnen arbeid om zich tot het ergste voor te bereiden. Hij wapende en rangschikte (organiseerde) iedere klasse van inwoners, en stelde in tijds order op de verwijdering van alwat in de hoofdstad eene welkome prooi voor den vijand zou zijn geweest. De staatstukken (archiven) van het rijk en den adel, de schatten van het Kremlin, en de openbare inrigtingen, werden in veiligheid gebragt. Desgelijks ried hij den Vorsten en andere Edelen, te Moscow gezeten, hunne kostbaarheden een eindwegs op te zenden. Zoo mogt tegenspoed de stad in handen van den vijand werpen, hij kon geen voordeel van zijne overwinning trekken.
De vernieling van Smoienzk had velen der inwoners van Moscow met gelijke vreeze vervuld voor het lot hunner dierbaarste voorwerpen; en zij lieten geenen tijd verloren gaan om bunne vrouwen en huisgezinnen naar afgelegene gewesten heen te zenden, terwijl zij zelve achterbleven, besloten hebbende stand te houden bij de graven hunner vaderen tot den laatsten ademtogt. Graaf rastapchin, wiens onverschrokkenheid en persoonlijke opofferingen zoo schoonen luister over zijne vaderlandsliefde spreiden, liet niets onaangeroerd, geen voorbeeld ongebezigd, hetwelk dezen belangelooze lieden vertrouwen kon

{==354==} {>>pagina-aanduiding<<}
inboezemen. Terwijl hij openhartiglijk den toestand erkende, waarin zich de stad bevond, verklaarde hij, dat er geene reden voor onmiddeliijke vrees aanwezig was; maar hij verbond zichzelven, dat, mogt zij wezenlijk bedreigd worden, hij geen oogenblik zou verliezen om de inwoners volkomen kennis te geven. De zwakke, door jaren en kunne, mogt dan eene schuilplaats zoeken; terwijl hij hoopte, dat de stedelingen, nog bij mannenkracht, geene herhaalde oproeping zouden behoeven, om zich te scharen onder de banieren van hunnen Souverein, en zich te voegen bij de helden, welke besloten hadden den aanrander terug te drijven, of in den strijd te sterven.
Gedurende deze voorbereidingen in de Keizerlijke stad, bleven de Franschen vordering maken. Zij kwamen te Dorogobouche, Wiazma en Gchatz, en hoorde men zelfs van hunnen aantogt op Mojaisk. Het gevolg van dit gerucht stortte, in fpijt der voorbereidende bemoedigingen van rastapchin, eenen ontrustenden schrik in de vrouwen en meer zwakke karakters van het volk van Moscow. Duizend overdrevene berigten werden overal verspreid, duizend ongegronde vertellingen uitgevonden, om de verslagenheid der vreesachtigen te vergrooten, welke ten laatste gevaarlijk genoeg werd om nasporing te vorderen: en toen werd ontdekt, dat, niettegenstaande de waakzaamheid der Politie, eene bende geheime zendelingen van den aanrander zich hadden ingedrongen in de gezelschappen der hoofdstad, en de oorspronkelijke bronnen waren dezer chrikverwekkende vertelsels. De verraders werden gegrepen, en, om hunne verraderij te boeten, naar Siberië gezonden; terwijl het volk, dat door hunne voorstellingen was ter neer geslagen geworden, of henenweek naar afgelegene steden, of zich verliet op het woord van den Gouverneur, om hen te verwittigen, wanneer wezenlijk gevaar mogt naderen.
De gelukkige aanstelling van Prins koutousoff tot Opperbevelhebber ondersteunde de bemoedigende beloften van rastapchin, en verwekte dubbel vertrouwen bij het volk.
De slag van Borodino was geleverd, en de overwinning bevochten; doch het was eene overwinning, met bloed doorweekt; het was eene overwinning, voet voor voet betwist: schrikkelijk waren de gevaren, nog te doorworstelen. Het behoud des rijks hing af van eene groote, beslissende keus. De goede uitslag berustte, naar het oordeel der meesten, op de

{==355==} {>>pagina-aanduiding<<}
verdediging van Moscow. Koutousoff vond weinigen, die met zijn tegengesteld gevoelen overeenstemden; doch hij had de grootmoedigheid, om zijnen geheelen naam, den roem van zeventig jaren, op de schaal van zijn land te werpen, en besloot, met opoffering van de hoofdstad der Czaars, tot het behoud van hun gebied.
Boden werden tot dit einde aan Graaf rastapchin afgezonden.
Het noodlottig nieuws verspreidde zich door de geheele stad. Niets is in staat de verwarring en de jammertooneelen te schetsen, die het gevolg waren. De huizen weergalmden van gekerm en zuchten. Moeders en vrouwen scheurden zich van hunne echtgenooten en zonen, die besloten hadden de schreden van hunnen Gouverneur te volgen, of in hunne geboortestad te volharden, zoo lang een steen op den ander bleef. Kinderen schreiden aan hunne vaders het laatste vaarwel toe; en de zieken en bejaarden weigerden weggebragt te worden, om verre van hunne altaren en de graven hunner vaderen te sterven. De straten en wegen waren digt bezet met karren en voertuigen van allerlei maaksel, opgevuld met oud en jong; liggende sommigen daar neergestrekt in gevoelloosheid na de aandoeningen der scheiding, en doende anderen de lucht weergalmen van hunne kreten tegen den Dwingeland, wiens inval hen aan hunne haardsteden ontscheurde. Vele duizend ellendigen, die dusdanige middelen om veiligheid te zoeken niet bezaten, voelden zich gedreven te voet te vulgten voor de verwachte aankomst van hunnen meêdoogenloozen vijand. De zoo onlangs gelukkige stad Moscow wierp nu van haren geschokten boezem schreijende menigten harer berooide kinderen. Sommigen vloden naar afgelegener vrienden, anderen wisten niet waar te gaan, maar zochten eene schuijplaats voor den vijand bij de medelijkdende liefde der naburige gewesten. Velen keerden op hunne schreden terug; vrouwen, aan de voorwerpen hunner teederste wenschen vastgeklemd, vonden het onmogelijk de plek te verlaten, welke dezen wilden verdedigen; en oude lieden waggelden tot hunne vaderlijke woonsteden terug, uitroepende: ‘Waar wij geboren en opgevoed zijn, daar willen wij ons nederleggen en sterven!’
De uiterste bevelen van den Militairen Gouverneur waren gegeven. Te vergeefs bad hij et overschot der inwoners, wel-
{==356==} {>>pagina-aanduiding<<}
ke hij nog zag, zijnen marsch te volgen; zij beweenden hunne weigering, maar bleven slandvastig; en, het belang zijns lands eenig langer uitstel verbiedende, gaf hij het teeken, en aan het hoofd van veertigduizend dappere burgers, ten volle gewapend, verliet hij de stad, om zich bij den Opperbevelhebber te voegen.
De weinigen, die nu achterbleven, en de kracht hadden op eene plek bijeen te komen, de zwakke door ouderdom en de teedere van gevoel, de patriot, die zich opofferde, en de wanhopige wreker, vereenigden zich tot eenen kleinen troep, besloten hebbende in de vlammen der stad om te komen, eer dan hare heilige torens de bolwerken te zien worden der moordenaars, die hunne woonsteden verwoest en hunnen vrede vermoord hadden.
Op den 14den September, des middags, verscheen de vijand voor de wallen van Moscow. Zijne voorhoede, onder bevel van murat en beauharnois, trad de poorten binnen met al den trots en al de pracht der overwinning. De troepen rigtten zich naar het Kremlin. Een deel der zichzelven opofferende burgers had aldaar toevingt gezocht; en, de poorten sluitende, beproefden zij wanhopig deszelfs verdediging met eene losbranding hunner musketten. Zwak waren afschuttingen van steen en ijzer tegen eene legermagt: de poorten werden oogenblikkelijk overweldigd, en de wakkere offers der vaderlandsliefde op den grond hunner aloude sterkte moorddadig asgemaakt.
Naauwelijks was het bloedig bedrijf volbragt, of de brandstapels der getrouwe verkleefdheid werden ontstoken, en Moscow stond aan verscheidene hoeken in vlam. De Fransche troepen, zoodra zij de opgeöfferde stad waren binnengerukt, hadden zich in alle rigtingen verspreid, met oogmerk van plundering; en, al voorttrekkende, begingen zij mishandelingen, zoo gruwelijk, aan elk, dien zij ontmoetten, dat vaders, wanhopende hunne kinderen voor onteering te behoeden, wenschten het vuur in hunne wijkplaats te steken, en eene zekerder toevlugt in de vlammen te vinden.
De straten, de huizen, de kelders, stroomden van bloed, en waren vol van schending en slagting. De menschheid scheen in den Franschen soldaat verloren; want niets was in hem te onderscheiden dan het woeste dier, azende op prooi; of liever de helsche vijand, zich badende in het volle genot van allerlei

{==357==} {>>pagina-aanduiding<<}
gruwelijke misdaad. Het vuur, door de losbandigheid dezer roovers ontstoken, vermengde zich met de brandende offers des stervenden volks, en de booswichten liepen als duivels door de vlammen, plunderende bijzondere woningen en openbare bewaarplaatsen, en, nadat deze niet meer opleverden, keerden zij hunne heiligschendende schreden tot den roof der kerken. De gruwelen van Smolenzk werden herhaald in de heiligdommen van Moscow. Wederom werden altaren bezoedeld met bloed; geheiligde vaten gebroken en weggeworpen; de overblijfselen der heiligen geschonden; en zelfs de dooden ontrust, in de nasporing van verborgene schatten.
Terwijl deze afschuwelijkheden bedreven werden, bleef bonaparte aan de grenscheiding (barrier) op den weg naar Smolenzk, ongeduldig wachtende naar de omstandigheid, welke hij bepaald had zijnen zegepralenden intogt in Moscow te zullen voorafgaan. Hij stelde die wijdluftige plegtigheid uit, tot dat de autoriteiten der stad in bezending zouden aankomen, om hem te noodigen binnen te treden! Hij zag al wederom en al wederom naar de wallen uit; alles scheen daar bezig, maar niets vertoonde zich in dien vorm, welken hij verwachtte. De namiddag kwam, en nog verscheen geen mensch. Thans besloot hij een Poolsch Generaal in de stad te zenden, om de burgers de verlangde bezending aan de hand te doen. De Generaal aanvaardde zijne boodschap; en, naar zijnen weg vragende bij eenen zich hier ophoudenden vreemde, dien het lot hem tegenvoerde, werd hij door dezen buitenlander naar het paleis gebragt, dat de zetel van het Gouvernement was geweest; vervolgens naar het bureau van Politie, en daarna naar het huis van den Gouverneur-Generaal. In 't kort, hij liet zich van zijnen leidsman naar elke plaats voeren, alwaar hij eenige verwachting mogt koesteren eenen openlijken ambtenaar te zullen aantreffen; doch de nasporing was vruchteloos. Hij keerde tot napoleon terug met het berigt, dat geene wettige autoriteiten in Moscow waren teruggebleven; dat de stad reeds eene woestenij was, en spoedig een puinhoop zou zijn. Dit was de eerste maal, dat des Dwingelands verwachtingen waren te leur gesteld ten aanzien van de hulde, welke hij bij voorraad van eene genomen stad vorderde. Geen kluchtspel eener bezending, geene aangebodene sleutels, geene toejuichingen der gematigdheid van den overwinnaar, kwamen den voort-
{==358==} {>>pagina-aanduiding<<}
rukkenden Cefar tegen! Geene enkele schaduw van eerbiediging vertoonde zich, een bulletin of Moniteur waardig! Nogtans wilde
de aanrander van Rusland zijne averegtsche verwachtingen niet ganschelijk laten varen. Hij vleide zich, dat den naastvolgenden dag ten minste de hier gezetene vreemdelingen eenigen der verschrikte ingeborenen zouden bijeenbrengen, en, zichzelven met hen vereenigende in den vorm eener vertegenwoordiging der stad, hem van eenige bouwstoffen zouden voorzien om eene zegepraal aan te kondigen. In deze verwachting betrok hij zijne kwartieren voor dien nacht in het Petrofsky-paleis, ongeveer eene (Eng.) mijl van de Petersburgsche grensscheiding. De gewenschte morgen brak aan, de middag volgde hem, en nog geen spoor eener naderende bezending werd ontdekt. Vertoornd over deze dubbele teleurstelling, gaf hij de verwachting ten laatste op; en, zijne garde bevelende voort te rukken, trad hij de stad onder een grimmig zwijgen binnen. Zonder trommelslag, kanonschot, of eenige andere vertooning, waarmede hij gewoonlijk den trots zijns legers streelde, nam hij bezit van de hoofdstad der Czaars! De aandoeningen, het slagen dezer lang voorbereide onderneming vergezellende, waren als die van Satan bij de verwoesting van het Paradijs. De booze vijand werd door zijnen gedoemden stoet met uitjouwingen ontvangen; en de verwoester van Rusland vond geene andere toejuiching, zelfs bij zijne eigene gezellen, dan het gegil der rampzalige offers, welken zij hunner woede slagteden.
Hij begaf zich naar het Kremlin; en, bezit nemende van de groote vesting des rijks, met de wraakzuchtigste aandoeningen, uit zijne houding te lezen, riep hij rondom zich zijne vertrouwelijkste krijgsoversten, en betuigde hun zijne verontwaardiging over de wijze, waarop hij was ontvangen. Deze lage trawanten, hunnen toon naar zijne woede rigtende, lieten zich breed uit over den tegenstand, welken zijne soldaten in de stad hadden te overwinnen; en verzwegen de edele verachting niet, met welke de weinige achtergeblevene inwoners hunnen meester hadden behandeld, als eene beleediging, die de voorbeeldigste straf eischte.
Naauwelijks was napoleon in het paleis der Czaars aangekomen, toen, te midden van dit bloedig overleg, een brand werd geboodschapt te zijn uitgebroken, niet verre van deszelfs wallen, in het Kremlin zelve. Nu kende zijne woede geene

{==359==} {>>pagina-aanduiding<<}
palen. Hij dreigde de schrikkelijkste wraak aan de bedrijvers, en beval, iederen persoon, die verdacht kon worden, of elken Rus, in de nabijheid der plaatse gevonden, te vatten en voor hem te brengen. Een honderd brave Moskovieten waren spoedig in handen zijner gardes, en gesleept in de tegenwoordigheid van den Dwingeland, op den grond bij de hoofdkerk tegen over het paleis.
Zij werden ondervraagd betreffende de daad, en wie hen tot dezelve had aangezet. Hun werd leven, en eene volstrekte kwijtschelding van alle straf, beloofd, zoo zij op deze vragen wilden bekennen, en onderwerping aan napoleon zweren. Een barsch stilzwijgen werd door allen bewaard. Nogmaals en nogmaals werden zij ondervraagd, en wederom werd geen woord door hen gesproken.
Des Dwingelands geduld was uitgeput; en, bevindende dat noch bedreigingen noch beloften de getrouwheid dezer lieden aan hunnen Souverein kon doen wankelen, zoo gaf hij order, en zij werden onmiddellijk geslagt. In het oogenblik des doods trad de een voor den ander, om het eerst de schicht te ontvangen, welke hem van zijnen makker zou scheiden. Met kalmte in hunne houdingen en onverschrokkenheid in hun gedrag, maakten zij eenvoudiglijk het teeken des kruises op hunne borst, en vielen onder den slag hunner moordenaars. De bewerker van hun lot durfde niet op hen nederzien, maar luisterde met vervoering naar het afschieten der honderd kogels, die achtervolgelijk de moedige bende van het bestaan beroofden.
Deze wreede slagting werd aan het ongelukkig overschot der inwoneren spoedig bekend; en, terwijl vervloeking des bedrijfs hunnen haat tegen napoleon bij verdubbeling scherpte, herhaalden zij hunnen eed, van liever te sterven dan zijn gezag te erkennen. Beide kunnen vereenigden zich in deze gelofte, om daarna met tranen van wanhoop van elkander te scheiden, en eene tijdelijke schuilplaats te zoeken in de kelders, en tusschen de rookende puinhoopen hunner eenmaal gelukkige woningen. Gedurende den nacht kwamen zij soms bijeen, om elkanderen hunnen eed te vernieuwen; maar bij dag was schaars een ingeboren der stad te ontdekken.
Niettegenstaande het verschrikkelijk voorbeeld, dat de Fransche voorganger had gesteld aan de honderd Moskovieten, welken hij vooronderstelde den brand in het Kremtin gestoken te

{==360==} {>>pagina-aanduiding<<}
hebben, vreesde hij, echter, eene herhaling van dien aanslag van de overigen des volks; en, om elke mogelijke voorzorg voor zijne veiligheid te gebruiken, gaf hij bevel, alle de poorten digt gesloten te houden, met de enkele uitzondering van die, welke uitkomt op de Nicolisky-straat, en door welke niemand mogt binnen komen dan de officiers, die het meest in zijn vertrouwen deelden. Aldus hield vrees voor eenige weinige brave lieden (te weinig, ô spijt! om hunne geheime schuilplaatsen uit te komen) den aanrander van hun land gevangen, in het middelpunt zelve zijner geroemde overwinningen! Zien wij hieruit niet, dat er oogenblikken zijn, dat zelfs het voorspoedigst misdrijf ontzag zal voeden voor de deugd? Het is te beweenen, dat haar vermogen niet menigvuldiger malen wordt beproefd.
Het vuur, dat in het Kremlin was ontstoken, vond beäntwoordende bakens door de geheele rij der kringen, welke de stad Moscow bevatten. De brand voer voert in iedere rigting zich te verspreiden, en vermeerderde, door hare verterende vlammen, de verschrikkingen van den nacht. De soldaten, geen acht slaande op order of krijgstucht, en aangemoedigd door het voorbeeld van maar al te velen hunner officieren, grepen elke gelegenheid aan, welke deze tooneelen aan de hand gaven, om te plunderen en te vernielen.
Bonaparte beschouwde de toenemende verwoesting met ongerustheid, dat misschien de ontembare voortgang der vlammen hem den roem des bezits van Moscow zou ontwringen, door de geheele verslinding der stad. Om dezen slag voor zijne trotschheid af te wenden, beval hij zijne Generaals, geene middelen onbeproefd te laten, om de duizend vuren te blusschen, door welken hij was omsingeld. Zijne orders werden met vlijt nagekomen; doch het was niet voor den twintigsten der maand, dat de hevigheid der vlammen ophield te woeden.
De schilderij, van deze jammeren ontworpen door een deelgenoot derzelven, die ooggetuige was van derzelver verschrikkingen, is eene getrouwe afbeelding, en ik wil ze hier nevens voegen.
‘Sedert den nacht van den 14 September, tot dien van den 19den, woedde het vuur in alle wijken. Het brak eerst uit nabij het Vondelingshuis, en vervolgens bijna in denzelfden oogenblik aan den kant der stad digt aan de Steenen-brug, in

{==361==} {>>pagina-aanduiding<<}
de nabuurschap van de plaats, welke de Koning van Napels tot zijn verblijf verkoos. Een derde, en meer uitgebreide, brand barstte uit en verspreidde zich langs de voorste rij van het middelpunt der stad. De inwoners beschouwden hunne brandende huizen met eene onderwerping, welke alleen kon ontstaan uit het geloof, dat zij derzelver verwoesting niet lange zouden overleven. De overtuiging desgelijks, dat hun verlies berooving zou zijn voor den vijand, dat in de vlammen zijne belangrijkste hulpmiddelen te niete gingen, was de bevredigster voor elke smart van het verlies. Nieuwe vlammen braken uit, waar slechts de Fransche soldaten hunne meêdoogenlooze schreden rigtten. Vrouwen bedolven zichzelve in den gloed, om schending te ontgaan; en het bloed des braven Moskoviets werd vergeefs gestort, om vuren te blusschen, door zijne vaderlandsche handen ontstoken.
Op den morgen des derden dags na den intogt der roovers, ontstond een hevige wind, en toen werd inderdaad de brand algemeen. In minder dan één uur scheen de geheele uitgebreidheid der hoofdstad, vele wersten in het rond, een veld van vuur. De geheele ontzaggelijke streek lands boven de rivier, welke met huizen plagt bedekt te zijn, was eene zee van gloed; en de hemel was bedekt voor onze oogen, door de vreesselijke wolken van rook en smook, die zich over de stad wentelden.
Hoe ijsselijk de jammer was, en schoon hij zelfs het leven onzer verwoesters bedreigde, gevoelden zij nogtans geen medelijden; geen zweem van knagend berouw naderde hunne verharde harten. Nog vervolgden zij het onderzoek naar roof; nog stapelden zij misdaad op misdaad, en verhoogden de gruwzame verschrikkingen van het tooneel met allerlei betoon van wreedheid.
Waarlijk, de almagtige Regter vertoonde, in zijne uiterste wraak, nooit voorheen zoo afgrijsselijk een schouwspel aan het menschelijk geslacht!
Door golven van vuur, werden op elke verheven plaats honderden der bloeddorstige roovers gezien, drijvende hunne ongelukkige slagtoffers, om namelooze mishandelingen, of den, veel welkomer, dood te ondergaan. Waar was hier eene vrijplaats voor de lijdende menschheid? waar voor den zwakken ouderdom, krimpende voor de dreigende pijnbank? waar voor de

{==362==} {>>pagina-aanduiding<<}
bloedende ledematen van den jeugdigen vaderlander? waar voor de wanhopige maagd, vliedende de klaauwen van den wetteloozen boef? Daar was geene wijkplaats op aarde: en boosheid genoot, eenen tijd, hare volle zegepraal. Napoleon moet, uit de vensters van het Kremlin, de voortgangen van dezen zondvloed der verwoesting hebben aanschouwd. Terwijl hij voor zichzelven sidderde, bij den stormenden oceaan van vuur, die, rijzende en dalende, zijne golven naar hem henen rigtte, moet hij zekerlijk bekropen zijn door gedachten, die hem herinnerden, dat hij een mensch, een sterfelijk mensch was; dat er een tijd zou komen, wanneer hij rekenschap moest afleggen van het tooneel, voor hem uitgebreid, aan het Wezen, waardoor hij zelf en al de schepsels, thans door zijne hand omkomende, gelijkelijk waren geschapen! Zoo ooit zijn geweten tot hem gesproken hebbe, zoo het ooit zich hooren deed, dan was het gedurende een dezer schrikvolle nachten. De vlammen van Moscow moeten alsdan voor hem de toorts der Razernijen zijn geweest!’
Wat ook de bijzondere aandoeningen van dit Bandietenhoofd mogen zijn geweest, hij was bedacht op de noodzakelijkheid om eenige schuilplaats voor zijne medgezellen te bewaren, gedurende het aannaderende barre saizoen; en ten einde te verzekeren, wat aan de algemeene verwoesting van opoffering en roof was ontsnapt, poogde hij een burgerlijk gezag en politie in te voeren. Hij, die de Demons van losbandigheid en rooverij had ontboeid, gevoelde nu onrust, dat niet misschien de uitwerkselen hunner blinde woede op hemzelv' zouden te huis komen; en om zijne eigene veiligheid te verzekeren, was hij ten laatste verpligt de aanranding van anderen paal en perk te stellen.
Na verscheidene vruchtelooze pogingen gedaan te hebben, somtijds dreigende, en op andere tijden door beloften lokkende, overreedde hij ten laatste zekere individus, zoo wanhopig eene verpligting op zich te nemen, en zichzelven tot een municipaal ligchaam (corps municipal) te vormen. De Heer lesseps, die eenmaal Fransch Consul-generaal te Petersburg was geweest, (en wiens pogingen verdiend hadden deze zege weg te dragen) werd Intendant gemaakt der provincie van Moscow. Hoe werkzaam intusschen de dienaars dezer noodwendige autoriteit waren, de zaak was zoo nieuw, dat de voorwerpen van

{==363==} {>>pagina-aanduiding<<}
dezelve haar vermogen bezwaarlijk erkenden; en roof en moord voeren voort buiten rond te gaan met zoo onbeschaamd gelaat als immer. Deze nieuwe Magistraatspersonen zelven, wanneer zij voor den dag kwamen om hunne functien uit te oefenen, werden beleedigd, besprongen, en met bespotting naar hunne kwartieren terug geklopt. Ieder legercorps, van uit het kamp buiten de barrieres binnenrukkende, kon hetzelfde regt ter plundering aanwijzen, als hetwelk door hen was uitgeöefend, welken hun goed geluk het eerst op het veld des roofs had gebragt. Napoleon had hun de schatten van Moscow beloofd!
Na de inneming van Smolenzk, en de teleurstelling, daar ondergaan, door de wegvoering der schatten, had napoleon besloten eenen aanval op Moscow te doen, en, mogt hij de plaats meester worden, den rijkdom van derzelver vorsten en volk aan de begeerlijkheid zijner soldaten te wijden. Met dit inzigt, en om het gemor te stillen, dat hem ter oore kwam, betreffende de onvoldane behoeften des logers, kondigde hij hun aan, dat Moscow zijn naaste voorwerp was; dat zijne troepen daar zouden overwinteren; en dat, uit den schoot van deszelfs overvloed, terwijl zijne soldaten nieuwe kracht verzamelden uit deszelfs volle schuren, hij Keizer alexander den vrede zou voorschrijven, en de glorie van Frankrijk op een toppunt vestigen, hetgeen de gansche aarde bestraalde.
Gedurende zijnen marsch, en de naalden en torenspitsen van Moscow op eenen afstand ontdekkende, wees hij naar dezelven, en riep zijnen medgezellen toe: ‘Ziet daar het einde van uwen veldtogt! Haar goud en haar overvloed zijn de uwe.’
Aan deze beloften was hij zijne tegenwoordige verlegenheid schuldig. Hoe kon hij de rooverij straffen, tot welke hij zelf verlof had gegeven? en hoe kon hij hopen eenig gedeelte van een volk te bevredigen, welks medeburgers hij aan de baldadigste vernieling had prijs gelaten? Uitroeijen is geen verwinnen. En de diensten der volkomenst overwonnenen konden van te uitstekend gebruik voor hem zijn in de voortzetting der te onderbrenging van het Keizerrijk, om hem toe te laten getuige te zijn van de rampen van Moscow, zonder te schijnen haar getij te stoppen. Het metderdaad te doen, was zelfs buiten de magt van bonaparte; en wat hij niet kon herstellen, dat zocht hij te vergoelijken door het openbaar maken eener verdediging (apologie) van militaire berooving! Deze handgreep, echter, had geene andere uitwerking, dan allen aan-
{==364==} {>>pagina-aanduiding<<}
hangen de gemakkelijke politieke zedekunde van derzelver ontwerper te doen zien.
Het vuur was ten laatste gebluscht; maar het werk der verwoesting hield nog aan in de berooving der plaatse, het bedrijf van gewelddadigheden op de straten, en het trotseren der burgerlijke gezagvoerders. Om dit gebrek aan ondergeschiktheid tegen te gaan, nam bonaparte toevlugt tot plakkaten en proclamatien; en, dezelven versmaad ziende, ging hij zoo ver van twee of drie der zwartste misdadigers te doen doodschieten. Zoodra dit gering bewijs van regtvaardigheid bij den vijand gegeven werd, vatteden eenige weinigen der arme inwoners, van honger vergaande, moed, en kropen uit de donkere schuilhoeken voor den dag, in welken ze verscholen hadden gelegen. Doch, welk eene verandering had plaats gegrepen gedurende hunne korte ontwijking! Moscow was niet meer te herkennen. Niets bleef over van deze eenmaal prachtige stad, dan eene uitgebreide vlakte, met puinhoopen en rookende assche bedekt. Overal waren de ontsteende straten opgevuld met menschen-lijken en geraamten van doode paarden. En nog was er een ijsselijker schouwspel te bezien over: ongelukkige vaders en echtgenooten, loopende heen en weder, en zoekende uit de hoopen der vermoorden de verminkte overblijfsels hunner vrouwen en dochteren! Anderen sprongen wild uit hunne holen te voorschijn, vragende iets om de eischen der hongerende natuur te voldoen! En sommigen, door gebrek en ellende uitgeput, vielen, zonder eenige klagte, of zelfs een smeekend oog naar hunne onderdrukkers te wenden, uitgestrekt ter aarde, blazende den adem uit op den geboortegrond, aan welken zij hun bestaan hadden gewijd!
Dus nam dag op dag de benaauwdheid dezer eerbiedwaardige stad toe. Doch, terwijl de Dwingelandij haar in het stof vertrad, ontweek zij zelve niet, een deel van het onregt te gevoelen, welk zij anderen aandeed. In de schermutselingen der losbandigheid en het vermoorden des weerloozen volks, vergat de Fransche soldaat, hoedanig de wapenen in het open veld te gebruiken. Schoon vol van bedreigingen en wind, mogen alle hunne krijgsverrigtingen, gedurende hun verblijf te Moscow, gerekend worden te bestaan in weinige voorpostengevechten ter verkenning, en twee of drie mislukte pogingen om voorraad op te doen.





{==365==} {>>pagina-aanduiding<<}

Ons wenschen.


Voor ons menschen 
Zijn de wenschen 
Kinderspeelgoed en niets meer. 
't Altijd hopen, altijd wachten, 
't Altijd uitzien, altijd smachten, 
Keert bij elken morgen weer. 
 
Elk wil deelen 
In de spelen 
Op dit kinderlijk tooneel; 
Elk gelooft de rol te kennen, 
En ligt aan den stand te wennen, 
Dien een ander viel ten deel. 
 
Ontevreden 
Hier beneden 
Met den toegewezen stand, 
Schimpt men op den hoofdrolspeler, 
Mort men met den Roluitdeeler, 
En miskent zijn vaderhand. 
 
Ja. 't ontberen 
En 't begeeren 
Oefnen hier het moeilijkst spel. 
't Al te flaauw of ijvrig deelen 
In de hoofdrol, die wij spelen, 
Vormt een hemel, of een hel. 
 
Is het juichen 
Echt getuigen 
Van de welgeslaagde rol? 
Zijn 't niet vaak kabaal en listen, 
Die ons 't goede spel betwisten, 
Ons bestormen, woest en dol? 

{==366==} {>>pagina-aanduiding<<}

't Bravo roepen 
Bij de groepen, 
Die men kunstig meet en plaast, 
Is niet steeds om goed te keuren; 
Hij wil vaak zich 't niet ontscheuren, 
Die zoo de overwinning blaast. 
 
Maar de menschen, 
Die slechts wenschen 
Om op d' achtergrond te staan; 
Daarvandaan het spel te kijken; 
Nooit met goud of kroon te prijken; 
Stil slechts van 't tooneel te gaan: 
 
Deze braven 
Zijn geen slaven 
Van een woest en dom gemeen; 
Geen van hun wil trotschlijk pragchen; 
't Volk mag om hun plunje lagchen, 
Zij gaan stil en vreedzaam heen. 
 
Och, wij allen 
Zijn, bij 't vallen 
Van 't gordijn, elkaêr gelijk. 
Dikwijls is de troonbeklimmer 
Bij den beedlaar eens zoo slimmer, 
En vervloekt zijn magtig rijk. 
 
Neen, wij willen 
Niets bedillen 
In 't ons opgelegde spel. 
't Zij de rol ons kan doen schittren, 
Of de vreugde hier verbittren, 
De uitkomst maakt eens alles wel. 
 
Hier op wachten, 
Bij 't betrachten 
Van den nooit voldanen pligt; 
Slechts Gods bijval te verkrijgen; 
Stil te lijden en te zwijgen, 
Maakt de zwaarste rol ons ligt. 
 
b. klijn, bz. 



{==367==} {>>pagina-aanduiding<<}

De slaaf geworden schilder.


Een Schilder, uit een Land, waar kunst om brood moest smeeken, 
Op reis naar min ondankbre streken, 
Was naauwlijks met zijn schip in volle zee, 
Of werd genomen door een' Roover van Salé. 
Men voert hem voor den troon des Konings dier Barbaren: 
Deez' doet den Kunstenaar verklaren: 
‘Zijt gij in 't schildren zoo bekwaam, als wel te woord, 
'k Schenk u de vrijheid! Des,’ zoo gaat de Koning voort, 
‘Maal, om mijn galerij te sieren, 
Al 's werelds Volken, naar elks landaard en manieren, 
Zoo blijkbaar, dat elk, die het oog er slechts op slaat, 
Die allen onderkenne aan houding en gewaad.’ 
 
Geen zucht tot eer of winst deed ooit meer ijver blaken, 
Dan hier bij dezen Slaaf de hoop om vrij te raken. 
 
In 't eind', de Kunst'naar had zoo schoon zijn werk volbragt, 
Dat elk, op 't eerst gezigt, de Natiën aan dragt, 
Aan sieraad en gewaad ontdekte. 
Maar, 't geen de Vorstlijke aandacht wekte, 
Was, dat, daar elk door eigen kleeding praalt, 
De Franschman, in 't verschiet, gansch naakt, daar henen dwaalt, 
Terwijl hij onder d' arm een pakje laken torschte. 
‘Hoe!’ riep de Koning, daar hij ras naar de oorzaak vorschte; 
‘Wat stout bestaan! waar zijn uw zinnen? ducht mijn straf! 
Waartoe beeldt uwe kunst aldus den Franschman af? 
Wat noopte u toch, hem naakt te malen?’ 
 
‘ô Vorst! 't was ver van mij, te spotten of te smalen. 
Maar 't brein des Franschmans, tot mijn leed, 
Voor mijn penseel te vlug, schept, eer men 't elders weet, 
Schier elken dag een ander kleed: 
'k Gaf hem dus liever een pak laken; 
Nu kan hij 't à la mode maken!’ 
 
De Koning lachte, hield getronw zijn woord van eer, 
Ontsloeg den Slaaf, maar vroeg niet meer. 



{==368==} {>>pagina-aanduiding<<}

Bijvoegsel tot het vorenstaand leven van den Marquis Wellington.

Een Fransch nieuwsschrijver heeft onlangs Lord wellington met den Maarschalk van turenne vergeleken. Dit is in zoo verre juist, als beiden evenzeer door bedaarden moed, schrander krijgsbeleid, voortreffelijkheid van hart, nederigheid en minzaamheid uitmuntten; doch het verschil bestaat daarin, dat turenne ongelukkig genoeg was, de luimen eens veroveraars te moeten dienen, die hem somwijlen wreede bevelen gaf, aan wier uitvoering hij zich niet kon onttrekken; terwijl de talenten van Lord wellington door de Voorzienigheid bekroond werden met het voorregt, dat schaars een' sterveling te beurt valt, - de verlosser te zijn van drie Natiën, wier ketenen door de omstandigheden voor altijd vastgeklonken schenen.
De Engelsche dagbladen berigten ons wijders, dat de Prins Regent, in naam en van wege den Koning, aan onzen Held en deszelfs wettige mannelijke afstammelingen hebbe opgedragen de waardigheid van Hertog en Marquis van het Vereenigd Rijk van Groot-Brittanje en Ierland, met de namen en titels van Marquis van de Douro, en Hertog van Wellington, in het Graafschap Sommerset; terwijl hem daarenboven eene vermeerdering van jaargeld van 13000 P. St. is geschonken, of wel een kapitaal van 400,000 P. St., ten einde daarvoor, des verkiezende, een Landgoed aan te koopen. Zoo weet der Engelschen Nationale erkentenis uitstekende verdienste en deugd in eenen Landgenoot te waarderen en te beloonen!

Naïf gezegde.

Eene jonge Juffer, gevraagd zijnde naar den ouderdom van hare Moeder, eene zeer coqnette Vrouw, gaf ten antwoord: ‘Waarlijk, ik weet het niet: mijne Moeder is van gedachte, dat zij met elk jaar jonger wordt; als dat zoo voortgaat, zal ik weldra de oudste zijn.’


{==369==} {>>pagina-aanduiding<<}

Mengelwerk.

Redevoering, over het belang, hetwelk de staat heeft bij de zedelijkheid der burgers.

(Vervolg en slot van bl. 339.)

Wij hebben gezien, waartoe zich hoofdzakelijk het belang van den staat, op zichzelven beschouwd, bepaalt. Maar welk een ruimer veld nog opent zich niet voor hetzelve, wanneer wij dien beschouwen als de plaats, waarin het den regent ten pligt is gegeven, om den mensch in zijn streven naar zedelijke volkomenheid door doelmatige pogingen en instellingen te ondersteunen! Voorzeker, M.H., zoude ik bij de minste uitgebreidheid, welke ik mij te dezen aanzien wilde veroorloven, mij in de onmogelijkheid bevinden, om mijne voorgenomene stoffe met eenige gelijkmatigheid te eindigen. Maar wat zoude ik hier ook eenen geheel onnoodigen arbeid aanvangen? Zoude ik voor de leden eener maatschappij, welke haar aanwezen verschuldigd is aan het besef, dat de ware zedelijkheid door niets meer kan worden bevorderd, dan door de verlichting van het verstand, de beschaving van den smaak, de opwekking van het zedelijk gevoel, - zoude ik voor hunne ooren mij verdiepen in de aantooning van het nut, dat de openlijke en van landswege voorgestane inrigting van een doelmatig schoolwezen, dat de stichting van hoogescholen en letterkundige maatschappijen, dat de begunstiging en verheerlijking der fraaije kunsten kunnen aanbrengen? Zoude ik stilstaan bij den onmiddellijken invloed, welken de openlijke ondersteuning der godsvereering uitoefent op de harten der tot één geestelijk doel zamengeroepene, vereenigde, verbondene burgers? Zoude ik de betrekking der regenten tot, het belang van den staat bij dit alles verkondigen voor ulieden, die daarvan tot in het binnenste van uw gemoed zijt doordrongen?

{==370==} {>>pagina-aanduiding<<}
Zoude ik aantoonen, dat ook dit alles niet zonder groote uitgaven kan worden bevorderd? Vergeeft mij, M. H, dat ik dit ook slechts vragen durfde! Dit echter, maar dit ook alleen, moet ik aanhalen, als meer ter zijde liggende, dat de arbeid ter versiering van den geest door niets zoo zeer kan worden belemmerd, als door eene te groote behoefte, om voor de eerste noodwendigheden des levens te zorgen. Waar deze eenen ingespannen en onafgebroken arbeid vorderen, wordt de zoo noodzakelijke onafhankelijkheid van den geest al te zeer beperkt. Daarom dan ook, behalve dat anders al het tot hiertoe gezegde moet schipbreuk lijden op de armoede der burgers, daarom is het de pligt eenes regents en het belang van den staat, dat de uiterlijke bloei en welvaart van alle de standen der burgers niet verzuimd, maar zoo veel mogelijk bevorderd worden; - daarom is het eene volstrekte noodzakelijkheid, dat de koophandel, welke aan den landbouw, aan de fabrijken, aan de trasijken des lands tot eene zegenrijke moeder verstrekt, en welke de gezelligheid onder de menschen en de verspreiding van alle kundigheden en denkbeelden zoo bij uitnemendheid bevordert, van landswege zoo veel mogelijk worde begunstigd; - daarom is de dwaas, die, in spijt van alle waarheid en regt, den tegenovergestelden weg inslaan, en den koophandel aan banden leggen wilde, reeds daardoor alleen een vloek des menschelijken geslachts.
Na deze schetse van den omvang des staatsbelangs, M.H., vordert de loop mijner voordragt, dat ik tot u spreke over dien der zedelijkheid. Dan, ook hier kan ik met eene eenvoudige aanwijzing volstaan, in eene vergadering, welke zoo dikwijls het tafereel van dezen omvang in uitmuntende redevoeringen heeft zien ophangen, en op welker zedelijk gevoel ik mij, voor alle bewijs, zoude kunnen beroepen. Slechts ééne aanmerking dan, en wij spoeden ons naar het hoofddoel.
De zedelijkheid begrijpt in zich alle pligten, welke ons door het gebod der rede worden voorgeschreven, zoo ten aanzien onzer medemenschen, als van onszelven. Daaron-
{==371==} {>>pagina-aanduiding<<}
der behooren niet alleen die, welke geheel aan onze vrijheid zijn overgelaten, maar ook die, tot welker vervulling onze medemenschen ons zouden kunnen dwingen.
Misschien is er wel iemand onder u, M.H., die, uit hoofde van de algemeen bekende grenslijn tusschen staat- en zedekunde, zich verwondert, dat ik de pligten, die het regt ons voorschrijft, ook zedelijke pligten noeme. Dan, zekerlijk ten onregte. Want de afscheiding van regt en zedelijkheid houdt wel in, dat de menschelijke magt ons niet tot zedelijkheid kan dwingen, zoo als tot regtvaardigheid; maar zij belet niet, dat de regtvaardigheid even zeer eene zedelijke deugd zij, welke wij ook vrijwillig en ongedwongen betrachten moeten, wanneer wij ons inderdaad geheel zedelijk zullen gedragen Ja. M.H., geene zaak is zekerder, geene waarheid gewigtiger, dan dat onze verpligting tot regtvaardigheid even groot en even heilig is, het zij wij den arm der geregtigheid tegen ons zien opgeheven, het zij wij de volkomenste zekerheid mogten hebben, dat wij nimmer door denzelven zullen worden bereikt. De stem des Eeuwigen, welke haren weergalm heeft in ons geweren, is ons altoos nabij. - Maar, het is zoo, de zedelijkheid strekt haar gebied nog verder uit, en omvat alles, wat wij aan ons eigen welzijn en aan dat onzer medemenschen zijn verschuldigd. Zij vordert van ons matigheid, kuischheid, waarheid; zij vormt eenen onverbrekelijken band en eene zuivere bloedverwantschap tusschen alle natuurgenooten; zij beveelt ons, alles te doen, wat in ons vermogen is, om hun lot te verbeteren haar rijk zoo ver mogelijk uit te breiden, hare heerschappij zoo hoog mogelijk op te voeren, alle de middelen, welke haar dienst vorderen moge, met alle krachten te ondersteunen. Milddadigheid, belangeloosheid, algemeene goedwilligheid, zijn de kenmerken van hare tegenwoordigheid, en de grondtrekken van dat afschijnsel der goddelijkheid, hetwelk de natuur des menschen oneindig boven al het geschapene verheft.

Van welk eene waarde is nu der burgeren vrijwillige be-
{==372==} {>>pagina-aanduiding<<}
trachting van hunne aangewezene zedelijke pligten voor het door ons geschetste staatsbelang? Ziet daar de vraag, welke ons nu verder moet bezig houden.
Maar, hebben wij dezelve niet reeds beäntwoord? Of zagen wij het staatsbelang, in zijnen wijden omvang, niet geheel verbonden aan bepalingen, welke, bij hare hoogstmogelijke volkomenheid, nog altijd onvolkomen moeten blijven, en eenen openen ingang overlaten voor de baatzucht en vermetelheid, welke zich daaraan zouden willen onttrekken? Zijn de middelen, met welke de waarheid wordt nagespoord voor de regterstoelen, niet gegrond op eene steeds feilbare toerekening van der menschen handelingen, niet gevestigd op het gezag van menschen, niet onderworpen aan het oordeel van menschen, welke allen kunnen ontrouw zijn aan deugd en aan regtvaardigheid? De middelen, welke worden aangewend, om de verkorting van 's lands regten, van welk eenen aard ook, te beletten, blijven zij niet steeds in handen van menschen; en zijn derzelver omkleedselen niet steeds voor vervalsching vatbaar, aan ontwijking blootgesteld? Ja, van welken kant wij terugzien op de schets, welke ik u mogt voorhouden, van alle kanten vinden wij deze waarheid herhaald. De regenten zelve, de overheden, de regters, de raadgevers in geschillen van regten, allen, in wier hand het geluk van den staat berust, zijn zij geene menschen? en is het niet door hunne oogen, dat alles gezien moet worden; is het niet door elkanders oogen, dat zij meermalen alles zien moeten, wat onder het staatsbelang is begrepen? Wat is, eindelijk, de staat zelf anders, dan die verzamelde menigte, voor wier welzijn dat belang moet worden behartigd, en welke, als menschen, door eene zedelijke verwantschap vereenigd zijn? en wat is dan voor den uit allen zamengestelden staat zoo belangrijk, als de zedelijkheid van allen?
Het is ook, M.H., de overtuiging van deze waarheid, welke eenen bekenden vrijgeest heeft doen erkennen, dat een geheele staat van atheïsten volstrekt onbestaanbaar is. Denkt het begrip der zedelijkheid, dat toch ook zonder het

{==373==} {>>pagina-aanduiding<<}
geloof aan God niet bestaan kan, eens geheel weg uit de maatschappij, en met hetzelve dat der goede trouw, der ondersteuning van elkander, der onderlinge liefde, in één woord van alle zedelijke neigingen en gevoelens, en gij bevindt u in eene verwarring en verbijstering, waaruit geene maatschappelijke orde bij mogelijkheid te scheppen is.
Het denkbeeld van eenen staat vooronderstelt dus reeds van zelf eene zekere mate van zedelijkheid, althans bij sommigen; en deszelfs bestemming is alleen, derzelver zuiverheid en algemeenheid te bevorderen. Hoe meer nu daartoe door de burgers zelven wordt medegewerkt, des te eerder is er hoop, dat dit doel zal worden bereikt, en dat het wezenlijk geluk van den staat daardoor zal bevestigd worden.
Ik zoude het, M.H., bij dit algemeen overzigt der vraag, en de toepassing derzelve op ons voorafgaand betoog, kunnen laten berusten, wanneer wij ons in den tegenwoordigen toestand der dingen vleijen mogten, reeds digt bij dit doel te zijn genaderd. Maar, langzaam is de tred der algemeene beschaving, en verre is nog het einde van haren loop. Staat mij dan toe, nog eenige oogenblikken te bezigen, om proefswijze uwe aandacht te bepalen tot eenige bijzonderheden, welke ons van de voorgestelde waarheid nog levendiger kunnen overtuigen. De dagelijksche ondervinding zal u in staat stellen, derzelver juistheid te beöordeelen.
Van welk een belang is niet de zedelijkheid der burgers voor den staat, op zichzelven beschouwd! - De verpligting der burgers, om het vaderland bij te staan met hunnen moed, en met hun vermogen, wanneer dit van hen naar eene gelijkmatige verdeeling wordt gevergd, staat bij ons allen vast bepaald. Maar wat, indien, bij de uiterste behoefte aan armen en aan geld, om het land te redden, zulk eene verdeeling, zulk een dwang door de omstandigheden onmogelijk worden gemaakt, of ongeraden zijn? als geene bevelen, maar alleen de noodkreet der gee-
{==374==} {>>pagina-aanduiding<<}
de zaak zich doet hooren? als de vorst zelf zich alleen op de goede gezindheid zijner burgeren kan en moet verlaten, en hunne welwillendheid inroepen? Zal die verpligting dan minder geldig wezen? Uw voorbeeld, mijne medeburgers, heeft het tegendeel getoond. Maar wat ware er van geworden, zoo uw zedelijk gevoel u niet tot derzelver vervulling had aangespoord? Wat zou er nóg van worden, bij eene wisseling van den voorspoed onzer zaak, nu de stem van onzen vorst zich, in zoo vele opzigten, slechts vermanende en uitnoodigende doet hooren, waar reeds de blik alleen des door ons verloochenden dwingelands zou gedwongen hebben? Wat zal er eindelijk van worden, als nu ergens nog de zedelijkheid wordt versmaad, en men zich achter het eigenbelang, of achter de naauwkeurige vervulling enkel van hetgeen geëischt wordt, blijft verschuilen?
Maar bepalen wij ons tot hetgeen waarlijk van ons geeischt wordt. Hoe oneindige malen is de staat niet genoodzaakt, zich wegens de voldoening daarvan alleen aan onze zedelijkheid te wenden! Hoe dikwijls is niet het oordeel, waardoor hij over onze regten en verpligtingen beslist, alleen op derzelver vooronderstelling gegrond! Ik heb slechts een kort, maar veel omvattend woord te noemen, om u daarvan het besef te verlevendigen. Ik noem den eed, en heb het belang der zedelijkheid voor den staat voldongen Gij, overheden, regters, ambtenaren van allen rang, die den eed van getrouwheid aan den staat hebt afgelegd! Gij, getuigen, die op den eed, van de waarheid te zullen zeggen, voor het geregt wordt toegelaten, om over het regt, de schuld, ja over het leven uwer medemenschen te beslissen! Gij, burgers, kooplieden, allen, die op den eed, van 's lands regten niet te zullen verkorten, noch te gedoogen, dat zulks door de uwen geschiede, u van een burgerlijk beroep verzekert; die op den eed der waarheid, ja op uw woord alleen geloofd wordt, ter bepaling van de hoegrootheid der regten, welke gij den lande zijt verschuldigd; die op uw' eigen eed zelfs

{==375==} {>>pagina-aanduiding<<}
van de tegen u ingebragte vorderingen wordt ontslagen! Groot en gewigtig is de stap, welken de staat met u waagt. - Nu eens door het volkomen gebrek aan andere middelen van zekerheid daartoe geleid, dan weder alleen om uzelfs wille daartoe gebragt, wanneer het belang van uwen handel een vrijdom vraagt van belemmerende formaliteiten, en vordert, dat men aan deszelfs beminnelijke voedster, de goede trouw, alles overlate, zoo stelt de staat al zijn vermogen in uwe eigene welwillendheid. Maar waarop rekent hij dan; waarop vestigt hij zijn vertrouwen? Waarop anders, dan op het geloof, dat gij den God uwes heils niet zult aanroepen, zonder de levendigste overtuiging van deszelfs alomtegenwoordigheid; dat gij bezield zijt met het zuiverste besef der verpligting, om, onder alle omstandigheden, zijne geboden, en, onder derzelver goedkeuring, die van den staat, naauwkeurig te onderhouden; dat gij uwe zaligheid te lief hebt, dan dat gij voor den kostelijksten rijkdom zoudt willen te kort doen aan de waarheid, welker ontreiniging eene schennis is van het afbeeldsel van God? En, als gij nu uwen eed ligtvaardig schenden zoudt, als uw mond de logen zoude spreken, als gij uwe dienaren en vertegenwoordigers zoudt bezigen om dezelve te doen zegevieren over het belang van den staat, ô! gevoelt dan het gewigt van de afbreuk, welke gij hem doen zoudt, en hoe uwe laagheid, uwe ondankbaarheid, uw voorbeeld eenen afgrond zoude openen voor de zekerheid van den staat, die door geenen dwang, noch door de opofferingen der edelsten, kan hersteld of gesloten worden.
En waant ergens de vermetelheid zich daarmede te verschoonen, dat het de zaak is van den staat, om den ongehoorzamen burger te achterhalen? Waant gij, ô burger! dat de zaak van den staat niet de uwe is, maar dat gij aan hem, als aan eenen vijand, alles moogt onttrekken, wat gij kunt? Zekerlijk is met u dan weinig over het staatsbelang te spreken. - Maar, gij acht deszelfs bevordering in de handen van den staat te zijn? Gij eischt van denzelven,

{==376==} {>>pagina-aanduiding<<}
dat hij alle vergrijpingen voorkome of beteugele? Dan vordert gij eene u bekende onmogelijkheid. Doch het zij zoo! Laat geene misdaad, hoe gering ook, ongestraft blijven; laat het oog des regents door alle nevelen heen kunnen dringen, welke uwe eigene uitvindingen te zamen voegen; laat hem dan iederen voetstap, welken gij doet, bewaken en bespieden, - dan klaagt gij over dwingelandij, over geheim verraad, over volkomene miskenning van den aard uwer handelingen! Gij wilt, dat de staat u vertrouwe; en gij wilt dat vertrouwen niet verdienen. Maar daarenboven, wat wint de zekerheid van den staat er bij, dat de onregtvaardige tot de vervulling van zijnen pligt met geweld worde gedwongen? Het ongelijk der regtsweigering zelve kan niet hersteld worden. Wat wint zij er dan bij, dat de misdadige worde achterhaald en gestraft? De straf houdt geene herstelling in: wat geschied is, blijft geschied; de brand moge gebluscht worden, hij heeft gebrand; de vermoorden herleven niet. Laat de staat dan zorgen, zoo veel mogelijk zij; het belang bij eene vrijwillige vervulling aller burgerpligten, bij eene vrijwillige nalating van allen misdrijf, staat vast tegen alle bedenkingen, als de onbewegelijke rots in den oceaan, tegen welke het golfgeklots zichzelf vernietigt.
Zijn, M.H., zoo losgeteekende voorbeelden, welke het wezen van den staat dadelijk betreffen, in staat u daarvan te overtuigen, hoe stroomt uwe toestemming mij dan niet van alle zijden tegen, als wij ons oog vestigen op deszelfs bemoeijingen, om ons in den arbeid onzer beschaving te ondersteunen! Wij zijn van het belang dier bemoeijingen overtuigd Maar wat zullen zij uitwerken, wanneer wij dezelve van ons afweren, ons aan dezelve onttrekken, dezelve niet levendig ondersteunen? Wat baten alle de pogingen, om onzen geest te verlichten, als wij door losbandigheid, onmatigheid, brooddronkenheid, alle de draden verscheuren, langs welke de natuur gewild heeft, dat onze bevatting zoude opklimmen; als wij onze zinnen bedwelmen, onze aanschouwing verwarren, alle

{==377==} {>>pagina-aanduiding<<}
krachten van den geest uitputten en verdooven? Wat beten alle scholen, alle maatschappijen, alle stichtingen der wereld, als wij, met eene bevooroordeelde eigenzinnigheid, ons aankanten tegen alle verbeteringen, al het onbekende en nieuwe als verkeerde uitvindingen bespotten, en ons en onze kinderen aan derzelver invloed moedwillig onttrekken? Wat baten alle zorgen voor onze welvaart, wanneer wij niet dankbaar dezelve tot alle hare doeleinden gebruiken? wanneer wij de stem niet hooren willen, die ons toeroept, om van onzen overvloed iets af te zonderen voor die gestichten, geheel aan de weldadigheid toegewijd, of van haar afhankelijk, in welke de oude en magtelooze stok gevoed, of de onschuldige jeugd, als de hoop des vaderlands, gekweekt moet worden? Wat, als wij den behoeftige, die met een weinig onderstand tot eenen nuttigen arbeid kon geleid worden, wrevelig van ons stooten, en hulpeloos overgeven aan het schandjuk der zielbedervende bedelarij? Wat, als wij, den rijkdom van den geest verachtende, en de bestemming van onze uiterlijke welvaart miskennende, al ons genot bepalen tot het leven des ligchaams, en met alle de schatten der aarde de naaktheid van onzen geest niet kunnen bedekken?
ô, Mijne hoorders! zou iemand onzer aldus de vrucht kunnen versmaden en wegwerpen, voor welke de breedgekroonde boom van den staat met zoo veel zorg wordt aangekweekt? Zou iemand onzer hem willen zien wegkwijnen en sterven? Verre is van mij deze gedachte. Maar laat dan de invloed, welken onze zedelijkheid hebben moet op het lot van den staat, steeds levendig voor onze oogen zijn. Zekerlijk heeft de deugd hare eigene waarde, en behoeft geenen vreemden tooi tot hare aanprijzing. Maar de staat is de proefschool onzer deugd; het staatsbelang is dat der zedelijkheid. Laten wij dan vooral, uit deze vergadering tot onze haardsteden wederkeerende, in de harten van alle onze medeburgers diep doen doordringen die treffende en alles omvattende waarheid, welke gij thans, meer welwillend dan waardiglijk,

{==378==} {>>pagina-aanduiding<<}
hoordet verkondigen. Onze herboren staat is nog slechts eene teedere plant, welke, bij alle de zorgen van den werkzamen hovenier, ook nog alle de zegeningen van lucht en weder van buiten noodig heeft, om gelukkig op te schieten en te bloeijen. Wee dan de vermetele hand, die haar mogt schenden willen! - wat zeg ik? onzalig ook, die niet toe mogt snellen, om haar te beschermen, te koesteren, te voeden! Mogen ook wetten en inrigtingen en regtsoefening, uit den aard der omstandigheden, nog verre zijn van hare rijpheid en eenparigheid; moge de vorst onzer liefde zich tot ons wenden met het vertrouwen der liefde, - laat onze zedelijkheid de plaats van alle wetten bekleeden; laat haar die liefde waardig zijn! Dan mogen wij hopen, het pas herplante struikje, eens, na het eindigen der stormen, te zien verheven tot eenen hoogen en statigen boom, wiens breede takken ons met eene lommerrijke schaduw omringen, waaronder wij ons veilig zullen vereenigen; dan vindt eenmaal ons kil gebeente eene stille rustplaats aan zijnen voet, en de zegen onzer kinderen zal dáár over onze grafterp ruischen, als zij den feestdag vieren onzer onafhankelijkheid!

Over het slaapwandelen en het dierlijk magnetismus. Door K. Sprengel, Hoogleeraar te Halle.

(Vervolg en slot van bl. 327.)

Somwijlen ontstaan er spanningen der zenuwen en zware aanvallen van verstijving, wanneer de magnetische vloeistoffe, met al te groot geweld, uit de handen van den Magnetiseerder uitvloeit, en in het ligchaam van den gemagnetiseerden overgaat. Vooral wanneer de Magnetiseerder eenigzins lang met zijne vingeren op de hartkolk vertoeft, terwijl hij zijne andere hand tegen den rug houdt, wordt deze kracht zoodanig in het ligchaam opgehoopt, dat er uitbarstingen of ontladingen ontstaan. Deze aanvallen gaan met

{==379==} {>>pagina-aanduiding<<}
benaauwdheid en hevige toevallen gepaard; terwijl dezelve ophouden, zoodra de Magnetiseerder het ligchaam, in eene tegenovergestelde rigting, van de uiteinden der zenuwen naar derzelver oorsprong, de hersenen, strijkt. Door deze sterke schuddingen worden de slaapwandelaars dikwijls onverhoeds en met benaauwdheid wakker, doch komen terstond wederom tot bedaren, en slapen op nieuw weder in, indien de gewone manipulatien, met groote streken, in het werk worden gesteld, of de Magnetiseerder de handpalmen tegen de hartkolk doet naderen.
Deze krampachtige of cataleptische schuddingen of verstljvingen worden crisen genoemd, dewijl men doorgaans waarneemt, dat ziekten door dezelve genezen worden, terwijl zich daarbij somwijlen eene heilzame koorts voegt. Men heeft de voorstanders dezer geneeswijze het verwijt gedaan, dat zij door dezelve de verschrikkelijkste stuipachtige bewegingen veroorzaken. Maar de geneigdheid tot dezelve is reeds bij de meeste zoodanige menschen aanwezig, en wordt door deze manipulatien alleen vermeerderd en zoodanig gewijzigd, dat, door eene meer evenredige en sterkere werking, de krachten hersteld kunnen worden. Wij zien, dat de Natuur zelve, op deze wijze, dikwijls zeer vele langdurige ongesteldheden geneest, waarbij de krachten zeer hevig, door koorts en spanningen der zenuwen, terugwerken; waarvan dan het gevolg is, dat de ziekte een einde neemt
Vooral bewijzen de standvastige tegenovergestelde uitwerkingen der tegenstrijkingen de waarheid van het Dierlijk Magnetismus en de opregtheid der waarnemeren. Bijaldien men toch hier het werktuigelijke der bestrijkingen, of de verbeelding in aanmerking zoude willen nemen, zoude geen van beiden, juist door tegenovergestelde strijkingen, tegenovergestelde uitwerkingen te voorschijn brengen. Eene oogenblikkelijke bleekheid, koude en spanningen der zenuwen, immers, kunnen nimmer door eene dergelijke wrijving, indien dezelve alleen door tegenstrijkingen ondernomen wordt, te weeg worden gebragt.

{==380==} {>>pagina-aanduiding<<}

De natuurlijke slaapwandelaars voorzeggen ook zoodanige crisen en bepalen derzelver einde, als ook hoe dikwijls dezelve nog zullen terugkomen. Een mijner aanverwanten, een jongeling, die nooit gemagnetiseerd was geworden, voorzeide met de meeste juistheid, in de crisis, hoe dikwijls hij nog wederom in dezelve zoude komen, gaf ook de geneesmiddelen op, welke hem dienstig waren, en bepaalde, wanneer zijne ziekte eindigen zou.

Bovendien hebben hierin nog vele verwonderlijke verschijnselen plaats, welke het tevens hoogst waarschijnlijk maken, dat er eene naauwe verwantschap tusschen dezelve, het Galvanismus en de Electriciteit plaats heeft. Het water, vooreerst, hetwelk, voor de twee laatsten, tot een' spoedigen en gemakkelijken geleider dient, kan door den Magnetiseerder, en den slaapwandelaar zelven, zoodanig worden verzadigd, dat een ieder deszelfs veranderden smaak kan proeven. Ook de slaapwandelaar onderscheidt dien smaak, welke walgelijk is. De magnetische werking wordt tevens daardoor vermeerderd; wanneer, namelijk, de gene, die de bewerking ondergaat, te gelijker tijd het, door den Magnetiseerder, verzadigd water drinkt.
Bijaldien de Magnetiseerder en de gene, die de bewerking ondergaat, vrijgesteld zijn door eenig niet geleidend ligchaam, als pik, wordt de werking daardoor vermeerderd. Insgelijks zijn zijde en zegellak vrijstellende; zoodat, indien de Magnetiseerder zijden handschoenen aan heeft, hij geene uitwerkingen kan te weeg brengen. Behalve het water, zijn hout, linnen, wol, alle metalen, en vooral de zenuwen, geleiders der magnetische vloeistoffe. Het koper verwekt hevige aandoeningen, gelijk gmelin reeds heeft opgemerkt, terwijl daarentegen goud en zilver weinig uitwerking veroorzaken. De kunstige magneet verwekt zeer sterke schuddingen, volgens de waarnemingen van wienholt en freviranus, als ook het zink. Doch het sterkst van allen werken twee verschillende metalen, als koper en zink, dewijl deze eene Galvanische keten daar-
{==381==} {>>pagina-aanduiding<<}
stellen. Of de waarneming van fr. hufeland met de waarheid overeenkomt, dat de noordpool van den magneet op eene gelijke wijze werkt, als de negative pool van de Voltasche kolom, en de zuidpool van genen, als de positive van deze, is iets, waaromtrent ik twijfel. Sommigen zijn, in den magnetischen slaap, zeer begeerig naar zwavel, en grijpen dezelve hevig aan; terwijl de adem van den Magnetiseerder hun zelfs naar zwavel of phosphorus schijnt te ruiken. Glas brengt schuddingen te weeg; doch wanneer hetzelve met magnetische stoffe opgevuld is, strekt hetzelve tot een' gemakkelijken geleider van dezelve; zoodat een stuk glas, in zijde gewonden, en daardoor vrijgesteld, gebruikt kan worden, nadat het hier weder uit is genomen, om, in afwezigheid van den Magnetiseerder, den slaap te weeg te brengen. Zelfs liet wienholt zijnen lijder zwaarspaat, dat hij,
door het omwinden met zijde, had vrijgesteld gehad, om den hals hangen, wanneer hij denzelven wilde doen slapen.

Ziet daar de voornaamste verschijnselen van die verwonderlijke gesteldheid des ligchaams, welke ik niet weet, of alleen bijzonder, of wel ziekelijk moet geächt worden. Uit dezelve blijkt reeds terstond de groote overeenkomst met de Galvanische en electrieke verschijnselen. Dat de slaapwandelaars eene onaangename gewaarwording van de meeste metalen ondervinden; dat zij door ongelijksoortige metalen het meest geschokt worden; dat het zegellak en glas zulke uitwerkingen te weeg brengen; dat door het Galvanismus zelfs schuddingen kunnen worden veroorzaakt, welke aan het magnetisch Somnambulismus eigen zijn; dat het Magnetismus bestendig de strekking der zenuwen volgt, welke ook de voornaamste geleiders van het Galvanismus en der Electriciteit zijn: dit alles bewijst, dat wij, in dezen, met eene zekere wijziging der Galvanische kracht te doen hebben.
Verder blijkt uit het bijgebragte, dat die zelfde onweegbare stoffe, welke de Galvanische uitwerkingen veroor-
{==382==} {>>pagina-aanduiding<<}
zaakt, bij hen, die voor derzelver werking vatbaar zijn, in sommige deelen opgehoopt, en in anderen verminderd is. De meesten, die hiertoe behooren, zijn ziekelijken, of jongelingen, die door een' snellen wasdom des ligchaams rank en teeder zijn, of menschen, welke onderhevig zijn aan gebreken der zenuwen. Door de gezegde manipulatien wordt de onweegbare stoffe gelijkelijk door het ligchaam verspreid, zoodat, hetgeen anders in één middelpunt der gevoeligheid was opgehoopt, nu door het geheele ligchaam verdeeld wordt. Bijaldien dezelve, door eene aanhoudende opzetting der vingeren op eenig deel, aldaar wordt opgehoopt, ontstaan er toevallen en benaauwdheden, welke zich, onder den vorm van krampachtige schuddingen, ontladen. Ook de wijze, waarop men, met de spitsen der vingeren, de stoffe in het ligchaam overbrengt en rigt, komt overeen met de kunstgrepen, die bij de Electriciteit gebruikelijk zijn: door spitse ligchamen toch wordt de electrieke vloeistoffe aangevoerd en bepaald. Door de handpalmen en de platte oppervlakte der duimen wordt de overvloed der aanwezige magnetische stoffe aan den gemagnetiseerden onttrokken en de aandoeningen gestild. Vanhier wordt ook het gevoel van den lijder op dezelfde wijze aangedaan, als bij de Electriciteit plaats heeft. De spitsen der vingeren positie werkende, brengen warmte en branding, en het gevoel van uitspringende vonken uit de oogen, te weeg, als ook opwelling, met teekenen van vermeerderde levenskracht; terwijl de oplegging der handpalmen, in tegendeel, een gevoel van koude, bleekheid en bedaring der aandoeningen uitwerkt. Zoo lang de gewone loop der vloeistoffe, van het middelpunt naar den omtrek, bij de manipulatien gevolgd wordt worden
aangename gewaarwordingen veroorzaakt; terwijl de tegenstrijkingen, daar zij eene tegenovergestelde uitwerking hebben, onaangenaam zijn, en een voor den lijder onbehagelijk gevoel te weeg brengen.
De stoffe, welke zich onder de electrieke en Galvanische verschijnselen voordoet, maakt eenen dampkring; zoodat dezelve, ook op een' afstand, kan werken. Dat ook de

{==383==} {>>pagina-aanduiding<<}
zenuwen een' dergelijken gevoeligen dampkring bezitten, mogen wij met reil en van humboldt vaststellen. Wat verhindert ons dan, om den dampkring aan te nemen, welken de slaapwandelaar van fischer, onder de gedaante van eenen nevel, scheen te zien, waardoor hij zelf en zijn Magnetiseerder omgeven waren? Er is geen twijfel, of deze stoffe vloeit uit het ligchaam des eenen, en gaat in dat des anderen over; en, dewijl dezelve de levenskracht met zich voert, is het niet te verwonderen, dat de Magnetiseerder daardoor verzwakt wordt. De dampkring van andere menschen, welke insgelijks eenen grooten overvloed dezer stoffe bezitten, drijft den dampkring van den slaapwandelaar terug, even gelijk twee positive electrieke ligchamen elkander afstooten; doch bijaldien iemand, die eene geringere hoeveelheid dezer stoffe bezit, den slaapwandelenden zieke nadert, ontstaat er eene gemeenschap en een invloed, welke dezen aangenaam zijn (*). Hoezeer nu dit alles zeer waarschijnlijk is, wordt evenwel, op deze wijze, nog geenszins verklaard, hoe de aandoeningen van afwezige personen door den slaapwandelaar kunnen worden gevoeld.

Er is nu nog overig, dat wij trachten dat gewigtig verschijnsel te verklaren, hetwelk bestaat in die verbazende en schier ongeloofelijke verandering der zintuigen, waardoor het gebeurt, dat, terwijl de uitwendige zintuigen slapen, het organisch algemeen-gevoel ontwaakt, hetwelk de verrigtingen der zintuigen vervangt, zoodat de slaapwandelaars inderdaad niet met de ooren hooren, noch met de oogen zien, (als zijnde deze gesloten, terwijl tevens de pupil onbewegelijk is) maar, desniettegenstaande, die dingen gewaarworden, welke anders onder de uitwendige zintuigen vallen. Beschaafdere lieden verklaren in dien toestand,

{==384==} {>>pagina-aanduiding<<}
dat zij inderdaad, doch geenszins op dezelfde wijze, hooren en zien, als in den wakenden staat; maar dat zij het zintuig, hetwelk zij nu gebruiken, door woorden niet kunnen uitdrukken.
Door welk werktuig worden dan de indrukken der uitwendige voorwerpen aan het algemeen-gevoel medegedeeld? Hieromtrent durf ik geene uitspraak doen; terwijl ik berust in de getuigenissen dier geloofwaardige mannen, welke vaststellen, dat zoodanige menschen door de omstreek der maag, praecordia, zien. Anderen, evenwel, als wienholt, insgelijks een getrouw waarnemer, verzekeren, dat somwijlen de zigtbare voorwerpen door de oogen tot de ziel kunnen komen, ofschoon dezelve gesloten zijn. Het meisje van wienholt, III B. 3 th. s. 209-13, las, terwijl men haar het boek voor de geslotene oogen hield, doch schreef, het papier op de knie houdende, zeggende, dat zij niet zoo zeer het gezigt tot het schrijven als tot het lezen noodig had.
Het organisch gevoel nu, hetwelk deszelfs zitplaats in de zenuwknoopen heeft, is in dezen toestand zoodanig verhoogd, dat het zelfs de verrigtingen der hersenen vervangt, zoodat het instinct en de kennis aangaande de eigene ligchaamsgesteldheid, welke in den wakenden staat ontbreekt, nu ontwaakt, en, als 't ware, onfeilbare uitspraken omtrent dezelve doet. Dat het organisch gevoel en werkvermogen der zenuwknoopen hier vooral verhoogd is, blijkt ook daaruit, dat gewoonlijk aandoeningen der buikszenuwvlechten en van den halve-maanswijzen zenuwknoop dezen staat voorafgaan. Ik ben derhalve van oordeel, dat er een ander middelpunt des gevoeligen levens, dan in den wakenden toestand, wordt voortgebragt. Door de afleiding der levenskracht van de hersenen, door middel der manipulatien, wordt het organisch gevoel in de buikszenuwknoopen opgehoopt of versterkt, terwijl met de hersenen tevens de uitwendige zintuigen in eenen slapenden toestand geraken. Dit organisch gevoel wordt in de zenuwknoopen zoo sterk opgewekt, dat, even gelijk de lagere diersoorten geene uit-
{==385==} {>>pagina-aanduiding<<}
wendige zintuigen behoeven om te zien, te hooren of te rieken, ook de slaapwandelaren het zintuig des gezigts kunnen ontberen, daar de inwendige gewaarwordingen hiertoe insgelijks bij hen voldoende schijnen te zijn (*).
Wienholt, welken ik eershalve noem, heeft getracht, deze verschijnselen van het Somnambulismus uit de Harmonia Praestabilita van leibnitz te verklaren; doch hij schijnt de meening van dezen grooten wijsgeer kwalijk te hebben begrepen, naardemaal deze stelde, dat de gewaarwordingen in de ziel zich in eene vaste orde, en wel gelijktijdig met de aandoeningen der zenuwen, opvolgden; maar nergens heeft hij gezegd, dat zoodanige gewaarwordingen zonder indrukken der zenuwen, op zichzelve, ontstaan kunnen. In zoo verre stem ik nogtans met wienholt overeen, dat door deze verschijnselen de hoop der onsterfelijkheid gevoed en versterkt wordt; daar er geen twijfel overig blijft, of wij kunnen gevoelen en gewaarwordingen verkrijgen zonder eenige tusschenkomst der uitwendige zintuigen.
Daar er evenwel ook thans nog zeer veel duisters en twijfelachtigs in dit stuk overblijft, zal het dienstig zijn, dat

{==386==} {>>pagina-aanduiding<<}
men vooral den aard der zenuwknoopen verder naspore, en onderzoeke, in hoe verre zij somwijlen volkomene geleiders, somwijlen halve geleiders, en dan wederom vrijstellers van deze onweegbare levensstoffe zijn. In den natuurlijken staat zijn zij vrijstellende; zij worden halve geleiders in den staat, die tot het Somnambulismus nadert, doch zijn gelcidende in de volkomene slaapwandeling. Door middel van deze zenuwknoopen, wordt het organisch gevoel door het geheele ligchaam zoo verspreid, dat de mensch op het duidelijkst gewaarwordingen van alle uitwendige voorwerpen, in derzelver verhouding tot dit levensbeginsel, verkrijgen kan. - Ik zie niet in, waarom gmelin voor het grootst verschil tusschen de Electriciteit en de kracht, die hier werkzaam is. houdt, dat de laatste nimmer in gezonde, maar steeds in ziekelijke personen wordt opgehoopt. Bijaldien het Galvanismus eene wijziging is der Electriciteit, vooral opgewekt in dierlijke ligchamen, zal dezelve zich natuurlijk anders verhouden in dieren dan in een electriek werktuig, ofschoon dezelve bestendig aan dezelfde algemeene wetten gehoorzaamt. En gelijk de Trilrog, Raja Torpedo, en de Beefaal, Gymnotus Electricus, naar willekeur de Galvanische kracht kunnen ontladen, zoo is het ook geenszins onwaarschijnlijk, dat de mensch dezelsde kracht, waarvan hij overvloed bezit, door eene vaste en voortgezette wilsbepaling, op anderen kan rigten; weshalve de voorstanders dezer leere niet moeten bespot worden, wanneer zij vaststellen, dat eene vaste en standvastige bepaling van den wil tot het voortbrengen der magnetische uitwerkingen noodzakelijk zij.




Verslag wegens het nog zeer schaars bekende koningrijk Nepaul.

(Vervolg en slot van bl. 185.)

Voornamelijk bestaan de inwoners uit de twee hoogere klassen van Hindus en een' stam, Newars geheeten, waar-
{==387==} {>>pagina-aanduiding<<}
schijnlijk van eene Tartaarsche of Chinesche herkomst. De eerstgemelden dezer ingezetenen (die het leger van den Staat uitmaken, en alle posten van aangelegenheid bekleeden, zoo in het burgerl ke als in het krijgswezen) vindt men allerwegen door het land verspreid. De Newars treft men meestal bepaaldelijk aan in de vallei van het eigenlijke Nepaul. De Dhenwars en Mhanjes zijn de boeren en visschers in den westelijksten oord. De Bhootias beslaan (over 't algemeen gesproken) zulke gedeelten van de Kucha, als begrepen zijn in het Nepaulsche grondgebied. De Bhanras maken eene soort van Separatisten uit van de Bhootias. Men rekent derzelver getal op omtrent 5000. Zij scheren hunne hoofden gelijk de Bhootias, en nemen vele van de godsdienstige gebruiken zoo wel, als burgerlijke gewoonten dezer Afgodendienaars waar, in eene taal, welke zij gezegd worden in hunne H. Schriften te bewaren. Oostwaarts worden eenige gedeelten van Nepaul bewoond door Stammen, van welke men weinig meer dan den blooten naam weet. De Newars zijn verdeeld in verscheidene Kasten, welker meesten den oorsprong schijnen te ontleenen van de oudere Hindus, naar eene overoude rangschikking, bij welke de handel en het bedrijf wordt in acht genomen. De geheele bevolking wordt op omtrent een half millioen geschat.
Naardemaal Nepaul sinds vele eeuwen beheerscht is door Rajepoot-Prinsen, en daar de verscheidene klassen van Hindus, door alle tijdperken heen, blijken een groot gedeelte der bevolking te hebben uitgemaakt, helt men natuurlijk over, om eene algemeene gelijkvormigheid te vinden in de zeden en gewoonten van dit gedeelte der inwoneren en de soortgelijke Sekten in de naast bijgelegene landen. De onderscheidingen, echter, welke hen van elkander afzonderen, of in het stuk van zeden, gewoonten en kleeding, zijn zoo zwak, dat men ze naauwelijks kan opmerken, en oneindig veel geringer, dan men zou hebben mogen verwachten, wanneer men in overweging neemt, dat Nepaul het éénig Hindu-land is, 't welk nooit stoornis leed door eenige magt der Muzelmannen.

{==388==} {>>pagina-aanduiding<<}

Tusschen de Newars, 't is waar, en de Hindu-inwoners van Nepaul doen zich zeer wezenlijke verscheidenheden op; alle ten overvloede uitwijzende, dat zij een op zichzelve staand ras van menschen zijn, wier herkomst niet afgeleid kan worden van eene der naast rondom liggende natiën. Zij maken een vreedzaam, vlijtig en zelfs vernuftig volk uit, zeer vast gehecht aan de bijgeloovige begrippen, door hen omhelsd, en redelijk wel bevredigd met het dragen der ketenen van hunne Ghoorkhali-overwinnaren; schoon dezen de inschikkelijkheid niet betoonen, welke vroegere overwinnaars hun bewezen, die, onder meer andere toegevendheden omtrent de gebruiken der Newars, geene zwarigheid maakten om buffel-vleesch te eten.
De Purbutties, of Hindu-bergbewoners, spreken zeer laag van den moed en de dapperheid der Newars: zeldzaam worden zij in de legers des Rijks gebruikt. Hunne bezigheden zijn landbouw, kunsten en handwerken. De wijze, waarop zij het land bouwen, toont, dat zij in staat zijn om zwaren arbeid uit te harden; de lasten, welke zij dragen, wijzen uit, dat zij groote ligchaamssterkte bezitten; terwijl vele hunner handwerk-voortbrengselen tot overtuigelijke blijken strekken van hunne bedrevenheid in nuttige kunsten. Over 't algemeen zijn zij van middelbare grootte, hebben eene breede borst en schouders, sterke leden, ronde, eenigzins platachtige aangezigten, kleine oogen, platte, eenigermate breede neuzen, voorts een open en niet onbevallig uitzigt. Vele der vrouwen te Bhatgong hebben eene gezonde kleur op de wangen; voor het overige gelijken zij zeer op de mannen: de kleur der beide seksen valt tusschen het vale en koperkleurige. - Het is eene meldenswaardige zeldzaamheid, dat de Newar-vrouwen (even als die onder de Nairs) zoo vele mannen mogen hebben als zij verkiezen, vrijheid bezittende om steeds van hen te scheiden om de geringste oorzake.
De Volksgodsdienst van Nepaul verschilt niets van het Hinduism, in Bengalen heerschende, uitgenomen voor zoo verre als de afzondering huns lands moge gestrekt heb-
{==389==} {>>pagina-aanduiding<<}
ben om dezen in een' staat van grooter zuiverheid te bewaren.
Het Rijksbestuur van Nepaul is, gelijk dat van alle Aziatische landen, despotiek. De Choutra is de eerste Staatsdienaar van den Rajah, tot wiens maagschap hij altoos behoort. Hij heeft zeer groote inkomsten, welke hij, behalve zijn jaargeld, van de rijstplantaadjen door geheel het land trekt. Deze plantaadjen moeten ook opbrengen aan de vier Kajees, of Schatbewaarders. Op hen volgen de Sindars, of Krijgsbevelhebbers, die mede van de rijstlanden trekken; ook worden de Khurdars, of Secretarissen, daaruit betaald. De Kupperdar heeft het toevoorzigt op des Rajahs juweelen en kleederkamer. Bij dezen, als de voornaamste Officieren van het Nepaulsche Rijksbestuur, moet nog gevoegd worden de Tichsali, of Opperopzigter van de Munt; de Dhurma-Udhibihar, of Opperregter, wiens inkomsten men zegt dat zeer groot zijn. - De wet in Nepaul, of althans de volvoering van dezelve, is zoo gebrekkig, dat behadur shah gezegd wordt, ten eenigen tijde het plan gehad te hebben, zich bij het Engelsche Gouvernement te vervoegen, om een wetboek ten beteren besture des lands.
De Koophandel van Nepaul is bij lange zoo uitgebreid niet, als dezelve, onder behoorlijke schikkingen, binnen korten tijd, zou kunnen worden. Eenige van de belemmeringen, die denzelven tegenstonden, zijn uit den weg geruimd door het verdrag met de Engelsche Compagnie, ten jare 1792 gesloten: dan, dezelve kwijnt nog, uit hoofde van verscheidene onstaatkundige bepalingen, deels ontstaande uit jaloezij, deels te zoeken in de onkunde van het Nepaulsche Rijksbestuur, dan ook voor geen gering gedeelte te wijten aan de monopolien, van welke zekere Uluts, of Kooplieden, sinds lange in 't bezit geweest zijn, en welke zij pogen vast te houden door alle kunstenarijen en streken. Met één woord, de nadeelen, door dezen aan den koophandel van Nepaul toegebragt, is juist van denzelfden aard, als die aan den handel onzer Engelsche Vastigheden in het Oosten,

{==390==} {>>pagina-aanduiding<<}
door kooplieden van denzelfden stempel van ons eigen land, die het voorregt van monopolie verkregen hebben. - Ware het niet uit hoofde van deze soort van hindernissen, dan zou er zich reden opdoen om te gelooven, dat er een uitgebreide handel zou kunnen gedreven worden tusschen Thibet en de Bezittingen der Engelsche O.I. Maatschappij over Nepaul, tot groot voordeel van beiden. Uit Nepaul worden uitgevoerd olifanten, olifants-tanden, rijst, timmerhout, huiden, gember, terra japonica, wasch, honig, razijnen, fruit, peper, specerijen, ghee, lamp-olie, en katoen. De belastingen van de Compagnie tot Bengalen zijn geregeld door het verdrag, waarvan ik reeds melding maakte. De belastingen op goederen tusschen Thibet en Nepaul loopen tot eene schrikbarende hoogte. De Compagnie voert te Nepaul in, wollen stoffen, ruwe zijde, chitsen, gouden en zilveren passement, karpetten, messen, sandelhout, aluin, kwikzilver, tin, zink, lood, verfhout, zeep, tabak, enz.
De Newars, die bijkans de éénige kunstenaars in dit land zijn, schijnen kennis te hebben aan de meeste handwerken van hunne Behar-naburen. Van lakens vervaardigen zij nogtans alleen eene grove soort. Zij werken goed in ijzer en koper; zij munten uit in hout te beärbeiden; schoon het zeer opmerkelijk is, dat zij nimmer eene zaag gebruiken, en het hout alleen bewerken met dissel en bijl. Zuidwaarts vervoeren zij eenige van hunne koperen vaatwerken, en hunne messen zijn geenszins te versmaden. Zij vergulden zeer goed, en gieten schellen van eene kloeke grootte; zij maken papier, en bereiden sterke wateren en gegist hebbende dranken.
Het zilver, over Thibet in Nepaul gekomen, moet in de munt gebragt worden, daar het niet vrijstaat zilver in Hindustan te voeren. Ter verruiling voor zilver ontvangt de koopman rupijen, doch met veel verlies voor het munten en van wege het allooi. Goud is doorgaans eene monopolie van het Landbestuur geweest, 't welk de handelaars in 't zelve verpligt, hetzelve voor eenen lagen prijs

{==391==} {>>pagina-aanduiding<<}
aan de munt te verkoopen. Men wil, dat het Landbestuur zeer rijk is.
Van de sterkte des Legers dezes Lands weet de Kolonel kirkpatrick weinig, schoon hij denkt dat dezelve niet veel beteekene. De ongeregelde krijgsbenden zijn gewapend met vuurroers, bogen en pijlen. De geregelde zijn eenigermate gekleed op de wijze van de Purgunna Sepojers, voorheen in dienst van de Engelsche O.I. Compagnie, met dit onderscheid, dat de soldaten geene gelijke kleeding hebben; dezen treden in 't groen, anderen in 't blaauw ten voorschijn: zij zijn alle met vuurroers gewapend. De geregelde krijgsmagt bestaat tegenwoordig uit tusschen de vijftig en zestig Compagnien, elk van honderd veertig man. Deze geregelde troepen trekken niet op noch dragen hunne wapenen eenigzins beter en geregelder dan het gemeene krijgsvolk, onder den naam van Sepojers, in dienst van de Hindustanner Mogendheden. Hunne krijgstucht is ook niet strikter: een soldaat, die wederzin in den dienst krijgt, heeft volle vrijheid denzelven te verlaten.
Zij zijn echter dapper, en in staat om groote moeijelijkheden uit te harden. De Nepaulsche krijgsmagt gaf hiervan een doorstekend blijk, bij derzelver terugtogt van Diggercheh, of Tessoo Lomboo, ten jare 1790, wanneer het leger, beladen met den buit van die vermeesterde stad, om verscheidene redenen, schoon de winter reeds vrij verre gevorderd was, verkoos, den weg over Khartach en Huetta te nemen, in stede van den gewonen over Kooti, op welken laatstgemelden zij vreesden, het onderzoek van den medegevoerden buit door de daar geplaatste krijgswachten niet te zullen kunnen ontgaan. De gevaren, aan welke zij zich te dezer gelegenheid blootgesteld vonden, waren van dien aard, dat men in Europa een Oostersch leger niet in staat zou oordeelen, om dezelve uit te harden, of te gemoet te treden, als 't ware, op de grenzen van Bengalen. In 't kort, het is eene onbetwistbare daadzaak, dat deze Nepaulsche krijgsbenden, bij het overtrekken van de bergketen, welke

{==392==} {>>pagina-aanduiding<<}
zich in eene zuidoostelijke rigting uitstrekt van de nabuurschap van Kooti tot het land der Limbooas en van de Dewa Durmath, met de grootste moeite en het hagchelijkst gevaar, togen langs eenen weg, zoo dik en diep met sneeuw bedekt, dat de minste verkeerde stap den dood dreigde. Tusschen de vijf en zes dagen bragten zij in dezen hagchelijken toestand door; de nachten moesten zij op de sneeuw doorbrengen, na dezelve te dien einde plat getreden te hebben, zoo goed zij konden; schoon zij somtijds dit werk naauwelijks gedaan hadden, of eene nieuwe sneeuwvlaag dreigde hen te overdekken. Het verlies des legers op dezen hertogt, die begeleid werd door damoodur, paurdi en bem shah, wordt gezegd meer dan 2000 man bedragen te hebben; van welk aantal eene groote menigte dood vroor. Het hulpmiddel, zoo algemeen en zoo krachtdadig in de noordelijke deelen van Europa en Amerika, om door het wrijven met sneeuw de bevrozene leden te herstellen, was den Nepauleren onbekend. Wanneer men naderhand hun zulks vermeldde, beweenden zij bitterlijk hunne onkunde daaraan ten tijde des ongevals, wanneer zij zich dagelijks genoodzaakt vonden, velen hunner togtgenooten in den deerlijksten toestand achter te laten; terwijl anderen zich gelukkig keurden, als zij met verlies van teenen en vingers er afkwamen.
De Pundits van Nepaul behoeven voor hunne broeders niet te wijken in die takken van wetenschap, welke in Hindustan worden aangekweekt. Starrekunde en hare slechte zuster, starrewigchelarij, zijn de meestgeliefde oefeningen. Misschien is er geene plaats in Indië, waar eene opspeuring van oude en belangrijke Sanscritsche handschriften, in alle vakken van wetenschap, gelukkiger zou slagen, dan in de vallei van Nepaul, en bijzonder te Bhatgong, de Benares van het Ghoorkhali-grondgebied. De Kolonel kirkpatrick brengt, op bekomen narigt, een voorbeeld bij van eene enkele bijzondere boekerij, 15,000 boekdeelen bevattende. De Nepaul Pundits maken veel werks van het Sanscrit, en wat tot deze taal behoort.

{==393==} {>>pagina-aanduiding<<}

Behalve de Staten, die hem onmiddellijk toebehooren, is er naauwelijks eene afdeeling in de vermeesterde Landen van den Ghoorkhali, waarin die Vorst zich geen grooter of kleiner gedeelte des lands heeft toegeëigend. Eenige dezer landen worden beärbeid door boeren, met welken hij de opbrengst gelijkelijk deelt; andere staan onder het beheer van zijne gelastigden, en worden bewerkt door de nabij wonende landlieden, die verpligt zijn, een zeker aantal dagen des jaars in dezer dienst te besteden; andere worden verhuurd. Van de eerstgemelden trekt de Vorst bijkans alles, wat hij voor zijne keuken en andere gedeelten van zijn huishouden noodig heeft. Birtha-landgoederen (zelden dan aan Brahminen uitgegeven) zijn vrij van opbrengsten, zoo verkoopbare als erfelijke; schoon zij, in gevolge van eenige misdrijven, voor verbeurdverklaring blootstaan. Hier staat aan te merken, dat, schoon de Souverein, strikt gesproken, geen eisch heeft op de eigenaars dier landen, dan dat hij zijne gebeden uitstorte, dezen het nogtans geraden vinden, den Vorst met meer zigtbare ondersteuningen te gemoet te komen. Dit is bijzonder noodig bij de troonbeklimming van eenen nieuwen Rajah. De Soona Birtha-dienst bestaat in het houden der afschriften, en wordt bij den dood van iederen Rajah vernieuwd; een maatregel, zeer geschikt om Vorstbehagende gevoelens aan te kweeken.
Voorts worden de Kohyra- en Bari-landen, waaraan waterbronnen en rivieren ontbreken, door de armen beärbeid; zij betalen eene belasting, geëvenredigd aan het getal der ploegen en spaden, door hen gebezigd. In de Kaith-landen verdeelt de eigenaar gelijkerhand met den bebouwer de opbrengst, die al de last der beärbeiding voor zijne rekening heeft, het zaad om te zaaijen uitgezonderd. Vele der Kaith-landen brengen drie oogsten 's jaars voort; een van rijst, een van weit, en een van een uitstekend gewas, Tori geheeten. Het zuikerriet wordt op vele der Kaith-landen geteeld. In 't algemeen rekent men, dat deze landen van het zaad twintig- of dertigvoud opbrengen. - De ploeg is bij de Newars weinig bekend: het is eerst

{==394==} {>>pagina-aanduiding<<}
sinds zeer onlangs, dat eenigen, die de landen omstreeks Thankote beslaan, zich hebben laten bewegen om dit werktuig des landbouws te bezigen Het vooroordeel tegen het gebruik daarvan schijnt den oorsprong te ontleenen uit den verregaanden eerbied, welken zij voeden voor den stier. Schoon zij ten opzigte van den buffel geene onderscheiding altoos betoonen, oordeelen zij het eene heiligschennis, zelfs de beeldtenis van een' stier anders dan in eene biddende houding te naderen. Dit gaat zoo verre, dat een kwaadwillige, de akkerwerkzaamheden zijns nabuurs willende schorten, zeker dit zijn oogmerk zal bereiken, door eene houten of steenen afbeelding van eene koe in het midden van diens land te zetten.
De kosten van het onderhoud des krijgswezens worden betaald door een omslag over de landerijen; schoon, in sommige omstandigheden, de krijgsman zijne bezolding óf uit de schatkist óf in koorn ontvangt.




De terugtogt des Franschen legers van Moscow.

Een Tegenhanger van De Verwoesting van Moscow door de Franschen.

(Uit het Engelsch.)

De vorst begon met eene gestrengheid, zelfs in Rusland ongewoon. Napoleon's ellendige vlugtelingen waren verpligt op de bloote sneeuw te bivouakeren, met geen ander deksel dan jagtsneeuw, welke tegen hunne ontbloote ligchamen, als scherpe schichten, werd aangedreven. In deze verschrikkelijke nachten van meer dan doodelijke koude, poogden zij vuren aan te maken; en rondom de smeulende vonken schoolden ze zamen, ten einde elkander de warmte mede te deelen, die een ieder nog bezat. Doch deze was zoo gering, dat in weinig uren vele honderden stierven; en, wanneer de morgen daagde, beschouwden hen hunne overgeblevene kameraden in akelige kringen des doods rondom de glimmende asch.
Het was naauwelijks bij het geheugen der oudste lieden in Rusland, dat de winter zoo vroeg en met zulk eene ijzeren

{==395==} {>>pagina-aanduiding<<}
gestrengheid was begonnen. Doch het onguurste weder vond nimmer een volk onvoorbereid, dat van kind af aan was gevormd om deszelfs jaarlijksche terugkomst te verduren, en nooit onvoorzien was van middelen om alle buitengewoon geweld tegenstand te bieden. De Keizer, en de patriottische geest zijner Edelen, had de Russische armee overvloediglijk verzorgd met voorraad en winterkleeding; en, schoon te velde onder al de ongenade van het jaargetij, gevoelden zij ter naauwernood zijne felle koude.
Niet alzoo het Fransche leger. De lieden, deszelfs legioenen te zamenstellende, waren meestendeels geboren onder eenen zachteren hemel; hun ligchaamsgestel kende geene gewaden, toereikende tegen de aanvallen, welke in kouder oord op hen zouden worden gemaakt; en, daar geene nieuw uitgevonden middelen waren in het werk gesteld om hen tegen zoo onontwijkbare plagen te beschutten, zoo kon het gevolg niet anders dan noodlottig zijn.
Dag aan dag sleepten deze ongelukkigen hun jammerlijk bestaan voort. Alle denkbeeld van krijgstucht lag ter zijde geschoven: het was niet meer een terugtrekkend leger, maar een hoop uitgehongerden, elk zijn eigen levensbehoud bezoekende, en onbezorgd omtrent alle andere voorwerpen ter wereld. Van tucht of order te spreken, scheen hun bespottelijk. Zij verachtten een bevelhebberschap, zoo onmagtig, dat het slechts zijne bevelen kon geven aan hunne wegstervende rijen. - ‘Geef ons brood,’ was gemeenlijk hun antwoord, ‘en wij zullen u gehoorzamen!’ Ofsicier en gemeen te zamen versmaadden iedere poging der Generaals, om de ondergeschiktheid en het zigtbaar voorkomen van eene armee te handhaven. Zij verwijderden zich in benden, als wilde beesten huilende naar hunne prooi; en zamenscholende, of in wanhopige afzonderlijke pogingen, rukten ze iederen hinderpaal neder op hunnen weg, om voedsel en kleeding op te doen. Vriend en vijand werden besprongen; zelfbehoud was hunne eenige beweegreden, en wanneer zich geen Russisch eigendom ter plundering aanbood, vielen zij op hunne eigen wagens, en beroofden ze van derzelver lading. Eene vreesselijke uitzinnigheid overviel duizenden, en werwaarts zij zich begaven, kenmerkten de gruwelijkste schouwspelen hunne voetstappen. Hunne gedaante scheen naauwelijks meer menschelijk; sommiger aangezigten

{==396==} {>>pagina-aanduiding<<}
waren ontsteld en misvormd door het verlies van verscheiden deelen door de bijtende vorst; anderen hadden hunne handen of voeten verloren, ja andere geheele ledematen; doch zelfs deze rampen waren gering, in vergelijking met de opeenstapeling van ligchaamslijden, (tot hiertoe onbekend in de jaarboeken der wereld) die velen overviel, en kwalen voortbragt, voor welken nog geen naam bestaat. Het verschrikkelijkst Golgotha van menschenoffers, den Molochs van Indiën geslagt, kon niet méér opgevuld zijn met wrakken der sterfelijkheid, dan deze weg des doods. Hier stierven de menschen op allerlei verschrikkelijke wijze, en uitgebreid en hoog waren de stapels hunner overblijfselen. Sommigen lagen in benijdenswaardige rust; maar de geschiedenis zal het afschuwelijk feit hebben te verhalen van geschondene ligchamen in grooten getale, verscheurd door de handen hunner zinnelooze kameraden, die, tot dolheid vervoerd door de prikkels van onbevredigden honger, op de ledematen der dooden aanvielen, en het walgelijk vleesch met de graagte van kannibalen verslonden!
Zoodanig waren de uitwerkfels bij de hevigste karakters onder deze ongelukkigen; doch die van bedaarder geäardheid droegen de jammeren des gebreks en der koude met stomme wanhoop, tot dat, de zwakheid huns gestels hun niet toelatende tegen den invloed der vorst te worstelen, eene akelige en doodelijke slaperigheid alle hunne vermogens beving. Duizenden vielen, in dezen staat, in de handen der overwinnaars; zonder spraak, van alle gewaarwording beroofd, en bijkans roerloos, hielden ze op te leven, eer ze ophielden adem te halen.
De fiolen der wrake schenen alle hare woede uit te storten over het leger van napoleon. Het was een tooneel, dat den ongeloovigsten geest moest doen stilstaan tot nadenken; het was een tooneel, om het versteendste hart toe te nijpen door benaauwdheid. Bitter was toen de kelk des jammers, dien de mensch tot op den droessem dronk!
Daar de mensch zichzelven, eigenwillig, in dezen weg der jammeren stelde, schijnt het slechts regtvaardig, dat hij het langst geteisterd werd. De arme dieren, welken het Fransche leger tot zijne togtgenooten bij den inval had gemaakt, leden desgelijks; doch de dood ontsloeg hen spoedlger van hunne benaauwdheden. Overal op den terugtogt werd opgemerkt, dat, schoon den mensch al de ellenden ten deel vielen, welken de

{==397==} {>>pagina-aanduiding<<}
rede, in zulk eenen toestand, moest voegen bij die van het ligchaam, nogtans de dieren de noodlottige uitwerksels van het getijde meer onmiddellijk gevoelden. Elken dag en nacht stierven de paarden bij honderden. Deze arme schepsels hadden lang zonder voeder geweest, en de vermoeijenis, door hen uitgestaan, had ze geheel uitgeput, alvorens zelfs de winter inviel; doch, toen deze den laatsten slag voegde bij de ellende der Fransche armee, werd geene zorg gedragen de dieren te schoeijen voor derzelver ijstogt, en het gevolg was kwetsingen aan de voeten, welke niets in staat was te genezen, en eene zwakheid der ledematen, welke het dier dermate uitputte, dat het meestal onbruikbaar werd. Om te vergoeden, wat de verzwakte kracht van weinigen niet vermogt, werden velen tot bijstand aangebragt; zoodat, in stede van het gewone span paarden om een zwaar stuk geschut of een' wagen te trekken, twaalf, veertien en dikwijls twintig tot deze taak werden gebruikt. Doch, zelfs met deze vermeerdering, aan eenen rijzenden grond komende, waar de last moest opgevoerd worden, vonden ze daarin eenen onoverkomelijken hinderpaal, en kanonnen en wagens werden achtergelaten. De ruiterij (alles met uitzondering van die der gardes) moest van uur tot uur afzitten, om met hare paarden bij te staan bij deze, veelal ijdele, pogingen om het geschut en de bagaadje te redden. Somtijds werd, om de paarden te bewaren, de bagaadje achtergelaten, en dikwijls waren beide te zamen verloren, de arme beesten in ééns bezwijkende onder den te zwaren last, en de verlaten wagens, in het gezigt der eigenaars, genomen wordende door de zwervende Kozakken.
Het groote Russische leger, zijnen marsch langs zijpaden voortzettende, hield zich nevens den terugtrekkenden vijand. De Generaal miloradovitch hield niet op hunnen linkervleugel te drukken, terwijl hij vorderde te gelijk met platoff en zijne zwermen van den Don, die, met een heviger vuur dan ooit de noordelijke zon uitschoot, het corps van beauharnois op het lijf zaten. De doortogt van den Dnieper tot aan Dorogobouche was vroeger bezet door de Russen; en eene sterke magt van hunne groote armee naderde vast, om des vijands bezwaren bij het doortrekken nog steeds te vergrooten.
Ieder arm was, in dit ontzaggelijk oogenblik, opgeheven,

{==398==} {>>pagina-aanduiding<<}
om het Rijk van deszelfs aanvallers te zuiveren, en eene schrikltelijke vergelding op hunnen kop te wentelen. De groote, de bejaarde koutousoff rustte dag noch nacht, maar stelde zichzelven te aller ure, en aan elke onguurheid van het luchtgestel, bloot, om over den voortgang van 's vijands vlugt te waken, bezwaar en vermoeijenis met de jongsten en vlugsten der soldaten te deelen. Aan hunnen arbeid en hunnen roem deel nemende, vergat hij de verdiensten van zijn eigen opwekkend voorbeeld, en vorderde, met deze ronde woorden, de dankbaarheid der nakomelingschap voor de mannen, welken hij tot de overwinning voerde. ‘De Kozakken doen wonderen van dapperheid. Zij verstrooijen niet alleen geheele kolonnen van 's vijands infanterij, maar vallen met onbeteugelden moed op zijne vuurbrakende artillerij; zij verstrooijen al wat hun tegenstaat. Inderdaad, dezelfde geest bezielt het gansche Russische leger.’
Op den zevenden November trok de Generaal platoff, aan het hoofd van zijnen hoop oorlogslieden, snellijk langs de regter zijde van den weg, naar Dorogobouche leidende. Het voorwerp zijner vervolging was beauharnois, en zijne Kozakken in stellingen te plaatsen, om de roovende partijen der vlugtelingen te beletten, de dorpen te verwoesten, welke de uiterste vernielingen van den oorlog tot nog toe ontkomen waren. Afdalende naar den weg, welke van Dorogobouche naar Douchovochina voert, niet ver van het dorp Zeselia, ontmoette hij eene afdeeling van beauharnois. De dappere Chef der Kozakken schaarde, op het eigen oogenblik der ontmoeting, zijne makkers in slagorde; hetgeen hij met voordeel kon doen, daar de vijand eene zeer open stelling had genomen. Hij beval, dat de beide flanken van zijne partij te gelijker tijd zouden worden besprongen, terwijl hij met een uitgelezen eskadron het centrum wilde doorboren. De Overwinning scheen thans zich op zijnen helm geplaatst te hebben. Des vijands linker en regter zijde werd overvleugeld, en het centrum, niet in staat den vereenigden aanval van jagers, artillerij en Kozakken te weêrstaan, maakte ruimte naar alle kant; sommigen vlugtten, maar velen vielen, verwende de blanke sneeuw met stroomen menschenbloed. Op ieder punt geslagen, scheidde deze eenmaal ontzaggelijke divisie voor het zwaard der overwinnaars vaneen, een gedeelte vlugtende naar

{==399==} {>>pagina-aanduiding<<}
Douchovochina, het andere den weg naar Smolenzk inslaande. Platoff zond een sterk corps om de laatsten te vervolgen, terwijl hij zelf de eersten (aan wier hoofd beauharnois was) op de hielen zat met eene magt van troepen, die besloten hadden derzelver bevelhebber te vatten of te vervolgen tot aan de grenzen van het Rijk.
De dappere stoet kwam, des anderen daags, te gelijk met het voorwerp van zijne jagt nabij de hoogten van de Vope. De dampkring was donker door eene dik vallende sneeuw; maar duisternis en licht waren hetzelfde voor de geestdrift der Kozakken; de gloed van hun eigen vuur was toereikend, en het gevecht werd vernieuwd. Beauharnois bood krachtiger weêrstand dan bevorens; zijne soldaten ontvingen den aanval der Russen met eene woedende tegenweer, en de slag duurde eenen korten tijd met eene soort van worstelenden moed. Doch, het was niet de moed van geregelde krijgstucht; de stem van het commando werd niet gehoord; alles was het gevolg van afzonderlijk gevoel, het eene oogenblik zijnen vijand neêrsabelende, en het naastvolgende, door zinnelooze wanhoop gejaagd, zichzelven werpende in de scherpe wapens der Kozakken.
Meer dan vijstienhonderd vijanden werden afgemaakt gedurende de aanvallen dezer twee dagen, en vijfendertig-honderd gevangen genomen. Onder de laatsten was de Generaal sanson, vele Chefs van Regimenten, en meer dan honderd Officieren van lageren rang. De buit was twee-en-zestig stukken geschut, verscheiden standaards, bagaadje, enz. enz.
Platoff, bijna geheel de divisie van beauharnois vernield hebbende, zette zijne beweging voort op Douchovochina, om derzelver uitroeijing te voleinden, en zond vervolgens acht regimenten Kozakken, om diegene te versterken, welke reeds naar den kant van Smolenzk waren afgevaardigd. Zijne bedoeling was, deze voordeelen te vervolgen, door op den grooten weg voort te rukken tot bij Selobpneva, en dan, zwenkende op de hoofden van 's vijands vorderende kolommen, dezelven af te snijden en te verdeelen in voor- en achterhoede.
Weinig tijds na deze actie, onderschepten eenige Russische partijgangers eenen Franschen courier, met brieven van de geslagen divisie aan die te Smolenzk. Twee zijn hierbij gevoegd van beauharnois, en zij zullen geene flaauwe indrukken

{==400==} {>>pagina-aanduiding<<}
mededeelen van zijne eigen gedachten omtrent de jammeren der ellendelingen onder zijn bevel.




Brief van den Onderkoning van Italië aan den Prins van Neufchatel, uit het dorp Zeselia, Nov. 7, 1812.

Ik heb de eer uwe Hoogheid te berigten, dat ik mij in beweging stelde te vier ure dezen morgen; doch de slechtheid der wegen en de gestrengheid van de vorst wierpen den marsch mijner divisie zoo vele zwarigheden in den weg, dat alleen onze voorhoede in staat was deze plaats te zes ure in den avond te bereiken, de achterhoede eene stelling nemende omstreeks twee uren achterwaarts.
Te vijven in den morgen verscheen de vijand op onzen regter vleugel, vallende te gelijker tijd onze voor- en achterhoede en centrum aan, met artillerij, Kozakken en dragonders. Aan het hoofd vond hij eene opening, van welke hij terstond partij trok, en, met een luid houra! aanvallende, maakte hij prijs twee stukken regiments-geschat, welke, opgehouden door eene steile hoogte, op eenigen afstand van hun escorte waren verwijderd geraakt. Het 9de regiment spoedde zich om ze te hernemen; dan, zij waren reeds weggevoerd.
Aan de achterhoede opende de vijand een vuur van vier kanonnen, en de Generaal ornano meent, dat hij op ieder der andere punten infanterij zag, met twee stukken kanon elk; doch hij verzekert dit niet als eene stellige daadzaak.
Uwe Hoogheid moet bekennen, dat mijn toestand ten uiterste bedenkelijk is; belemmerd, als ik ben, door de menigte bagaadje, met welke ik genoodzaakt ben geweest mijzelven te belasten, en door eenen langen trein artillerij, van welken, zonder overdrijving, dezen dag 400 paarden gestorven zijn. Niettemin zal ik mijnen marsch morgen, met het aanbreken van den dag, voortzetten, met oogmerk om Pologgi te bereiken, waar ik zal pogen het onderrigt in te winnen, welk bepalen moet, of ik zal voortrukken naar Douchovochina of naar Pneva.
Ik wil uwer Hoogheid niet verhelen, dat ik, na al het mogelijke gedaan te hebben, om de artillerij voorwaarts te krijgen, ten laatste in de noodzakelijkheid ben geweest, om zoo vruchteloos eene poging op te geven. In onze tegenwoordige omstandigheid moeten wij voorbereid zijn om groote opofferingen te doen, en dezen eigen dag zijn verscheiden kanonnen vernageld en begraven.
Ik heb de eer, enz.




(Dezelfde aan denzelfden.) Nov. 8, bij den doortogt van de Vope.

Ik sluit hier in een brief aan uwe Hoogheid, welke, schoon gisteren door mij geschreven, u miste te bereiken; de Officier, die u denzelven had moeten overhandigen, door zijnen gids zijnde misleid.
Uwe Hoogheid zal verbaasd staan van mij nog op de Vope te vinden. Ik ben echter niet in gebreke gebleven, om Zeselia te vijf

{==401==} {>>pagina-aanduiding<<}
ure dezen morgen te verlaten; maar de weg is zoo doorsneden met overstroomingen, dat het bijna wonderdadige pogingen vorderde om zelfs tot hiertoe te geraken. Het is met de pijnlijkste gewaarwordingen, dat ik mij in de noodzakelijkheid zie om uwe Hoogheid de groote opofferingen te belijden, welke wij hebben moeten doen om onzen marsch te bespoedigen. Deze drie dagen alleen hebben ons twee derden van onze artillerij en troepen gekost; 400 paarden stierven gisteren, en van daag hebben wij het dubbel van dat getal verloren, niet medegerekend één enkel dergenen, welke ik verpligt was aan te schaffen voor de bagaadjewagens en andere vrachten. Geheele treinen kwamen bijna op hetzelfde oogenblik om, van welken verscheidene drie malen vernieuwd waren.
Van daag is deze divisie des legers in zijnen marsch niet ontrust geworden. Sommigen meenden, dat zij Kozakken zagen zonder artillerij; doch deze omstandigheid ongewoon zijnde, mag het een misslag zijn. Zoo het berigt van een' der Voltigeurs, die op eenen stroop was uitgezonden, te gelooven is, werd hij gevolgd door eene kolom infanterij en artillerij, dezelfde rigting met ons nemende.
Van nacht zend ik eene sterke verkenning op Douchovochina, welke plaats ik staat make morgen te bereiken, voorondersteld dat de vijand mijnen marsch geenen ernstigen weêrstand tegenstelle: want ik moet uwe Hoogheid niet verhelen, dat de uitgestane moeijelijkheden dezer drie laatste dagen den geest der soldaten zoo volstrektelijk hebben ter neêr geslagen, dat ik vreeze, zij zouden op dit oogenblik buiten staat zijn tot eenige poging Velen der troepen zijn door honger en koude gestorven; en anderen hebben zich, in wanhoop, laten nemen door den vijand.
Ik heb de eer, enz.

Door op Douchovochina te rukken, sneed beauharnois de gemeenschap af tusschen hem en het grooter ligchaam der Fransche armee, en van zijn inslaan van dezen weg kan alleenlijk worden reden gegeven door zijn angstig verlangen om eenigen onderstand te vinden voor zijn uitgehongerd volk. Kon dit bevredigd worden, zoo mogt hij hopen Vitespk te bereiken, en het overschot zijner afdeeling te vereenigen met de magt van victor en oudinot, die voorondersteld werden destijds in de nabuurschap te zijn.
Wat ook verder zijn doel moge geweest zijn, de middelen, om er toe te geraken, werden door de Kozakken vernield. Zij staakten den loop hunner vervolging niet, tot zij den Onderkoning van Italië en zijn' staf naar de poorten van Smolenzk hadden gedreven, en de arme ellendelingen, die het laatste fragment zijner divisie hadden uitgemaakt, zich naar allen kant

{==402==} {>>pagina-aanduiding<<}
zagen verspreiden om schuilplaats te vinden, vlugtende in de bosschen en over ongebaande sneeuwhoopen, waar zij tot één man toe omkwamen.
Er was geen der Generaals van napoleon, die niet openlijk of heimelijk hunnen leidsman veroordeelde, dat hij er op gestaan had, Moscow met zoo grooten trein van artillerij te verlaten. De vertraging, welke dit in hunnen aftogt veroorzaakte, en de geweldige vertering van trekvee, welke het te weeg bragt om medegevoerd te worden, was eene voorname oorzaak der volgende ellenden des Franschen legers. Tijd, oneindig schatbaar in deze crisis, was meer dan verloren. De verschillende beletselen, welke deze geweldige aanhangsels van de vlugt in den weg lagen, stolen uren en dagen door de poging weg om dezelven te boven te komen; duizenden paarden, aan ruiters ontnomen, te zeer verzwakt om den last des wandelens te dragen, stierven in het jok des geschuts; en het geschut zelf werd eindelijk verlaten! doch niet voor dat de vertraging, door hetzelve veroorzaakt, het lot der armee onherroepelijk had bepaald: het was overvallen door den winter van het Noorden!
In dezen oogenblik, daar zijne afgestegene en bezwijkende benden aan de genade van derzelver vervolgers waren overgelaten, maakt napoleon kwanswijs de volgende aanmerking over derzelver toestand: ‘De vijand, die op den weg de sporen zag der ramp, die het leger had getroffen, haastte zich, voordeel met deszelfs ongeluk te doen. Hij omringde iedere kolom met Kozakken, die, als de Arabieren der woestijnen, den trein en sleep wegnamen, die van ons verwijderd waren. Dusdanige zijn de daden dezer verachtelijke ruiterij, die vertooning maken, maar niet in staat zijn eene compagnie voltigeurs in spoed te evenaren. Zij zijn vreesselijk door de gunst der omstandigheden alleen.’
Al de hoop en valsche berekeningen van bonaparte, betrekkelijk de vermeestering van Rusland, zijn verdwenen door de poging zelve om ze te verwezenlijken. Nooit was verachting van het karakter en de hulpbronnen eener Natie dieper gegrift in iemands hart, dan de verachting des Franschen Heerschers voor dit Keizerrijk. Nooit, sedert Volken bestaan, is er zoo eenparig eene vaderlandsliefde geöpenbaard, en met die vaderlandsliefde eene schakel van hulpbronnen, aan iedere vordering des tijds voldoende. De rampen van den inval, in

{==403==} {>>pagina-aanduiding<<}
plaats van de geestdrift des volks te dooven, stuwden hunnen moed en hunne onberekenbare oorlogskrachten met tiendubbel geweld voort. En terwijl napoleon der wereld aankondigde, dat hij ging om een geslacht van slaven van hunne dwingelanden te scheiden, deed hij alleen blijkbaar worden, dat in het Russisch gebied nog de burgerlijke inrigting der aartsvaderlijke tijden bestaat. Daar vindt men den erfelijk dienstbaren en den vrijen: een kring van onafhankelijke Vorsten, en derzelver leenmannen, die, geboren op de landerijen, en uit eene reeks van voorouders, even oud als de stamboom hunner heeren, eer de zoons dan de slaven van den grond zijn. Als Engelschen, in het algemeen, van Noordsch Vazalschap spreken, is het blijkbaar, dat zij ze uit hetzelfde oogpunt als de Slavernij in de West-Indiën beschouwen. Maar geen twee standen kunnen meer onderscheiden punten van verschil aanwijzen. De verpligtingen van den Russischen boer zijn dezelfden met die, welke den Chaldeeuwschen herder verbonden; de slavernij van den Neger in de West-Indiën was de slavernij van eenen Spartaanschen Heloot. Gelijk er een voortgang is in beschaving, en elke Natie niet kan voorbereid zijn, op hetzelsde tijdstip, te deelen in de voorregten van andere Natiën; zoo is het even bekrompen als bespottelijk, alle Volken te verachten, die niet tot hetzelfde punt van staatkundige bestaanbaarheid zijn opgeklommen als wijzelven. Solon gaf den Atheners niet het best mogelijk wetboek, maar het beste dat zij dragen konden. Zoodanig is altijd het gedrag der wijsheid. Natiën zijn als kinderen. Zij worden niet in volle vrijheid gesteld, vóór de opvoeding hen tot eene wet voor zichzelven heeft gemaakt. De Russische Souverein en zijne Vorsten zijn niet onkundig van dit voorschrift der Natuur. De omstandigheden der Fransche invasie hebben het karakter des volks ontwikkeld. Hoogen en lagen zijn gevoelig gemaakt omtrent hunne
betrekkelijke pligten jegens het algemeene welzijn; zij zijn bekend geworden met hunne eigen krachten, oplettend op elkanders deugden; en de gevolgen loopen in het oog. Alexander is de Vader van zijn Rijk! en de Russische Natie moet even groot worden in hare burgerlijke inrigting, als zij nu reeds beroemd is om getrouwheid en kracht der wapenen.






{==404==} {>>pagina-aanduiding<<}

Bij de eerste tijding van den intogt der bondgenooten in Parijs.


Stad des trots, van weelde en hoogmoed dronken, 
Pronkjuweel, in uwen waan, der aard! 
Stad des roofs, die in uw roofspelonken 
Buit op buit der Volken hebt vergaard! 
Stad des moords, waar nog de schimmen zweven 
Uwer Vorsten, door uw burgren omgebragt; 
Waar de wraakkreet om hun bloedig sneven 
Nog tot God stijgt uit der graven nacht! 
 
Bij 't gerammel van de slaafsche kluister, 
In uw muren voor Euroop' gesmeed, 
Juichtet gij, verblind door ijdlen luister, 
In der Menschheid smaad en grievend leed; 
Schimpend deed uw praalgebrom zich hooren: 
‘Welke Stad is mij op aard gelijk? 
Eeuwig zal de zon mijns voorspoeds gloren! 
Eeuwig duurt mijns grooten Cesars rijk! 
 
Zijne hand zal altijd lauwren plukken, 
Altijd treft de blijksem, dien hij schiet; 
't Noodlot zelfs moet voor zijn wil zich bukken, 
En de Goôn weerstaan zijne Almagt niet. 
Ziet, hij wenkt! en diadeem en kroonen 
Schittren om eene onbekende kruin; 
Ziet, hij wenkt! en heerschappijen, troonen 
Storten in en stuiven weg tot puin. 
 
'k Zie alom zijn zegerijke vanen, 
En het vlammen van zijn bloedig zwaard; 
Met den schok van stormen en orkanen, 
Stuift hij voort in onbetembre vaart, 
Over vloeden, over steile bergen - 
Tart der Alpen eeuwigdurend ijs. 
Wee hem, die zijn felle wraak durft tergen! 
Eensklaps is hij 't wis verderf ten prijs. 

{==405==} {>>pagina-aanduiding<<}

Waar de Donau met een buldrend klotsen 
Langs Germanjes oude Keizervest 
Zijne golven voortstuwt, tusschen rotsen, 
Tusschen klippen schuimend ingeprest; 
Waar Berlijn in 't effen kabblend water 
Van de Spree zijn wallen spieglen ziet, 
Of waar de Amstel met een zacht geklater 
Langs zijn frissche klaverbeemden schiet; 
 
Waar, op zeven heuvelen verheven, 
't Fiere Room' de kruin ten hemel beurt, 
En, door grootsch en prachtig puin omgeven, 
Diep 't verlies des ouden roems betreurt; 
Waar de klank van zacht bewogen snaren 
In Madrid ter eer der Donna's ruischt, 
Of waar 't koeltje lieflijk door de biâren 
Van de palmen bij Caïro suist: 
 
Daar alom, bij 't klinken der trompetten, 
En 't gejubel van den zegekreet, 
Toog hij in en gaf er zijne wetten, 
Als een God met heerlijkheid bekleed. 
Koningen, het hoofd ter aard gebogen, 
Knielden diep voor hem in 't stof ter neer, 
En ontvingen van zijn mededoogen 
En genade hunnen schepter weer.’ 
 
Stad des trots, ô staak thans 't ijdel pralen, 
Hef den toon der bittre rouwklagt aan; 
't Licht uws roems zal ras ter kimmen dalen 
En in droevig duister ondergaan! 
's Dons en Wolga's ruiterdrommen zwieren 
Als een stormwind reeds uw muren rond, 
En reeds wappren 's vijands heerbanieren, 
Waar schier nooit een vijand voor u stond. 
 
't Woest gelaat met doodlijk bleek betogen, 
Zit uw Cesar op zijn troon, en beeft; 
Wanhoop vlamt hem uit de sombere oogen; 
Wanhoop is 't, die hem verbijsterd heeft. 

{==406==} {>>pagina-aanduiding<<}

Ja, hij voelt, zijn ure heeft geslagen; 
De afgrond spart voor hem de kaken op; 
Als met duizend, duizend onweersvlagen 
Plettert hem Gods strenge wraak den kop. 
 
Ziet gij ginds dat woud van lansen blinken, 
Digt opeen als Enna's halmen-goud? 
Hoort gij ginds klaroen en pauken klinken? 
't Is de vijand, die zijn intogt houdt! 
Ja, hij stroomt, hij stroomt uw poorten binnen, 
Ruslands, Pruissens, Oostrijks heldenstoet! 
Slaafsch waait reeds van uwe torentinnen 
Hem de vlag des vredes te gemoet. 
 
Trotsche Stad, wat lot is u beschoren! 
Beef thans, beef voor 't vreeslijk uur der straf! 
Jamrend doe uw noodgebed zich hooren! 
Smeok genade, smeek ontferming af! 
Smeek, dat niet door uwe marmerdaken 
Schrikkelijk die zelfde brandtoorts woed', 
Die, met ijslijk en verterend blaken, 
't Heilig Moskow eenmaal zette in gloed! 
 
Maar geen nood! in uwer Meesters harten 
Gloeit een edler vuur, dan dat der wraak: 
't Noorden mogt het woên der vlammen tarten, 
In den strijd voor Menschheids heilge zaak; 
't Mogt de aloude vest der Czaars verdelgen, 
Voor 't behoud van 't dierbaar Vaderland; 
Niet om 't zoet van 't wreken in te zwelgen 
Steekt het Frankrijks steden in den brand. 
 
Leven zij, die onnavolgbre Helden, 
Die, voor 't hoogst en edelst doel ontgloeid, 
't Schrikgedrogt der heerschzucht nedervelden, 
Maar wier hart den wraaklust heeft verfoeid! 
Leve Ruslands moedige Alexander! 
Leve Pruissens teerbeminde Vorst! 
Leve hij, die voor het regt den stander 
Tot in 't rijk des Schoonzoons planten dorst! 

{==407==} {>>pagina-aanduiding<<}

Maar ook hij, hij leve in 't hart der braven, 
Hollands Willem, Spruit van 't edelst bloed, 
Die ons, ach, verlaagd tot Frankrijks slaven, 
Weer als vrijen 't hoofd verheffen doet! 
Heerlijk licht, schiet lang, schiet lang uw glansen 
Op het dierbaar Vaderland ter neer, 
En, zoo ge eens verdwijnt aan Hollands transen, 
ô, Verrijs dan in uw telgen weer! 
 
b.h. lulofs. 





Beschrijving van het Kremlin, en iets over Wilna.

(Uit Dr. clarke's Travels, 1800.)

Het Kremlin is, boven alle andere plaatsen, de aandacht eens reizigers ten uiterste waardig. Het was onze avondwandeling, zoo dikwijls wij ons aan gezelschap konden onttrekken. In vreemdheid en luister, overtreft het gezigt, door hetzelve, van den St. Jans toren, opgeleverd, ieder ander. Deze vesting is van allen kant omringd door wallen, torens en bolwerken, en is vol van kerk-koepels en -spitsen. De ingang tot hetzelve, van den kant der stad, gaat door een' boog, rood geschilderd, en genaamd de heilige poort. Men nadert dien langs eene brug, over de gracht, die de wallen omringt. Het is een gewelfd portaal, en tegen over den ingang hangt eene schilderij, met eene altijd brandende lamp. Hier zijn schildwachten geplaatst, en ieder wordt vermaand zijn' hoed af te nemen, en bijna honderd schreden blootshoosds te loopen, wanneer hij er doorgaat.
De groote klok van Moscow, de uitgebreidste, die immer gevonden werd, ligt in eene diepe groeve te midden van het Kremlin. Het verhaal van haren val is eene fabel, door den eenen autheur den ander nageschreven. Het geval is, dat de klok bleef ter plaatse, waar zij oorspronkelijk gegoten werd; zij werd nimmer opgehangen: de Russen mogten even goed gepoogd hebben, een linieschip van den eersten rang, met al zijn geschut en geheele uitrusting, op te hangen. Er ontstond brand in het Kremlin; de vlammen omringden het ge-
{==408==} {>>pagina-aanduiding<<}
bouw boven de klok, ten gevolge waarvan het metaal heet werd: eenig water, aangebragt om het vuur te blusschen, viel op de klok, en veroorzaakte de scheur, welke thans in dezelve wordt waargenomen.
Het groote kanon is een tweede wonder van het Kremlin. Deszelfs wijdte is zoodanig, dat een man in den mond regtop kan staan. De lip (rand) is tien duim dik. Het werd gegoten in het jaar 1674, en bleef, zonder beschadiging, in goeden staat.
Het Kremlin besluit in deszelfs omtrek het aloude paleis der Czaars. Dit is een Gothisch gebouw: men ziet een venster in den voorgevel, zich door twee Gothische pilaren onderscheidende. 't Is hetzelfde, waaruit demetrius, bij zijne poging om te ontsnappen, gedurende de zamenzwering van Zuski, ter nederviel, en zijne dije brak, alvorens zijne vermoording. Hij liet zichzelven een aanmerkelijk eind wegs af bij eene koord; maar de hoogte was nog te groot voor eenige kans op behoud. De wanhoop moet inderdaad groot geweest zijn, om iemand te verleiden om de poging te wagen. Dit venster was desgelijks de plaats, waar de Souvereinen van Rusland plagten te zitten, en de verzoeken van hunne onderdanen aan te nemen. Het verzoek werd neergelegd op eenen steen, beneden in den voorhof, en, wanneer het den Czaar goeddacht, zond hij om hetzelve. Wij bezochten de Keizerlijke schatkamer, die zich in dit paleis bevindt; de opgang tot dezelve gaande langs de steenen trappen, welke merkwaardig zijn door den moord der Strelitzen, onder de regering van peter den crooten. Zij bevat zeer weinig opmerkenswaardigs. De Koninklijke versierselen (regalia), door de Souvereinen, bij derzelver krooning, gedragen, en andere kostbaar geborduurde tabbaarden, rijk gestikt met juweelen en paarlen, zijn de voornaamste voorwerpen. Een derzelven was een vrouwekleed, hebbende zestien el lengte, gedragen door catharina II. Het werd, bij hare krooning, opgehouden door twaalf Kamerheeren. De kroonen der overwonnen Koningrijken zijn desgelijks ten toon gehangen. Wij zagen die van Casan, van Siberië, van Astrakan, en van de Krim. De laatste verwekte de meeste belangstelling. Zij was geheel van sieraad verstoken; haar vorm was zeer ouderwetsch, gelijkende

{==409==} {>>pagina-aanduiding<<}
naar die, welke de Schilders doorgaans aan onzen Engelschen alfred geven.
In de kapellen, stootende tegen de kamers, waar de schatten bewaard worden, is eene verzameling van handschriften in het Grieksch en Slavonisch. Zij worden gezegd reizen te behelzen van bedevaartgangers naar Jeruzalem, tot op een zeer verwijderd tijdperk. Er is nogtans ook een ander handschrift, van meer belangrijken aard: het is de folio kopij der Evangeliën, in Russische letters, met kleuren afgezet op oud perkement, ten uiterste fraai geschreven door anna, dochter van michael feodorovitch. Men toonde ons desgelijks eenig snijwerk in hout, door peter den grooten. Het was eene kleine doos, behelzende eenen brief, gedagteekend 1697, door hem uit Zaandam, in Holland, geschreven aan de Patriarchen te Moscow.
De bouworde, ten toon gespreid in de verscheiden deelen van het Kremlin, in deszelfs paleizen en kerken, heeft geene overeenkomst met iets, in andere deelen van Europa gezien wordende. De stijl is Tartaarsch, Indiaansch, Chineesch en Gothisch; hier een pagode, daar een arcade; in sommige deelen rijkdom en zelfs sierlijkheid, in andere barbaarschheid en verval. Alles te zamen genomen, is het een mengsel van pracht en bouwval; oude herstelde gebouwen, en moderne halfvoltooide aanlagen, te midden van edele kerktorens, met schitterende, geschilderde en vergulden koepels.
Het gezigt van Moscow, van het terras van het Kremlin, is trotsch. Het aantal prachtige gebouwen, de koepels, torens en spitsen, het geheele verschiet vullende, maakt het tot het schoonste schouwspel van Europa. Al de ellendige hutten en jammerlijke houten gebouwen, welke zich vertoonen bij het doorgaan der straten, verliezen zich in deze uitgebreide verzameling van prachtige gestichten. Onder deze valt het Vondelingshuis inzonderheid in het oog. Beneden de wallen van het Kremtin wordt de Moskwa, reeds eene belangrijke rivier geworden, gezien, stroomende naar de Wolga. Eene nieuwe en schoone wandeling werd gevormd op derzelver oevers, onmiddellijk beneden de vesting. Zij loopt van de steenen brug tot eene andere, in het bijzonder de Moskwa-brug genaamd, afgeschut door een ligt, maar sterk paaiwerk, en steenen pilaren, in eenen

{==410==} {>>pagina-aanduiding<<}
zeer goeden smaak uitgevoerd. Een trap geleidt van deze wandelplaats naar de rivier. Een andere voert door de wallen van het Kremlin naar eene open plaats binnen de vesting.

Wilna bevat ongeveer 30,000 zielen. Hare uitgebreidheid, openbare gebouwen, veelvuldige kerkspitsen, rijke en lagchende omstreken, schoone rivier, wier verhevene oevers bedekt zijn met boomen; alles vereenigt zich, om haar tot eene alleraangenaamste stad te maken. Handel verrijkt de burgers, en de vermaken der verkeering hebben eene onwederstandelijke aantrekkelijkheid voor den Litthauwschen grooten en kleinen adel.
Te Wilna is volmaakte vrijheid van eerdienst. De godsdienstige vergaderplaatsen bestaan in eene Moskee, eene Synagoge, drie Grieksche, eene Luthersche, eene Gereformeerde en twee-en-dertig Roomsche kerken; weshalve de dagen, afgezonderd ter Godsvereering en ruste, niet minder dan drie ter weke zijn, dewijl, de feestdag van zoo vele onderscheidene gezindten op verschillende dagen invallende, bij eene soort van onderlinge overeenkomst, hier op alle deze dagen eene schorsing van den gewonen arbeid plaats heeft.
Er zijn ook verscheidene instellingen van openbaar onderwijs, en bovenal eene Universiteit, gesticht door Bisschop protazewits; eene Boekerij, die sterk vermeerdert; eene Akademie van wetenschappen en fraaije letteren, bij welke inzonderheid voorwerpen van algemeene nuttigheid tot onderzoek worden gesteld; een aantal bekwame Hoogleeraren, sommige van welke buitenlands gereisd hebben; een ijverig, werkzaam en kundig Rector: ziedaar, wat deze Universiteit aanspraak geeft op de achting van Europa.

Gewaand bovennatuurlijk verschijnsel, in Gloucestershire voorgevallen.

(Uit het Engelsch.)

Alle de vertellingen van verschijnselen, huizen, waarin het spookt, enz. enz. kunnen, na een behoorlijk onderzoek, door-
{==411==} {>>pagina-aanduiding<<}
gaans met zekerheid uit eene klare en natuurlijke oorzaak worden afgeleid. Wij hebben hier een merkwaardig voorbeeld uitgekozen eener ontdekking van hetgeen, in den eersten opslag, het gevolg van bovennatuurlijke werking scheen. Er is geen twijfel aan de echtheid van het verhaal.
Weinige jaren geleden, vóór geesten en spoken onder ons behoorlijk waren ingeleid door middel der pantomimen en nieuwigheden van den dag, gebeurde het, dat een Heer van eene wijsgeerige geestgesteltenis, die stout genoeg was om het bestaan van iets hoegenaamd bovennatuurlijks te ontkennen, een bezoek afleide in een oud huis in Gloucestershire, welks ongelukkige bewoner juist bankeroet was, met oogmerk om zoodanigen bijstand en troost te bieden, als hij in zijne magt zou hebben; wanneer, op eenen regenachtigen, kouden avond in de maand Maart, het huisgezin om het keukenvuur gezeten zijnde, het onderhoud viel op bovennatuurlijke verschijningen. De wijsgeer deed zijn best om zijne toehoorders te overtuigen van de dwaas- en ongerijmdheid zoodaniger denkbeelden, en wel met eene bijna ongepaste ligtvaardigheid, wanneer de vrouw het gezelschap verliet, en naar boven ging; maar naauwelijks had zij de keuken drie minuten verlaten, toen een vreesselijk gerucht werd gehoord, gemengd met een ijsselijk gegil. De dienstmaagd bestierf, en haar rood haar stond, in elke rigting, in de hoogte; de man beefde op zijn' stoel, en de wijsgeer begon ernstig te zien. Ten laatste stond de man van het huis op, en ging ijlings naar boven om zijne vrouw te zoeken, wanneer een tweede verschrikkelijk gerucht werd gehoord: de dienstmeid nam het besluit haren meester te volgen, en een derde gil werd vernomen. De filozoof, die niet wel te moede was, achtte het nu evenwel hoog tijd voor zich, om zich aan het onderzoek naar de oorzaak te begeven, wanneer hij, boven in het portaal komende, de meid van zichzelve vond; haar' meester plat op den grond, met het gezigt tegen den vloer, die met bloed geverwd was; en, een weinig verder gaande, de meesteres in nagenoeg denzelfden toestand. Harer trok zich de wijsgeer terstond aan; en, vindende dat zij enkel in zwijm lag, bragt hij haar in zijne armen de trappen as, en zette haar in de keuken op den vloer neder: de pomp was
bij de hand, en hij had de tegenwoordigheid van geest, daarheen te loopen, om wat water in een glas te halen; maar hoedanig was zijne ver-
{==412==} {>>pagina-aanduiding<<}
bazing, toen hij bevond, dat hij enkel overvloedige stroomen bloeds oppompte! welk buitengewoon verschijnsel, gevoegd bij de andere omstandigheden, den ongeloovigen deed sidderen door alle zijne leden: een geweldig zweet brak uit over de geheele oppervlakte van zijn ligchaam; en het bovennatuurlijke vermeesterde zijne verbeelding, met alle deszelfs echte kleuren van schrik en ijzing. Nogmaals en nogmaals hervatte hij zijne pogingen, en wederom en wederom wierp hij den walgelijken inhoud van het glas weg.
Ware de geschiedenis hier geëindigd, wat zou het bijgeloof er niet van hebben gemaakt? Maar de wijsgeer, die nog aanhield met pompen, vond nu dat de kleur bleeker werd, en ten laatste vulde zuiver water het glas. Verrukt van blijdschap bij deze opmerking, wierp hij het helder vocht de vrouw in het aangezigt, wier bijkomen bevorderd werd door de verschijning van haar' echtgenoot en betje.
De verborgenheid, eens verklaard zijnde, liep enkel hierop uit: de goede huisvrouw, zoodra zij wist dat een vonnis tegen haren man geslagen was, had zorg gedragen, een deel van haren uitgelezen kersebrandewijn, voor de roofzieke handen van den zendeling der Commissarissen van de Bankeroeten, te verbergen op eenige planken in eene kas op den trap, welke, overeenkomstig de oude bouworde van het huis, desgelijks de pijp van de pomp beneden bevatte; en, een der potten verschuivende, ten einde een dronk voor het gezelschap bij het keukenvuur te krijgen, brak de plank met een' vreesselijken slag, de potten braken in honderd stukken, het keurig vocht liep in stroomen bij de pijp van de pomp neer, en vulde met zijnen rooden vloed den zuiger beneden; en dit was de eigen vloeistof, welke de filozoof, in zijnen angst, zoo dwaasselijk had weggeworpen. De vrouw, van een zenuwzwak gestel, was flaauw gevallen bij de omstandigheid; de man, in zijne haast en angst, was op den grond geslagen, en bloedde geweldig uit den neus; en de meid, met hare beenen, in de verregaande ontsteltenis, in aanraking komende met die van haren gevallen Heer, overliep, als 't ware, zichzelve, en viel aan de andere zijde neer.
Dikwijls is deze gebeurtenis verteld, door iemand, die den filozoof kende, met groote uitwerking, tot aan het laatste bedrijf, of de ontknooping; wanneer teleurstelling volkomen

{==413==} {>>pagina-aanduiding<<}
zigtbaar was op de gelaatstrekken der toehoorders, vindende dat er in het geval niets bovennatuurlijks en geheel geen geest aanwezig was!






Aan mijne kinderen, bij het zingen van het Wilhelmus-lied.


Ja, mijn kleine lievelingen! 
Gij moogt blijde en vrolijk zingen; 
Neen, gij hindert vader niet: 
Zingt, daar ik uw vreugd aanschouwe, 
Zingt: ‘Wilhelmus van Nassouwe;’ 
'k Weet voor u geen beter lied. 
 
't Kan mij in mijn' arbeid streelen, 
Als ik u dat lied hoor kwelen 
Met een opgeruimd gemoed: 
Zingt het, zingt het, lieve kindren! 
Ducht niet dat gij mij zult hindren; 
Neen, uw juichtoon doet mij goed. 
 
Lieven! voor maar weinig weken 
Dorst men van dat lied niet spreken; 
Niemand was er, die het zong; 
Elk was angstig voor verklikken 
In die aaklige oogenblikken, 
En de vrees boeide ieders tong. 
 
Maar, die vrees is nu verdwenen; 
Want Vorst willem is verschenen; 
Hij bragt ons de vrijheid weêr: 
Neêrlands beulen moesten vlugten; 
Uit heeft al het droevig zuchten; 
Holland heeft geen dwingland meer. 
 
Bange schrik is ons ontweken; 
En wij mogen nu weêr spreken, 
En weêr zingen, uit de borst: 
Neêrland wierp zijn kluisters neder, 
En hernam zijn vrijheid weder, 
Bij de komst van Nassaus Vorst. 

{==414==} {>>pagina-aanduiding<<}

Gij mogt ook dat heil aanschouwen: 
Zingt: ‘Wilhelmus van Nassouwe;’ 
Zingt het vrolijk, schreeuwt het luid! 
't Klinkt welluidend mij in de ooren; 
Ducht niet dat gij mij zult storen, 
Lieven! drukt uw blijdschap uit. 
 
Neen, ik mag uw vreugd niet stuiten 
Zingt en leert dat lied van buiten, 
Kindren! maar vergeet het nooit: 
't Moet u dán nog wellust baren, 
Als de Tijd, eenmaal, uw haren 
Met den krans der grijsheid tooit. 
 
Kleine, dierbre lievelingen! 
Houdt niet op dat lied te zingen; 
't Is voor 't vaderhart zoo zoet: 
Zingt, daar ik uw vreugd aanschouwe, 
Zingt: ‘Wilhelmus van Nassouwe’ 
‘Ben ick’ - en - ‘van Duytschen bloedt.’ 
 
Neen, ik kan mij niet bedwingen: 
Kleinen! ik wil met u zingen; 
Moeder is geheel gehoor: 
Komt, eerst vrolijk opgesprongen; 
Lustig uit de borst gezongen; 
Lustig! vader gaat u voor. 
 
Ja, op God was zijn betrouwen; 
De eedle willem van nassouwe 
Was een deugdzaam Christenheld: 
Nimmer heeft eene ijzren keten, 
Of het dwangjuk van 't geweten, 
Nassaus braaf gemoed omkneld. 
 
Op dan, tot zijne eer gezongen; 
Vrolijk zweve op onze tongen 
't Lang verschopt Wilhelmus-lied: 
't Is wel oud, maar toch bevallig; 
't Zegt wel waarheid, maar lieftallig: 
Kindren! och, vergeet het niet! 

{==415==} {>>pagina-aanduiding<<}

't Is geen grootspraak van tirannen, 
Die tot moorden zamenspannen, 
Of met Franschen zwier getooid: 
Neen, 't is 't lied van Nassaus glorie, 
Grootsch gestaafd in 's lands historie: 
Kindren! och, vergeet het nooit! 
 
Kent gij 't nog niet gansch van buiten, 
ô! Dit moet de vreugd niet stuiten, 
Die 't onschuldig hart verrukt; 
Duizendwerf moet gij 't herhalen; 
'k Zal u met een' kus betalen, 
Op uw lief gelaat gedrukt. 
 
Zingt het vrolijk, zingt het blijde; 
Springt en huppelt aan mijn zijde; 
'k Deel in 't heil, dat gij geniet. 
Zingt, daar ik uw vreugd aanschouwe, 
Zingt: ‘Wilhelmus van Nassouwe;’ 
'k Weet voor u geen beter lied. 
 
w.h. warnsinck, bernsz. 
December, 1813. 


Oorsprong van Six Bruggetje, een, bij de liefhebbers van prentkunst, bekend prentje van Rembrandt van Rhijn.

(Anecdotes des Beaux Arts, Tom. II. pag. 6.)

De vermaarde Schilder rembrandt was een gemeenzaam vriend van den kunstlievenden Burgemeester j. six, te Amsterdam, op wiens buitenverblijf hij veeltijds genoodigd werd. Op zekeren dag, dat hij zich bij den Burgemeester bevond, kwam de knecht aan zijnen Heer berigten, dat de maaltijd gereed was, waarop zij zich aan tafel zetteden, doch ook meteen bemerkten, dat de mosterd vergeten was; waarop de knecht gelast werd, denzelven spoedig in het dorp, waar de buitenplaats nabij was, te gaan halen. Dan, rembrandt, de

{==416==} {>>pagina-aanduiding<<}
gewone traagheid in het terugkomen van dienstboden, bij het doen van boodschappen, kennende, wilde eene weddenschap aangaan, om een plaatje te etsen, en dat te voltooijen, voor en aleer de knecht terugkwam. Het voorstel werd aangenomen. Rembrandt, die altijd etsnaalden en gegronde plaatjes bij zich droeg, ging aan het werk, etste het bruggetje en het landgezigt, hetwelk hij uit het venster zag van de eetkamer, waar zij zich bevonden, geheel af, en was daarmede volkomen klaar, eer de knecht de mosterd op tafel bragt. Hij won dus de weddenschap, en had nog daarenboven het genoegen, een fraai prentje vervaardigd te hebben.

Jeugdige geestigheid van den Prins Regent van Engeland.

Vóór eene Maskerade, ten jare 1796 gegeven in den Schouwburg des Konings, was zijne K.H. zoo ernstig ongesteld, om de opwachting van Doctor reynolds te behoeven, die, op de vraag, of de Koninklijke lijder veilig naar de Opera kon gaan, zijne bepaalde weigering te kennen gaf. De Prins was ontevreden over des Doctors bevel, en verzekerde hem, dat er geene inspanning van zijnen kant gevorderd werd, daar hij voornemens was in Domino (gewoon maskeradekleed) te gaan. De strenge en onverbiddelijke Doctor, nog al bij zijn gevoelen blijvende, voegde er bij, dat hij voor de gevolgen van zoodanige onvoorzigtigheid niet wilde instaan. - het kon Z. Hoogheids dood veroorzaken; waarop de Prins onmiddellijk zeide: ‘Beati sunt illi, qui moriuntur in domino.’

Alva.

Er liep een gerucht, dat bij den veldslag van Wittenberg de zon stilstond. De Koning van Frankrijk vroeg aan alva, die over het zegevierend leger het bevel voerde, wat er van de zaak ware. Hij antwoordde: ‘Sire! ik had zoo veel te doen op aarde, dat ik geen tijd had om naar den hemel te kijken.’






{==417==} {>>pagina-aanduiding<<}

Mengelwerk.

Iets over het vierde boek der Georgica, of landgedichten, van Virgilius.

Eene verhandbling, voorgelezen in Felix Meritis, door P. Chevallier, Predikant bij de Walsche Gemeente te Amsterdam (*).

Bij vorige gelegenheid gaf ik u, M.H., eene kleine proeve over de drie eerste boeken der Landgedichten van virgilius. Ik liet het vierde ten eenemale onaangeroerd, niet omdat hetzelve minder schoonheden in zich bevat, maar om de uitgebreidheid der stoffe. Misschien is echter dit boek het meesterstuk van den Romeinschen Dichter; ten minste hij oordeelde het de aandacht van mecenas niet onwaardig, en hij gevoelde, gelijk hij zelve zegt, des te meer de edelheid van zijn onderwerp en de kracht van het

{==418==} {>>pagina-aanduiding<<}
kunstvermogen, naar mate het eerste gering scheen te zijn in het oog der onoplettende menigte. Het was de honigbije, beschouwd als het voorwerp van des landmans rustelooze en wijze zorg, die al het vuur van zijne verbeeldingskracht ontvonkte, en aan een der beste voortbrengselen der oudheid den oorsprong gaf. - Ik zoude de eigenlijke bestemming van dit aan de Letterkunde toegewijd uur uit het oog verliezen; ik zoude buiten den kring gaan, die mij is voorgeschreven; ik zoude iets beproeven, hetwelk niet in mijne ervaring ligt, indien ik tot u over de bijenteelt, als een tak der Landelijke Huishoudkunde, wilde spreken, of u de gansche natuurlijke geschiedenis van dit zoo merkwaardig insekt openleggen, of in bijzondere ontwikkelingen treden, welke voor deze gehoorzaal minder geschikt zouden zijn. Hoe veel is er niet over dit onderwerp geschreven, van varro, plinius en columella af, tot aan swammerdam, réaumur, schirach, en den schranderen, doch van zijne eerste kindschheid van het gezigtvermogen beroofden françois huber, die, met behulp van zijnen voortreffelijken huisbediende (*), zoo veel nieuws in dit vak van onderzoek ontdekte, en aan zijnen uitmuntenden Leermeester charles bonnet mededeelde (†)! Wie van u, M.H., die de minste gemeenzaamheid met de Natuur en het landleven, of met de in deze soort van oefening onderwijzende schriften heeft, kent niet iets van de levenswijze en nuttigheden van dit zoo belangrijk gewrocht des grooten Scheppers? Het zoude dus eene nuttelooze herhaling van genoegzaam bekende zaken zijn, indien ik u over de
huishouding der bijen, volgens vorige en dagelijksche ervaringen, onderhouden wilde. Virgilius alleen moet, als Dichter, voor onzen geest zijn, wanneer hij, in den omtrek van Parthenope (§), de natuurverschijnselen met zoo

{==419==} {>>pagina-aanduiding<<}
veel opmerkzaamheid gadeslaat, en met zoo veel levendigheid ons afschetst.
Wij onderzoeken hier niet, of zijne ervaringen en waarnemingen, en daar op gebouwde voorschriften, van toepassing zijn op den bodem, dien wij bewonen. Hetgeen in de velden van Italië, door ondervinding, als dienstig en noodzakelijk geöordeeld werd, konde mogelijk die vereischten in eene andere landstreek niet hebben Ook hebben latere onderzoekingen nieuwe inzigten geöpend, en vele vorderingen daargesteld.
Wij behoeven ook zijne dwalingen niet te wederleggen. Wanneer hij, bij voorbeeld, aan het hoofd van het gemeenebest der bijen eenen koning plaatst, daar het onbetwistbaar zeker is, dat eene vorstin dit werkzaam volk regeert, zoo doet dit niets ter zake; de dichterlijke schoonheden blijven dezelfde (*). Wanneer hij, volgens het in zijnen tijd algemeen aangenomen gevoelen, zich verbeeldt, dat de bijen uit de bloemen geteeld worden, zoo ontdekken wij wel mangel aan naauwkeurige natuurbeschouwing; maar de waarde van zijne tafereelen lijdt hier niets door. Wanneer hij den oorsprong van den honig aan den dauw des hemels toeschrijft, zoo erkennen wij wel zijne misvatting; maar de fijnheid van zijn gevoel voor het bevallige in de Natuur, en de kracht zijner uitdrukking, verliezen hierbij niets in ons oog.

{==420==} {>>pagina-aanduiding<<}

Ik weet het, moeijelijk, zeer moeijelijk, of liever onmogelijk is het, om in eene enkele schets van sommige denkbeelden den regten toon eener onnavolgbare Dichtkunst te bewaren; - ook zal ik het niet wagen, om in eene eigenlijk gezegde prozaïsche vertaling den rijken geest van vir gilius te willen overbrengen. Iets te zeggen van het kenmerkend schoon in dit boek, en uit het geheel aanleiding te nemen tot de eene of de andere, mogelijk niet geheel met den geest van het dichtstuk en van onze letteroefeningen strijdende aanmerking, is het eenige doel, hetwelk ik mij heb voorgesteld.
Weinige Dichters verstonden, even als virgilius, de kunst, om alles te verlevendigen, en van de belangrijkste zijde te beschouwen. Hierdoor verdwijnt altoos bij hem het dorre en drooge, hetwelk zoo dikwerf Leerdichten over eenig bijzonder gedeelte der Landbouwkunde vergezelt. Ook is het niet alleen de vloeibaarheid der verzen en de juistheid der uitdrukking, waarin hij zulk een groot meester was, maar vooral de verscheidenheid en ongezochtheid der beelden, die zich gedurig afwisselen, welke onze bewondering verdienen. Hij is geheel bezield door zijn onderwerp. En wetenschap, en overlevering, en gevoel, en verbeelding, en taal maakt hij dienstbaar aan hetzelve. De zeden, de gewoonten, de bedoelingen, de driften, de heldendaden van eene arbeidzame natie houden zijne gansche aandacht bezig. Sallustius en tacitus schetsen ons met geen meer waardigheid en ernst de lotgevallen van Romes bewind, dan virgilius die van het talrijk volk, hetwelk nu ons oog tot zich trekt.
Wanneer wij de bestanddeelen en hoofddenkbeelden van dit boek raadplegen, is dit de uitkomst: De maatschappelijke bije leeft naar vaste wetten, kent de noodzakelijkheid van orde en ondergeschiktheid, hecht zich gaarne aan het opperbestuur, verbindt zich onderling tot één oogmerk, verdeelt wijsselijk den arbeid, waakt zorgvuldig tegen misbruiken, roept steeds bij afwijking de oorspronkelijke inrigtingen terug, herstelt de verwarringen, moedigt de werk-
{==421==} {>>pagina-aanduiding<<}
zaamheid aan, ondersteunt de zwakken, straft de tragen en ledigen, weert den gevaarlijken vreemdeling, verbreekt nimmer het werk van een' anderen, schraagt hetgeen waggelt, zorgt voor het toekomende, en voedt vooral het kroost geregeld en naar de voorouderlijke beginsels op. Zij kent, even als de mensch, de wisselvalligheden van het aardsch tooneel. Zij heeft geheime en openbare vijanden; zij voert oorlogen met kracht en geestdrift. Niet altoos slaagt zij in hare ondernemingen. Er zijn omwentelingen in haar gebied, die hetzelve somtijds deerlijk schokken. Zij ondervindt dagen van tegenspoed. Vermindering, uitputting en kwijning zijn nu en dan haar deel. Verborgene oorzaken ondermijnen het algemeene welzijn, en knagen aan het volksgeluk; maar ook hier is herleving en wederopregting. Alle deze hoofdtrekken, M.H., zijn uit het dichtstuk zelve genomen; zij maken de kern uit van dit geschrift, en deze zedelijke schets ligt geheel in de Natuur, is geheel waarheid. - Dit alles nu is alleen grondstof: wat moest zij niet worden, wanneer de rijke en bloeijende verbeeldingskracht van virgilius haar alle de aanvalligheid mededeelde, waarvoor zij vatbaar was? Ik moet hier alleen bij enkele gedachten, bij eenige weinige proeven mij bepalen.
Wanneer de Dichter een algemeen overzigt van der bijen maatschappij wil geven, zegt hij: Eenstemmig bewonen zij dezelfde stad, en brengen haar leven onder achtbare en onveranderlijke wetten door. Zij kennen alleen haar vaderland en vaste huisgoden. Geheel vervuld met het beeld van den naderenden winter, werken zij in den zomer, en leggen hetgeen zij vergaderd hebben op, tot algemeen gebruik. Sommigen verzamelen met allen ijver het voedsel, en doorkruisen, volgens onderlinge schikking, de velden. Sommigen storten binnen hare woningen de tranen van den Narcissus uit, en vormen met taai lijm, uit boomschors gehaald, de eerste grondlage der honigraten, of hangen het klevend was aan den wand op. Anderen zijn belast met de opvoeding van het groeijend geslacht, de hoop der natie.

{==422==} {>>pagina-aanduiding<<}
Deze bewerken den zuiversten honig; gene vullen de cellen met helderen nectar; sommige krijgen door het lot de wacht der ingangen. Er zijn er, die weer en wind moeten raadplegen; daar andere den last van de t' huis komenden afnemen, of, in een' digten drom vereenigd, de luije hommels van het erf verdrijven. Het werk gaat vurig voort; terwijl de honig overal den aangenamen tijmgeur verspreidt. Ieder heeft hare taak. Zoo ig werken de Cyclopen, wanneer zij den bliksem uit zware en ongevormde staven smeden. Zij haasten zich allen. Sommigen drijven den wind; anderen verkoelen het sissend koper in den waterbak; genen smeden, dat de Etna dreunt. Naar eene vaste maat valt de beurtelingsche hamerslag, en de knijpende tang wentelt het ijzer om. Niet anders, indien men het kleine met het groote mag vergelijken, voert eene ingeschapene drift de Cecropische bije, een ieder in haar werk, voort.
Sprekende over de verkleefdheid der bijen aan haar opperhoofd, drukt hij zich aldus uit: Egypte, het groote Lydië, het volk der Parthers, en de Medische Hydaspes, zijn niet gehoorzamer aan hunnen Koning, dan de bije aan haren Vorst. Zoo lang hij leeft, hebben zij maar éénen zin; sterft hij, dan is de trouw verbroken, dan verwoesten zij haar eigen werk. Hij heeft het onmiddellijk opzigt over den arbeid. Hem eeren zij. Zij houden zich in groote menigte digt bij hem, en dringen zich al brommende rondom hem. Dikwijls dragen zij hem op hare schouderen, en geven hare ligchamen voor hem ten prijs op het slagveld, en zoeken in hare wonden een' roemrijken dood.
De beschrijving van den strijd, welken zij somtijds voeren, is waardig het penseel, hetwelk ééns de veldslagen op Latiums bodem tusschen turnus en eneas zoude schetsen. - Wanneer de oorlog op handen is, ziet men de menigte verbazend woelen. Het hart klopt voor den krijg. Men hoort een geluid als van de schorre krijgsmuzijk en van de afgebrokene klanken der trompet. Bevende van wraak, vereenigen zij zich. Hare vleugels flikkeren;

{==423==} {>>pagina-aanduiding<<}
met hare tanden wetten zij den angel en scherpen zij hare klaauwen. Zij scharen zich digt bijeen rondom den Koning en zijne tent, en dagen met een vreesselijk gedruisch den vijand ten strijde. Op ééns barsten zij los Men wordt handgemeen. Hoog in de lucht hoort men het geraas. Zij mengen en draaijen zich in groote kringen ondereen. Dan ziet men de dooden vallen, digter dan de hagel, en de eikels van den geschudden eikenboom. De Koningen zelve dringen met hunne schitterende vleugelen in het midden der slagorden, en toonen, hoe groot een hart in de enge borst huisvest!
Onder de meer stille en zachtere tooneelen der Natuur behooren de levendige beschrijvingen der planten, welke het meest door de bijen bezocht worden. De Dichter, zingende bij die gelegenheid van de rozengaarden van Pestum, eene stad in Calabrië, van de laat bloeijende narcis en den gekronkelden Acanthus, zoo wel als van het bleekgroene veilloof, en den mirt, die zoo gaarne langs de stranden groeit, herinnert zich, dat hij eens, niet verre van Tarente, waar de zwarte Galesus zijnen stroom door de goudgele velden slingert, eenen Corycischen grijsaard gezien had, die maar weinige morgen lands van een' geheel verlaten grond bezat. Het was noch voor den ploeg, noch voor het vee, noch voor den wijnbouw geschikt geweest. Zijne hand had het hervormd. In het midden der heesters had hij weten moeskruiden te telen; men zag er blanke leliën, en het ijzerkruid, en den eetbaren papaver. In zijn hart was hij zoo rijk als een Koning. Wanneer hij 's avonds laat te huis kwam, dekte hij zijne tafel met ongekochte spijze. Hij was de eerste, die rozen in de lente, en vruchten in den herfst plukte; en wanneer nog de droevige winter de rotsen deed splijten van de koude, en het ijs den loop der rivieren stremde, dan sneed hij reeds het zachte loof van den Acanthus, en scheen den zomer te verwijten, dat hij zoo laat kwam, en de westewinden, dat zij zoo traag waren. Ook was hij de eerste, die overvloed van zwangere bijen en volle zwermen had, en die den schuimenden honig uit

{==424==} {>>pagina-aanduiding<<}
de raten persen kon. Hij had linden en veel pijnloof; en zoo menige wordende vrucht zich aan zijn oog in den vroegen bloesem vertoonde, zoo menige plukte hij ook rijp in het najaar. Ook verstond hij de kunst om den jarigen olm te verplanten, zoo wel als den Platanus, die reeds zijne gastvrije schaduwe over het vrolijk gezelschap verspreiden kon.
Eene enkele plant levert somtijds aan virgilius de bevalligste verwen op. Zoo zegt hij: Er is eene bloem in de weiden; de landlieden noemen haar den Amellus (*); die haar zoekt, vindt haar gemakkelijk: vele stengels verheffen zich uit éénen wortel; goudgeel is het binnenste, maar op de menigvuldige blaadjes, die haar omringen, schittert het purper van de donkere viool. Kransen van die bloem versieren dikwerf de altaren der Goden; de herders plukken haar in de opene valleijen, en langs de oevers van de kronkelende Mella. - De Dichter maakt gewag van deze bloem, als van een heilzaam middel tegen kwijnende ziekten, waaraan de bijen onderworpen zijn. Men ziet ze alsdan, zegt hij, geheel veranderd van kleur; eene afzigtelijke magerheid misvormt het gansche ligchaam; zij dragen onophoudelijk hare dooden uit hare woningen, en maken diepen rouw. Dan ziet men ze hangen, met hare klaauwtjes aaneengestrengeld, bij den ingang harer verblijfplaatsen, waar zij zich opsluiten; dan hoort men van binnen een dof geluid en een naargeestig gegons, gelijk wanneer de koude zuidewind door het woud ruischt, of de onstuimige zee van verre haar gegrom doet hooren, of gelijk het verslindend vuur woelt en kraakt in den gesloten oven.
Na eene opgave van verschillende vijanden, welke de bije te duchten heeft, en der gevaren, waaraan zij is blootgesteld, spreekt de Dichter van de geheime oorzaken, welke somtijds op het onverwachtst eene geheele vernietiging der zwermen bewerken. Dit geeft hem gelegenheid, om

{==425==} {>>pagina-aanduiding<<}
van het ontstaan der bijen uit de ingewanden van het geslagte vee, volgens eene Egyptische overlevering, eene zeer schilderachtige beschrijving te doen. Zijne verbeeldingskracht stelt hem hierop de geschiedenis van aristaeus, den zoon van apollo en cyrene, voor oogen. Deze zonderlinge fabel is eene der beroemdste uit de gansche Mythologie Verbonden met die van orpheus en euridice, onderscheidt zij zich door verscheidene belangrijke ontwikkelingen. Virgilius bekroont met dit Mythologisch stuk zijn werk over den Landbouw. Ik ben verpligt, hier eenigzins uitgebreider te zijn; echter mij meer bepalende tot den hoofdinhoud van dit stuk, dan tot de mededeeling van elke bijzonderheid. Gij zult mij deze meerdere uitvoerigheid gereedelijk ten goede duiden. Ook zal niemand uit het oog verliezen, dat de fabelleer der Ouden naar het volksbegrip, niet naar den maatstaf van gezonde wijsgeerte, opgeklaarde natuurkennis, en betere inzigten, die het menschdom ontving, moet beöordeeld worden. Dit zeg ik, opdat niemand zich ergere, noch het schoone der teeking miskenne, bij al het valsche en ongerijmde zelfs der gronddenkbeelden. Een enkel vonkje van reine waarheid glimt er hier en daar in den nacht van het bijgeloof.
De herder aristaeus, in Thessaliën eensklaps alle zijne bijen verloren hebbende, die zijn lust en rijkdom waren, stond treurig aan den oever van den Peneus, Thessaliëns schoonste rivier, en riep zijne moeder cyrene, dochter van dien Stroomgod, om hulpe aan. Arethusa, eene der Waternimfen, steekt het blonde hoofd omhoog, en ziet den weenenden jongeling. Zij gaat cyrene hiervan verwittigen. Deze gelast haar, haren zoon in haar paleis te voeren. Op het bevel der Godin, wijkt de stroom en opent zich, en aristaeus daalt in de diepte neder. Daar zag hij met verbazing den oorsprong der groote rivieren, die de aarde besproeijen; de bronnen van den Phasis, den Hypanis, den Lycus, den Eridanus, en den Tiber. In de woning van zijne moeder aangekomen, vernam zij de reden van zijne smart. Hare zusters haasten

{==426==} {>>pagina-aanduiding<<}
zich om hem te dienen. Sommige gieten rein water op zijne handen; andere maken den disch gereed, en zetten de volle bekers op. Er zijn er, die Sabeeschen wierook op de altaren voor de hoogere Goden branden. ‘Neem,’ dus sprak de moeder, ‘deze schaal met Maeonischen wijn, en pleng dien ter eere van oceanus!’ Te gelijk riep zij die Godheid aan. Driemaal stortte zij zuiveren nectar in het offervuur; driemaal flikkerde de vlam, en klom tot aan het gewelf. Een goed voorteeken! waarop zij haren zoon den raad gaf, om den grijzen Zeegod proteus, die door neptunus in alle geheimen onderwezen was, zijne klagte mede te deelen, hem naar de oorzaak van den schielijken dood zijner tallooze bijen te vragen, en naar de middelen te vernemen om zijn verlies te herstellen.
Maar, ééne zwarigheid was er: proteus gaf niemand antwoord, dan door geweld gedwongen. ‘Ik zal u dan, mijn zoon,’ zeide zij, ‘ik zal u zelve bij den grijsaard brengen, dáár, waar hij gewoonlijk de hitte des daags ontwijkt. Grijp hem dan en bind hem, wanneer hij, door den slaap geboeid, ter neder ligt. Hij zal u zoeken te ontglippen onder allerlei gedaanten, de eene verschrikkelijker dan de andere. Houd vast! Laat niet af, tot dat hij zijne eerste en oorspronkelijke gestalte wederom zal hebben aangenomen.’ - Zoo sprak cyrene, en zij stortte ambrozijne geuren over het hoofd en het ligchaam van haren zoon. Een liefelijke wasem verspreidde zich van zijne haarlokken, en in al zijne leden kwam eene nieuwe kracht.
Eene vervaarlijk uitgeholde bergspelonk, waar de zee, door de winden voortgestuwd, eenen diepen boezem vormde, was de gewoonlijke rustplaats van proteus. Daar verborg cyrene aristaeus, terwijl zij zichzelve in digten nevel hulde. - Bij de brandende middaghitte ging proteus in het hol ter ruste, terwijl de zeekalveren, eerst door hem van de hoogte eener rots zorgvuldig geteld, zich op het strand wijd en zijd ter neder leiden. Zoodra

{==427==} {>>pagina-aanduiding<<}
de slaap hem bevangen had, valt aristaeus op hem aan, en kluistert hem. Hij neemt zijne toevlugt tot allerlei gedaantewisselingen; maar niets kan hem baten. In het einde overwonnen zijnde, vraagt hij den stoutmoedigen jongeling, wat hij dan begeerde. Deze meldt hem zijnen kommer, en vraagt, waarom hij zulk een zwaar verlies moest lijden, en hoe hij hetzelve vergoed kan krijgen.
Het oog des grijsaards brandt, en zijne tanden knersen. Eindelijk antwoordt hij hem, dat het verlies zijner bijen eene straf der Goden was. ‘De rampzalige orpheus,’ dus sprak proteus, ‘beroofd van zijne echtgenoote, berokkende u deze ellende. Toen zij u snel, dwars door den stroom heen, wilde ontvlugten, zag zij de vreesselijke waterslang niet, die voor hare voeten op den oever in het hooge gras verborgen lag, en die hare dagen eindigde. Het was toen, dat het koor der Dryaden de toppen der bergen van hare klagten deed weergalmen; - ook weenden de rotsen van Rhodope, en het hoog Pangeesch gebergte, en de oorlogzuchtige velden van Rhesus, en de Hebrus, en het Atisch Orithya, Orpheus zelf zocht troost voor het diep gewonde hart in zijne gebogene lier, en hij zong van u, ô dierbre vrouw! op het eenzame strand, van u, wanneer de dag aanbrak, van u, wanneer de dag verdween. Zelfs naderde hij den ingang van den Taenarus, en de hooge poorten van pluto's paleis, en het donkere woud, vervuld met zwarten schrik. Hij bezocht de schimmen, en den vreesselijken Vorst, en het oord, waar alle harten ongevoelig zijn voor menschelijke gebeden; - maar ziet! de dunne schaduwen, de geesten van het licht beroofd, werden bewogen door zijn gezang, en naderden tot hem uit de diepste verblijfplaatsen van den Erebus. Zij omringden hem in groote menigte; even gelijk het talloos gevogelte, bij den avond, of bij den winterstorm, verdreven van de heuvelen, zich verbergt in het woud. Rondom hem schaarden zich moeders en echtgenooten, dappere helden, kinderen, vroeg gestorvene maagden, en jongelingen, die voor het oog van hunne ouders op den lijkstapel gelegd waren. Zelfs

{==428==} {>>pagina-aanduiding<<}
de diepste woningen van de Lethe, en de Eumeniden, die henr haar met blaanwe slangen doorvlechten, stonden verbaasd; cerberus hield zijnen driedubbelen muil onbewegelijk al luisterend open, en ixion vergat zijn rad te wentelen.’
Verder verhaalt proteus, hoe euridice aan orpheus werd wedergegeven; hoe hij onvoorzigtig de voorwaarde, hem door de onderaardsche Vorstin opgelegd, verbrak, en, reeds aan het licht genaderd, op nieuw haar onherstelbaar verloor. Oneindig vele dichterlijke schoonheden moet ik hier met stilzwijgen voorbijgaan. ‘Men zegt,’ dus vervolgde de grijsaard, - ‘Men zegt, dat hij zeven maanden lang, onder eene hooge rots bij de wateren van den eenzamen Strymon, en in de kille spelonken, geweend heeft; zoodat zijn treurgezang de tijgers lenigde en de eiken bewoog. Zoo klaagt de droeve Filomeel, in de schaduwe van het populierloof, over hare jongen, die een onmeêdoogend ploeger nog vederloos uit het nest rukte; zij weent, eenzaam op een tak gezeten, den ganschen nacht, herhaalt gedurig haar treurig lied, en vervult den ganschen omtrek met hare jammerklagt. Liefde noch huwelijksmin konden orpheus ziel meer aantrekken. Nu dwaalde hij geheel alleen door het Noordelijk ijs, langs den besneeuwden Tanais, en de Riphcische velden, eeuwig met rijp en vorst bedekt, steeds zuchtende over zijne ontroofde euridice en het vruchteloos geschenk van der schimmen Vorst; tot dat eindelijk de Ciconische vrouwen, ziende dat zij door hem versmaad werden, onder het vieren van het feest des Wijngods, hem verscheurden, en zijne leden over de Thracische velden verspreidden. De Hebrus rolde het hoofd, van den schoonen hals gerukt, in zijnen stroom mede; maar ook toen nog hoorde mendekoude tong “euridice!” roepen, ‘arme euridice!’ - en alle de rotsen langs den vloed herhaalden: ‘euridice!’
Zoo sprak proteus, en wierp zich in de diepte neder; en waar hij zich in zee stortte, zag men eene schuimende draaikolk. Nu wist aristaeus de oorzaak van zijn verlies. Nu wist hij, van welke hand die slag hem

{==429==} {>>pagina-aanduiding<<}
was toegebragt. Het waren de Veldnimfen, die den dood van euridice aan hem gewroken hadden, door zijne gansche bijenteelt te verdelgen. De moeder raadde hem, de Nimsen te bevredigen. Vier altaren moest hij bouwen bij de hooge tempels dier Godinnen, en, na het heilig bloed der offerdieren geplengd te hebben, moest hij hunne doode ligchamen in het lommerrijk woud laten liggen. ‘Wanneer aurora negenmaal zich aan de Aarde vertoond zal hebben,’ dus sprak cyrene, ‘zoo zult gij aan de schimmen van orpheus den het geheugen uitwisschenden papaver toewijden, en de verzoende euridice eeren door het slagten eener vaarze; en na dit alles, keer dan weder in het gewijde bosch!’ - Aristaeus volgt cyrenes raad. Na den negenden dag bezocht hij het woud; en ziet! duizenden van bijen wemelden in de ingewanden der offerdieren. Als eene digte wolk verhieven zij zich, en drongen zich naar het hoog geboomte, waar zij, aan elkander vastgehecht, even als druiventrossen, aan de taaije takken hingen. - Het is met dit herstel van aristaeus in de gunst der Goden, en met de wedergave zijner rijke zwermen, dat de Dichter zijne beschouwingen over de bijen sluit.
Men vraagt hier immers niet, M.H., naar een aaneengeschakeld, wel gewikt en wel gewogen zamenstel; maar men neemt den geest der tijden in acht, en men zal alsdan gaarne erkennen, dat onder het kleed der vreemdste verzieringen en der grilligste bijvoegsels deze hoofdgedachte verborgen ligt: de zegen is der Goden werk. Zonder die overtuiging en zonder dat gevoel had virgilius nimmer met zoo vele waardigheid en kracht kunnen dichten.
Ook dunkt mij, dat dáárdoor alleen de Mythologische voorstelling het meest belangrijk wordt, dat, volgens dezelve, er niets groeit of zich beweegt, er niets groots of schoons is in kruid, in plant, in zee en lucht, in rivier en woud, of het is met iets onzigtbaars verbonden. Dit denkbeeld deelt, in zeker opzigt, aan duizend voorwerpen een

{==430==} {>>pagina-aanduiding<<}
nieuw bestaan mede; en het leert ons, om onder den sluijer der dwaling het onuitwischbaar gevoel van eene hoogere magt te erkennen, en als eene algemeene behoefte voor het menschelijk geslacht te eerbiedigen. Men doet weinig dienst aan het hart, aan de Dichtkunst, en aan de schoone overblijfsels der Oudheid, wanneer men alles physisch allegoriseert. (Verschoont, M.H., deze beide onduitsche woorden!) Het tafereel der Natuur wordt in mijn oog veel levendiger, wanneer ik, in mijne gedachten, bij de Mythologische gedenkstukken der Ouden, iederen stroom, iederen eik, iedere bloem als 't ware beziel, en onder een' onzigtbaren invloed stel.
De beste Grieksche en Romeinsche Dichters, toen de beginsels nog niet verdwenen waren, bewaarden en verlevendigden, in hunne schriften, de hebbelijke bewustheid van eene kracht, die niet onder het bereik der zinnen viel. Hoe sterk dringt virgilius zelf niet de gedachte aan, dat er in de gansche Natuur iets buiten het zinnelijke bestaat, wanneer hij, bij het beschouwen van de merkwaardige huishouding der bijen, duidelijk te kennen geeft, dat hare levenswijze en schrander overleg het denkbeeld moet doen opkomen, alsof zij vervuld waren met een' hoogeren geest. ‘Men denkt,’ zegt hij, ‘dat eene geheime kracht zich over land en zee, over vee en mensch en al het gedierte verspreidt, en dat dit werkend beginsel nooit zal sterven, maar tot zijnen oorsprong, tot het gestarnte terugkeert.’ - Het is waar, dit begrip van eenen wereldgeest of ziel, uit de Platonische School overgenomen, heeft iets, dat onbestaanbaar is met de meer naauwkeurige en zuivere begrippen der Godheid. Echter strekt hetzelve ten bewijze, dat men, van de vroegste tijden af, in de vermogens der dieren en menschen iets meer dan enkel werktuigelijke hoedanigheden opmerkte. Ook, om het zoo even opgenoemd denkbeeld mogelijk uit het regte oogpunt te vatten, zette men het duistere en verwarde van hetzelve ter zijde; men ontkleede het van hetgeen er in-
{==431==} {>>pagina-aanduiding<<}
gewikkeld en onverstaanbaar in is; en men stelle eene betere uitdrukking van een' nog grooteren wijsgeer, dan plato was, in plaats; van eenen man, die eens gezegd heeft: In Hem is het leven, de beweging, en het zijn. (*)
Hoe dit dan ook zij, zoo dunkt mij, dat het gevoel van virgilius, door het nasporen der bijen opgewekt, - even als dat van marcus terentius varro, die, van de huishouding van dit zelfde insekt sprekende, uitroept: Alles is hier rein en heilig! - vrij wat edeler is, en meer hulde aan de waarheid en aan de schoone Natuur bewijst, dan wanneer Frankrijks beroemdste Natuurbeschouwer de buffon met verachting op de bijen nederziet, en in haar bedrijf niets meer opmerkt, dan de beweging in een uurwerk, dat bewusteloos den tijd aanwijst. Wie denkt hier niet aan eenen könig, die in de cellen der bijen de hoogste wiskundige orde en berekening ontdekte, overal de schoone wet der Spaarzaamheid vond, en zijne ervaringen met de treffendste proeven bewees? Ik stem toe, het woord instinct is, gelijk zoo vele andere oude en nieuwe woorden, een deksel onzer onkunde; maar zoo veel weten wij toch, dat herstelling van hetgeen verkeerd is aangevangen, dat maatregelen naar tijdsomstandigheden gewijzigd, dat moed en getrouwheid, dat het onderscheiden van vriend en vijand, dat het erkennen van diensten en wraak over beleedigingen, hetgeen men alles bij de bijen ontmoet, niet uit een enkel Mechanismus kunnen worden afgeleid. Echter wat het is, hetgeen in dat kleine diertje werkt, is mij onbekend; maar mijne onkunde leert mij niet, het gewrocht des Alvermogens te verachten, maar te bewonderen.
Ik moet hier ook nog herinneren, dat de bije, door de hand van den Romeinschen Dichter in zulk een belangrijk licht geplaatst, ons het naauw verband toont, hetwelk er is tusschen Natuur, gevoel, verbeeldingskracht, en taal. De drie laatsten ontvangen al haar voedsel en al haren luis-
{==432==} {>>pagina-aanduiding<<}
ter van de eerste. Hoe meer zij invloed heeft, des te duurzamer zullen ook de voortbrengsels der kunst zijn. Zij is de bron, waaruit steeds moet geput worden, en die nimmer ledig wordt. Het geringste harer werken heeft iets oneindigs voor het menschelijk verstand; en dat oneindige is de onbedriegelijke stempel van deszelfs eersten oorsprong.
Voor het overige, daar ik nu de laatste spreekbeurt voor dit saizoen vervuld heb, brengt mij mijne stof tot dezen drievoudigen wensch: Haast zal de bije hare woningen verlaten, en vrolijk zweven langs duin en veld en weide. Geniet ook gij, M.H., alle de stille en voor het hart zoo edele genoegens van het zich vernieuwend jaargetij! - Hetgeen de bije verzamelt, is goed en rein. Dat ook geleerdheid, ervaring, smaak en kunst nimmer ophouden hare zuivere schatten gaarne in dit haar toegewijd verblijf uit te storten! - En eindelijk: dat in ons vaderland, gelijk als in het gemeenebest dat wij beschouwden, en Vorst, en volk, en wet maar ééne gedachte zij!




Waarneming van eene zeer zeldzame ziekte, (Morbus maculosus haemorrhagicus Werlhofii.) Door N. Paradijs, Med. Doct. te Leyden.

Den 25sten der maand April l.l. kwam mij eene vrouw over haar kind, een jongetje van 7 jaar, raadplegen. Hij was, volgens het verhaal der moeder, altijd frisch en gezond geweest, maar nu, gedurende eene week, minder lustig en vrolijk dan gewoonlijk, 't geen door haar echter niet geteld was; doch, daar zij nu ontdekt had, dat het geheele lijf met roode vlakjes als overdekt was, en hij sinds twee dagen van tijd tot tijd uit den neus bloedde, had zij zich zeer ongerust begonnen te maken, en was schielijk naar mij toegekomen, om mij raad te vragen. En inderdaad, het geheele lijf was als bezaaid met kleine paarsroode vlakjes, ter grootte van een kwart stuivertje, meest op lijf, ar-
{==433==} {>>pagina-aanduiding<<}
men en beenen. Hij bloedde sterk uit neus en mond, en ging, zoo als men mij verhaalde, veel bloed af, echter aonder pijn of persing; de pols was schielijk en zwak; geen koorts; de ademhaling natuurlijk; de tong genoegzaam schoon, een weinig slijmachtig bezet. Hij at en dronk, alsof hem niets deerde, maar zag er zeer bleek en ongedaan uit. Uit alle deze symptomata begreep ik weldra, dat dit geval alle oplettendheid vereischte; en, daar er hoegenaamd geene teekenen aanwezig waren van sordes primarum viarum, waarmede deze ziekte, volgens de aanmerking van Prof. thuessink, dikwijls gepaard gaat (*), zoo besloot ik hier terstond toe te dienen versterkende, zacht zamentrekkende en bederfwerende middelen. Ik schreef voor:

℞ Cort. Peruv. fusci unc. II.

Coq. s.q. aq. col. unc. XVI.

add. Elix. acid. Halleri dr. II.

Mell. alb. unc. I.

D.U.

S. om 't uur een theekop, koud.


Den 27sten April, wanneer ik het patientje aan huis bezocht, vernam ik, dat de bloedige ontlastingen opgehouden waren; de vlakken vond ik in denzelfden staat, met die verandering echter, dat dezelve nu ook over het geheele aangezigt verspreid waren; de bloeding uit neus en mond ging bij aanhoudendheid voort; de pols was zeer schielijk en zwak. Blijvende bij mijne eerste indicatie, schreef ik voor:

℞ Extr. Cort. Peruv.

- Salicis alb. aa dr. Iβ.

Succ. catechu dr. I.

Elix. acid. Halleri dr. II.

Syr. pap. alb. unc. Iβ.


{==434==} {>>pagina-aanduiding<<}

Aq. Cinnamomi unc. II.

- Cort. citri unc. III.

M.D.

S. alle uur e en epel.


Den 28sten. De bloeding uit neus en mond was opgehouden; de vlakken genoegzaam dezelfde. Den 29sten vond ik het lijdertje veel beter: voor het eerst eene natuurlijke ontlasting zonder bloed; de pols veel minder snel, doch zwak; de vlakken in gedaante en kleur niet veranderd. Ik schreef voor:

℞ Cort. Peruv. regii

- Salicis alb.

Lichen Island. aa unc. I.

Coq. l.a.s.q. aq. col. unc. XIV.

add. Elix. acid. Halleri dr. III.

Mell. alb. unc. I.

M.D.

S. om 't uur 2 lepels.


Den 1sten Mei had er wederom eene bloedige ontlasting plaats; doch de vlakken waren in kleur verflaauwd, en zelfs, naar het mij voorkwam, in hoeveelheid verminderd. Den 4den waren niet alleen alle vlakken verdwenen, maar ook alle levenswerkzaamheden natuurlijk en gezond; zoodat ik de ziekte als genezen beschouwen kon.
Zie hier de waarneming eener in alle opzigten belangrijke ziekte eenvoudig beschreven, zoo als dezelve door mij aan 't ziekbedde is waargenomen. Dezelve heb ik daarom bijzonder willen beschrijven, omdat zij niet verbonden was met eenige andere ongesteldheid, gelijk dik wijls plaats heeft, en dus misschien kan worden beschouwd als een klein toevoegsel tot de waarnemingen dezer ziekte, door werlhoff, thuessink, hufeland en anderen medegedeeld. Welke gedachte toch men zich over de naaste oorzaak of natuur dezer ziekte moge vormen; hetzij men

{==435==} {>>pagina-aanduiding<<}
meent, dat dezelve in vele opzigten met den Scorbutus overeenkome, of met eene affectio humorum putrida of corruptiva; hetzij men dezelve liever houde voor eene oorspronkelijke ziekte van het bloed, gelijk zulks het gevoelen is van Prof. thuessink (*); het blijft altijd eene onbetwistbare waarheid, dat dezelve de grootste oplettendheid van de zijde des Geneesheers vereischt, vermits de kennis van dezelve en de spoedige aanwending van gepaste geneesmiddelen hier bovenal alleenlijk in staat zijn het leven van den lijder te redden, daar de ondervinding zoo dikwijls geleerd heeft, dat het verzuim van dezelve, of het gebruik van ontijdige aderlating bij voorb., zoo spoedig als onverwacht den dood hebben veroorzaakt. De vlakken toch en bloedingen uit mond en neus moeten, naar mijn gevoelen, louter als symptomata der ziekte beschouwd worden; 't geen dan ook de reden is, dat ik mij niet kan vereenigen met het denkbeeld van den Heer haringa, die, in zijne Dissertatie over deze ziekte, te Groningen in den jare 1799 verdedigd, van gevoelen is, dat derzelver natuur niet onwaarschijnlijk moet gesteld worden in eene stoffelijke oorzaak, in de vochten aanwezig, welke door de krachten der natuur van dezelve afgescheiden, en alzoo critisch op de oppervlakte der huid gebragt wordt. Deze gedachte toch zoude, zoo het mij voorkomt, kunnen leiden tot eene verkeerde geneeswijze, welke, naar het oordeel van de beste Schrijvers over deze ziekte, moet bestaan in versterkende, zamentrekkende, en vooral bederfwerende middelen, onder welke laatste zeker de acida mineralia den eersten rang verdienen, aan welker aanhoudend en ruim gebruik ik dan ook de spoedige genezing van mijn lijdertje niet zonder eenigen grond meen te mogen toeschrijven.


{==436==} {>>pagina-aanduiding<<}

Levensberigt van Alexander, keizer aller Russen.

(Naar het Engelsch.)

‘Nooit, zoo veel wij weten, is een schooner bijnaam aan eenigen Vorst geschonken, en nooit vooral werd dezelve meer verdiend, werd hij edeler verworven, dan die van alexander den gezegenden. Den Gezegenden! hoe liefelijk en hoe godvruchtig tevens klinkt deze naam! een waardig uitvloeisel van het gemoed dier Russen, welke, tevens biddende en werkende, door eigen vasten moed en met Gods hulpe, de schoonste der overwinningen bevochten! Het verlangen, om dezen edelen Keizer van naderbij te leeren kennen, is te meer algemeen, omdat ook wij ons vleijen mogen, dat de, zoo geheel menschelijke, Vorst dit land, voor geen klein deel als de bakermat van Ruslands tegenwoordige grootheid en beschaving te beschouwen, op zijne heugelijke terugreize, niet zal voorbijgaan. Om deze reden namen wij het volgende stuk over; schoon het gewis een en ander bevat, van elders bekend, en, reeds in Januarij 1813 in het licht verschenen zijnde, zelfs den afloop van den eeuwig gedenkwaardigen Russischen veldtogt noch volkomen noch naauwkeurig kon schetsen. Wij weten, dat geen 100,000, maar honderd-duizenden soldaten van napoleon aldaar het leven lieten; wij weten, dat hij, alzoo gekneusd, in spijt der ontzettendste pogingen tot herstel, slechts nog een enkele keer met stroomen bloeds de zege wist te koopen, die hij als zijn eigendom plagt te beschouwen: van Leipzig naar Parijs scheen slechts ééne schrede; en, gelijk de smeder van den bliksem, volgens de fabel, door den oppersten God van uit den hemel geschopt, kreupel nederviel op het eiland Lemnos, zoo tuimelde de verwaten Dwingeland, als geledebraakt, op het schier onbekende Elba

{==437==} {>>pagina-aanduiding<<}
neer. Doch in allen geval behelst dit stuk, zoo verre het dan reikt, een aaneengeschakeld en bepaald overzigt, inzonderheid dier vroegere gebeurtenissen, welke noch zoo diep, noch zoo versch, als de latere ontzagverwekkende bedrijven, in het geheugen liggen. En zoo meenen wij dan wél gedaan te hebben, geen deel of uittreksel, maar het geheel deszelven te geven.’

Alexander, de eerste Russische Keizer van dien naam, die onlangs eene zoo belangrijke rol speelde op het tooneel van Europa, werd geboren den 12den December 1777. Hij was de oudste zoon van wijlen den Keizer paul, bij maria feodorovna, Prinses van Wartemberg, zijne tweede echtgenoote.
Catharina de tweede, het lot vooruitziende, door den ongelukkigen paul ondergaan, en bezorgd om den troon van Rusland aan hare nakomelingschap te verzekeren, vestigde hare bijzondere aandacht op de opvoeding harer kleinkinderen, welken zij gewoon was regelmatig te beproeven, ten aanzien van den aard en de uitgebreidheid hunner zielsbekwaamheden, in het bijzijn van derzelver onderwijzers; en te wier bate zij zich wel wilde verledigen, verscheidene verhandelingen te schrijven, die, onder den titel van Gemengde Stukken, of de Boekerij der Groothertogen, verzameld werden, en nog bewaard worden in de Keizerlijke Bibliotheek te Petersburg. Daar de tegenwoordige Keizer zijn negentiende jaar bereikt had, voor het overlijden van catharina, moet zij de voldoening gehad hebben, van, in zekere mate, de rijpheid te aanschouwen dier verstandelijke vermogens, tot wier aankweeking zij zoo aanmerkelijk bijdroeg.
Maar catharina, met al haar geluk, was niet onveranderlijk voorspoedig. Angstig verlangende de uitbreiding harer nakomelingschap te zien, verhaastte zij het huwelijk van haren begunstigden kleinzoon, die, op den ouderdom van zestien jaar, vereenigd werd met louiza, Prinses

{==438==} {>>pagina-aanduiding<<}
van Baden-Durlach, zijnde twee jaar jonger dan de Groothertog. Zij nam, overeenkomstig de regelen der Grieksche kerke, den naam aan van elizaveta alexievna. Uit dit huwelijk is geen kroost geweest.
Alexander is zeer schoon, bleek van aanzigt, blaauwe oogen, die weldadige zachtheid uitdrukkende, welke een der uitstekende trekken van zijn karakter is. Zijne gestalte is rijzig, kloek en wel geëvenredigd; doch, een weinig doof zijnde, bukt hij, ten einde zich het hooren gemakkelijk te maken; zijn gedrag is te gemoet komend, maar nogtans waardig. In de volvoering zijner hooge verpligtingen spreidt hij vele werkzaamheid en scherpzinnigheid ten toon, doch zonder vertooning en omslag; de hoofdtrekken zijner ziel zijn gezond verstand en menschlievendheid. Hij is zoo groot een vijand van pralerij, dat hij dikwijls gezien is, gewikkeld in zijnen krijgsmantel, rijdende alleen rondom de hoofdstad, in eene gemeene kleine Droshka. Op deze wijze, weet men, dat hij de behoeften der armen voldoet. Het is zijn verlangen, zoo hij in dezen toestand van bijzonder burger mogt herkend worden, dat niemand den hoed afneme; doch de goedheid dezes verlangens alleen stelt het hart in zijne hand, en ontdekt het hoofd. Ik heb hem vele malen gezien in een' volmaakt eenvoudigen wagen, van eene donkere olijfkleur, getrokken door vier paarden, door een' gebaarden koetsier en een' kleinen gewonen voorrijder bestuurd, en vergezeld van een' enkelen lijfknecht. De soldaten staan altijd naar hem op den uitkijk, ten einde de wacht in tijds kennis te geven van zijne nadering; want, zonder deze voorzorg, zou het onmogelijk zijn, onder den zwerm van rijtuigen, hem de eere te bewijzen, aan zijnen rang verschuldigd. - Schoon de Keizer Engeland nooit bezocht heeft, is hij volmaakt bekend met deszelfs karakter en zeden zoo wel, als met de taal. Hij is aan de Engelschen zeer gehecht; hebbende zich een aantal derzelven in zijn rijk nedergezet, en, onder begunstiging van het bewind, eene soort van volkplanting gevormd. - Dan, wij keeren weder tot zijne geschiedenis.

{==439==} {>>pagina-aanduiding<<}

Kort na de vervulling van zijn drieëntwintigste jaar, (12 Maart 1801, O.S.) werd alexander, door eene ontzettende gebeurtenis, niet zeldzaam bij de Souvereinen van Rusland, geroepen om bezit te nemen van den troon zijns vaders, die den vorigen nacht, in zijn eigen paleis, door twee of drie adelijke zaamgezworenen, was verworgd. De jonge Monarch, onbekend met zoodanig treurtooneel, stortte tranen, toen hij, op den morgen van zijne opvolging tot de kroon, door de soldaten als hunne Keizer begroet werd. - Dus eindigde de korte regering van den ongelukkigen en, waarschijnlijk, van zijn verstand beroofden paul. Zijn leven was zonder belang, en zijn dood verwekte geen onderzoek.
De inhuldiging van alexander werd met groote statelijkheid verrigt. De Keizer en Keizerin werden beiden te Moscow gekroond in September 1801; de Aartsoisschop plato, toen honderd en vijf jaar oud, en die dezelfde diadeem drie op elkander volgende Souvereinen had opgezet, bij deze gelegenheid den dienst verrigtende.
Met de onttrooning van paul eindigde dat stelsel van buitenlandschen invloed, hetwelk de uitnemendste belangen van zijn land dreigde den bodem in te slaan. Er was op ééns eene stuiting der revolutionaire intrigues van Frankrijk. Rusland leverde inderdaad de eenige plek gronds op, waaraan het vervolgde Koningschap en de gebannen Eere vergund werd uit te rusten. De vriendschap van Engeland aankweekende, de hoofdstad des rijks uitbreidende en verfraaijende, schatbare of doorluchtige buitenlanders lokkende en onder zijne burgers opnemende, en verbeterende de nationale regtspleging, bewees alexander, hoe ernstig hij had nagedacht over het welzijn des volks, dat hij bestemd was te regeren, benevens zijne bekwaamheid om zich te kwijten van de pligten zijns hoogen stands.
Het was niet te denken, dat zulk een Vorst slechts aanschouwer kon blijven van de belangrijke tooneelen, die op den Europischen schouwburg van staat en oorlog werden

{==440==} {>>pagina-aanduiding<<}
gespeeld. Maar de staatkunde van Rusland duldde geene overhaaste deelneming in de stribbelingen op het vaste land. Tot hiertoe was deszelfs magt enkel lijdelijk geweest, betreffende de oneenigheden tusschen Frankrijk en Engeland. Verwijderd van de kampplaats, en ongenaakbaar, althans in vergelijking, voor eenige Mogendheid, welke hij zou moeten vreezen, schijnt niets meer belangeloos, meer heldhaftig, dan het besluit, waardoor alexander zich verbond met het lot van Oostenrijk, en, zelfs met gevaar van zijn eigen leven, den geest van dat oude en doorluchtige Huis weer trachtte op te wekken. Toegetreden zijnde tot de verbindtenis van het vaste land tegen Frankrijk, haastte zich alexander, zich te plaatsen aan het hoofd der troepen, welke hij tot bijstand der Verbondenen had doen marcheren.
Hij omhelsde deze gelegenheid, om den Koning van Pruissen te bezoeken. Alexander werd op het minzaamst ontvangen bij dezen Vorst, dien hij naar den schonwburg van Berlijn vergezelde, alwaar het volk gezegd wordt, de twee Souvereinen te hebben opgeroepen tot eene wakkere verzetting tegen Frankrijk. De ontmoetingen van Monarchen zijn zelden onvruchtbaar in gebeurtenissen, evenredig met de waardigheid der bezoekers. Op het graf van frederik den grooten vernieuwden deze doorluchtige personaadjen de hereeniging dier banden, welke voorheen het verbond hunner wederzijdsche geslachten versterkten, en zwoeren elkander eene onveranderlijke en eeuwige vriendschap.
Hoe weinig belovend de toestand was, in welken alexander de verbonden legers vond, hij stelde zich vol moed aan het hoofd zijner troepen, rigtte de geesten van zijne Bondgenooten weer op, en bepaalde het besluit om hunnen gemeenen vijand aan te vallen. Hij deed wonderen van dapperheid. Het was in dezen strijd, welke gerekend wordt te zijn voortgezet gedurende drie dagen (van den 2den tot den 4 December 1805), dat een paard onder hem werd doodgeschoten; dat, in het heetst van het vuur,

{==441==} {>>pagina-aanduiding<<}
hij, die nooit te voren eenen slag geleverd had, door de gelederen reed, roepende: ‘Overwinning of dood!’ en, hun de gevoelens inblazende, die in hem gloeiden, begroet werd met de verzekoring: ‘Wij zullen nooit onzen Keizer verzaken!’ - Dat zoodanige moed zonder vrucht werd ten toon gespreid, moest stoffe tot vereerend beklag opleveren voor elke nadenkende en vaderlandlievende ziel. Een wapenstilstand kort daarna gesloten zijnde tusschen de Keizers van Duitschland en Frankrijk, vertrok alexander naar Rusland.
In het voorjaar van 1806, alexander eenigen tijd met Frankrijk onderhandeld hebbende, zonder den handel te treffen, volgde eene openlijke scheuring, en onderscheidene gevechten vielen voor tusschen de Russen en Franschen, op het einde des jaars, na den slag te Jena, en in welken de laatsten voorspoedig waren. Desgelijks werd tegen Rusland de oorlog verklaard door de Turken, tegen het einde van December dezes jaars. Op den 26sten dier maand werd de slag bij Pultusk geleverd. De Generaal benningsen kommandeerde de Russen, en buonaparte was aan het hoofd zijner eigene troepen. De overwinning werd aan beide zijden gevierd.
Hierna greep eene opschorting der vijandelijkheden plaats, ten gevolge van het jaarsaizoen: maar Rusland merkte welhaast, dat zij op haren eigen bodem zou te vechten hebben, ten zij de krachtdadigste maatregelen werden in het werk gesteld. Alexander, derhalve, beval eene algemeene wapening, ten bedrage van 600,000 man, die de regelmatige troepen des rijks zouden ondersteunen. De slag van Eylau, eene stad in Oost-Pruissen, volgde spoedig op deze toerustingen: hij had plaats op den 6den Februarij 1807, en buonapakte kommandeerde in persoon. De slagting was ijsselijk: drie uren lang verspreidden driehonderd stukken geschut den dood naar alle zijden. Schoon de Russen in het eerst gedwongen werden te wijken, poogden zij nogtans hunnen stand te herwinnen, met eene mate van volharding en woede, die bijna tot wan-
{==442==} {>>pagina-aanduiding<<}
hoop steeg. De Russen worden gerekend 20 Generaals, 900 Officiers en 30,000 man, aan dooden, gekwetsten en krijgsgevangenen, verloren te hebben. Zij trokken terug achter de Pregel; maar de Franschen waren in geenen toestand om hen te volgen.
Op den grooten en beslissenden slag van Eylau volgde die van Friedland, en de terugtogt der Russen naar Tilsit. Openingen tot eenen wapenstilstand zijnde gedaan, kwamen de Keizers van Rusland en Frankrijk te zamen op een vlot in de rivier de Niemen. Gedurende het maken der schikkingen voor de preliminairen, bleef Tilsit het verblijf der doorluchtige personaadjen: verscheiden feesten werden gegeven, en alles was pligtpleging en verzoening. Ten laatste, op den 9den Julij, werd de vrede geratificeerd tusschen Frankrijk en Rusland; en de twee Keizers scheidden toen, met wederzijdsche uitdrukking van vriendschap, en na uitwisseling der decoratien van hunne wederkeerige ridderordes.
In de lente van 1808, buonapar te in Spanje zijnde gevallen, en vreezende dat Oostenrijk en Rusland zich hierin mengen, en zijne ontwerpen mogten verijdelen, stelde hij eene bijeenkomst voor met Keizer alexander te Erfurt, eene stad in Opper-Saksen. Deze ontmoeting greep plaats, en de twee Keizers werden opgewacht door eenen talrijken en schitterenden stoet van Koningen, souvereine Vorsten, enz.; onder hen was de Groothertog konstantijn, alexander's broeder, een Prins, dien buonaparte met de hoop had gevleid van te Konstantinopel te zullen regeren. De grootste hartelijkheid heerschte; buonaparte en alexander reden te zamen uit in hetzelfde rijtuig, aten te zamen, en hadden te zamen bijzondere conferentien.
Het staatkundig onderwerp der bijeenkomst te Erfurt ontwikkelde zich welhaast. Buonaparte, zijne geheele magt, waarover te beschikken was, naar Spanje hebbende doen rukken, was bevreesd voor ontrustende gevolgen, zoo hij zijne troepen uit Duitschland trok. Dien ten

{==443==} {>>pagina-aanduiding<<}
gevolge zorgde hij, door eene onderhandeling met alexander, zeer schrander voor de ontruiming van het Pruissisch grondgebied, zoo dra de contributien betaald waren, die hij tot een derde van derzelver oorspronkelijk bedragen terug bragt.
In den loop van 1808 verkreeg alexander eene groote aanwinst van grondgebied door den afstand van Zweedsch Finland; en, in het vooruitzigt van zijn gebied uit te breiden tot aan den Bosphorus, verhoogde hij het getal zijner troepen in Moldavie en bijgelegen landen tot 80,000 man.
In 1809 werden groote opofferingen van grondgebied door Zweden aan Rusland gebragt, bij eenen vrede, tusschen de beide Mogendheden gesloten. Verscheiden bloedige gevechten vielen voor tusschen de Russen en Turken, doch geen derzelven was beslissend. De laatsten hadden 300,000 man in de garnizoenen en in het veld, en het getal der Russen werd geschat op 200,000. Gedurende het jaar 1811 vochtende Russen en Turken met verschillenden uitslag. Men weet weinig met zekerheid van deze oorlogen; derzelver geschiedenis is van klein belang, in vergelijking met hetgeen onlangs is voorgevallen op een belangrijker tooneel.

(Het vervolg en slot hierna.)




De val van Napoleon.


Euroop! wat sluimert gij, wanneer een Attila 
Op nieuw uw rijke velden plondert, 
Een magtspreuk in uwe ooren dondert: 
‘Kruip, siddrend menschdom! of verga!’ 
 
Helaas! wat sluimert gij, wanneer hij moordt en zengt! 
Is dan uw strijdkracht afgestreden, 
En duldt gij, dat met 't puin der steden 
Hij 't bloed van uwe zonen mengt? 

{==444==} {>>pagina-aanduiding<<}

Is 't dan geheel verdoofd, het blakend heldenvuur, 
Dat d'aanblik van den dood niet schroomde, 
Den trotschen dwingeland betoomde, 
En streed voor vrijheid en natuur? 
 
Arminius! uw kroost zucht in den slavenband; 
't Geslacht van d'eedlen Tell moest bukken; 
De Belg zag zich zijn kroon ontrukken, 
En peilloos diep zonk Nederland. 
 
Vernieling, groote God! waar zwaait zij niet haar toorts! 
Het rustloos blaakren door de velden, 
Het moorden van miljoenen helden, 
Is 't niet der Razernijen koorts? 
 
Rijst, vlammen! hemelhoog: wat toeft gij, Korsikaan! 
Verdelg en slagt, ontmenschte roover! 
Laat slechts de weeuw en 't weesjen over: 
Dit, tijger! zijn uw lauwerblaân. 
 
Dit noemt gij dan uwe eeuw, bedorven troetelkind 
Van 't wuft geluk, gij vloek der aarde! 
Dien zelfs geen Nero evenaarde, 
Die alles in uw vaart verslindt! 
 
Ja, 't is uwe eeuw, barbaar! een ander Rome wordt, 
Voorbeeldloos rijk in euveldaden. 
Wat pen schrijft haar historiebladen? 
Hier schiet een Tacitus te kort. 
 
Verlichting wordt een vloek, nu gij haar fakkel leidt; 
De wetenschap uw dienaresse; 
Terwijl de kunst, weleer Godesse, 
Slavin, een woedend monster vleit. 
 
Wat durft gij, nietig mensch! Reeds neigt uw troon ten val. 
Kan u geen aardsche glans meêr streelen? 
Wilt gij de kroon met de Almagt deelen 
En reeglen door een' wenk 't heelal? 

{==445==} {>>pagina-aanduiding<<}

Kan zij het dulden, dwaas! dat zich een worm verheft? 
Wilt gij met Haar uw krachten meten? 
Gewis, gij wordt in 't stof gesmeten, 
En Haar geregte bliksem treft. 
 
Hij treft: 't geknield Euroop, te lang verdrukt, ontwaakt: 
Aan d'Ebro rijzen vrijheidsgalmen; 
In 't noerden groenen eerepalmen, 
Terwijl 't kartouw dien bliksem braakt. 
 
De Godheid strijdt met hen: het zuiderbloed bevriest; 
Het snerpend oosten boeit de leden; 
Geen spierkracht schoort de wankle schreden, 
Nu de adem zich in ijs verliest. 
 
Een sneeuwveld is het graf, waarin uw grootheid zinkt. 
Uw schepter wordt een krakend rietje; 
Gij, trotsche stroom! een kruipend vlietje, 
Waarop geen golvend schuim meêr blinkt. 
 
Nog eischt ge op nieuw het bloed van 't uitgemergeld land, 
Den laatsten zoon van 't moederharte: 
Dan, de Eeuwge, dien uw trotschheid tartte, 
Verlamt uwe opgeheven hand. 
 
Bij de Elbe wacht Hij u: strijd hier den Titanskamp 
En waag 't op nieuw zijn arm te tergen: 
Hier, bij het staaplen van uw bergen, 
Vervliegt uw ijdle roem in damp. 
 
Ga, bied in 't rooversnest een laatste tegenweer; 
Wet daar op nieuw uw zwaard en dolken: 
Wat zie 'k? de reuzenkracht der volken 
Rukt den gevloekten afgod neêr. 
 
Neen, lafaard! eigen hand legt kroon en schepter af; 
Gij bukt: en de onuitwischbre schande, 
Die laagheid u op 't voorhoofd brandde, 
Vergaat niet met u in het graf. 

{==446==} {>>pagina-aanduiding<<}

Euroop! gij zegeviert: een enge kring omsluit 
Den dwingland, die met rijken speelde, 
Uw' roof met zijn Satrapen deelde, 
En monsters voedde met zijn buit. 
 
Bewaak daar 't dorre strand, ô rustelooze zee! 
Laat nimmer 's aardrijks beul ontsnappen: 
En, durft hij in een bootje stappen, 
ô Sleep het dan naar d'afgrond meê. 
 
* * * 
 
Juicht: hij viel, verzoende broeders! 
De aarde drinkt geen' bloedstroom meêr. 
Vrolijk land! zing jubeltoonen: 
Mavors legt het moordzwaard neêr. 
 
De aadlaar, die het merg der volken 
Met een' helschen wellust zoog; 
Moordend van de zuiderdreven 
Naar 't bevrozen noorden vloog; 
 
Die aan 't gulzig heer der gieren, 
Dat hij ophief uit het niet, 
Wat zijn keel niet kon verzwelgen, 
Tot een roofspijs overliet: 
 
De aadlaar, die den donder tergde, 
Woedde als de uitgeborsten storm, 
Menschheid, juich! ligt neêrgebliksemd, 
Kruipt in 't voetzand met den worm. 
 
Juicht: hij viel, verzoende broeders! 
De aarde drinkt geen' bloedstroom meêr. 
Vrolijk land! zing jubeltoonen: 
Mavors legt het moordzwaard neêr. 
 
't Beekje kronkelt door de dalen, 
't Bloempje omzoomt den heldren vliet: 
Maar geen bloed kleurt nu zijn stroompjes, 
En 't kleest aan de lelie niet. 

{==447==} {>>pagina-aanduiding<<}

De eêlste lenteroos van 't leven 
Prijkt met onverwelkten glans: 
Ongeschonden vlecht de minnaar 
't Puikroosje in den huwlijkskrans. 
 
Neen, het blosje kwijnt niet langer 
Op de volle maagdenkoon: 
't Meisje loont den held met liefde, 
En zijn hart wordt nu haar troon. 
 
't Moederharte bonst van vreugde, 
Nu hare arm den zoon omvangt, 
Die, de zeis des doods ontkomen, 
Snikkend aan haar' boezem hangt. 
 
Staamlend wil zij de Almagt danken, 
Dan zij vindt geen' enklen toon: 
Maar het offer van haar tranen 
Rijst, ô Vader! tot uw' troon. 
 
Juicht: hij viel, de schrik der volken; 
't Oog der gieren loert niet meêr. 
Herder! weid gerust uw schapen: 
Mavors legt het moordzwaard neêr. 
 
Veilig kout gij met uw dierbre, 
En u stoort geen krijgstrompet: 
Liefde zwaait alleen den schepter, 
Amor geeft alleen de wet. 
 
Phillis! druk hem vrij aan 't harte, 
Nu geen woeste krijg meêr scheidt: 
't Meisje heeft geen leed te duchten, 
Dan van de onstandvastigheid. 
 
Landjeugd! sier het hoofd met bloemen, 
Zing de Graangodes ter eer: 
Mavors brieschende oorlogsrossen 
Schenden nu geen halmen meêr. 

{==448==} {>>pagina-aanduiding<<}

Vreedzaam drijft de landman 't kouter 
Door de weeke en vette kluit, 
En de staf van 't broze leven 
Bruist in 't groen den akker uit. 
 
De oogstdag nadert, en de veldling 
Smeedt de sikkel uit het zwaard; 
En, waar 't bloed eens broeders stroomde, 
Druppelt nu zijn zweet in de aard. 
 
Welvaart, op een' troon van schoven, 
Lacht in zijn gevulde schuur: 
Alles roemt des Hemels zegen 
En den rijkdom der natuur. 
 
Zwaait uw vlaggen, wakkre gasten! 
Die voor klip noch stormen beeft: 
't Oorlog sluit de zee niet langer; 
Nutte koopvaardij herleeft. 
 
't Oosten stort zijn specerijen 
In ontelbre kielen uit; 
Blozend ooft schenkt 't lagchend zuiden, 
't Rijke west zijn geurig kruid. 
 
Kaaijen krielen, grachten weemlen; 
De armoê legt haar vodden af: 
Milde welvaart strooit de schatten, 
Die de alvoênde handel gaf. 
 
Blijde hoop verwt nu de kaken 
Met een' gloed van bloeijend rood: 
't Is de lente na den winter, 
't Is het leven na den dood. 
 
Stemt uw snaren, Zanggodinnen! 
Veilig is uw heiligdom: 
Woestheid schendt geen meesterstukken, 
't Oorlog keert geen tempels om. 

{==449==} {>>pagina-aanduiding<<}

Neem uw vaart, verheven dichter! 
En geen dwingland stuit uw vlugt: 
Kom, de vleuglen aangeschoten; 
Klapwiek in de ruime lucht. 
 
Boezem uit uw grootsche zangen; 
Vier den teugel aan uw vuur: 
Zing de Godheid en den vrede, 
Zing de vrijheid en natuur. 
 
Kroost van Bato! treur niet langer: 
't Raatlend onweêr dreef voorbij; 
't Heeft uw' dierbren grond gezuiverd: 
't Juichend Nederland is vrij. 
 
Sloeg de dwingland u in 't harte, 
Hebt gij 't knellendst juk getorscht; 
Zoek den balsem voor uw wonden 
Bij den vaderlandschen Vorst. 
 
Needrig klijf! omvat den ceder, 
Die u steun en schaduw biedt. 
Ook hem kunnen stormen vellen: 
Maar verlaten vall' hij niet. 
 
h. van loghem. 





Brief eens Franschen officiers aan den heer B. te Amsterdam, geschreven uit Parijs, 22 mei 1814, over zijne doorgestane rampen in den laatsten Russischen veldtogt.

‘De Heer B........., een aanzienlijk en geächt Ambtenaar te dezer stede, deelde ons den volgenden brief, in het oorspronkelijk Fransch, mede. De Schrijver was, nu vier jaren geleden, eene wijle tijds bij zijn Ed. in kwartier, en hield vervolgens, door eenige briefwisseling, de kennis levendig. De Heer B. was steeds zeer ingenomen met 's mans gesch kt en bescheiden gedrag, en verklaart, uit dien hoofde, gereede-
{==450==} {>>pagina-aanduiding<<}
lijk, voor de waarheid van het verhaalde genoegzaam te kunnen instaan. Het spreekt nogtans van zelve, dat, ten aanzien van tijd, plaatsen en dergelijke, in eenen geheel bijzonderen brief van zoo rijken inhoud, eenige onnaauwkeurigheid kan zijn ingeslopen.’

Mijnheer!
Parijs, den 22 Mei, 1814.

Deze dient om u eenige bijzonderheden mede te deelen omtrent mijne rampspoeden, gedurende den Russischen veldtogt.
Van Utrecht vertrekkende, den 3 Februarij 1812, als Serjant-Majoor, belast met al den militairen toestel, behalve mijne algemeene kas, die mijnen ransel alleen 49 pond deed wegen, marcheerde ik, aldus beladen, tot in Rusland. Ik had wel mijne pakkaadje op de lastpaarden kunnen werpen; maar ik heb altijd den soldaat een voorbeeld willen geven, om vermoeijenis door te staan.
Den 28sten Maart te Leipzig komende, werd het bataljon, waartoe ik behoorde, ondergestoken. Daar ik mij vele moeite gegeven had om de Grenadier-compagnie te formeren, en nu naar Frankrijk moest terugkeeren; de uiterste spijt gevoelende van niet te mogen deelen in de eer mijner landgenooten, gaf ik tien louizen aan een ander Serjant-Majoor, dat hij in mijne plaats naar Frankrijk wederkeerde, en ik naar Rusland ging. Ik werd te Wilna tot Sous-Lieutenant benoemd. Wij deden geforceerde marschen. Geene rust! Er kwamen op de plaats der bestemming niet meer aan dan de helft of het derde van het regiment. Het water was zeer ongezond. Bijna ieder leed door den rooden loop. Ik was altijd welvarende. Even aangekomen in het bivouac, terwijl mijne kameraden uitrustten, was ik er op bedacht om mij eenig onderhoud te verschaffen, en voor den volgenden dag eenigen voorraad op te doen, dien ik met mijne vrienden deelde. In 't kort, ik at, ik dronk allerlei soort van dranken, die ik zelf toebereidde, hetzij met zuring, hetzij met zemelen of gefiltreerd water; ik droeg altijd zorg niet te drinken van dat moerassige water; dit heeft mijne gezondheid bewaard. Ik sliep zeer weinig; ik heb den tijd niet gehad mijne laarzen uit te trekken, van den 24sten Mei tot

{==451==} {>>pagina-aanduiding<<}
den 19den Augustus, toen ik ze uittrok, omdat ik getroffen werd door het terugspringen van een hauwitser.
Deze eerste wond belette mij, gedurende tien dagen, te marcheren; ik was altijd te paard. Den 7den September kwam ik te Mosaiks, na tot Luitenant te zijn bevorderd bij de 4de compagnie Grenadiers, bij welke ik stond. Zij was nog 129 man sterk; de batalje begon ten drie ure des morgens; wij namen met ons bataljon alleen twee redoutes stormenderhand; de Kapitein en de Sous-Lieutenant waren gesneuveld, en de compagnie was nog slechts 22 man sterk, hebbende in den tijd van tien uren 107 man verloren. Met het overschot van het bataljon, en twee van het 18de regiment, kregen wij order, eene derde redoute te nemen; wij namen ze met de bajonet. Ik ontving een schrootschot, dat mij den enkel van het linker been wegnam; ik kon haast niet meer gaan. Zoodra de redoute genomen was, klom ik er op, stekende mijn hoed op de punt van den degen, om ons volk te doen zien, dat ze in onze handen was; op hetzelfde oogenblik vielen er verscheiden kanonschoten, met schroot geladen, en door eene derde wond aan dat ongelukkige been werd ik genoodzaakt de amputatie te ondergaan. Zoodra ik gewond was, vroeg ik mijn paard, dat mij gebragt werd; ik spring er op, en begeef mij naar het veldhospitaal van het regiment. Ik vond onzen Chirurgijn-Majoor, had de pijp gedurig in den mond, en verzocht hem, mij het been af te zetten. Hij dacht eerst, dat ik boertte; maar, ontdekkende dat er geen ander middel op was, keurde hij mijn verzoek goed. Ik wilde niet, dat men mij het gezigt bedekte of de handen vasthield; ik heb de operatie ondergaan zonder een woord te spreken. Zoodra zij volbragt was, vroeg ik een weinig brandewijn en brood, dien ik met goeden smaak nuttigde. Ik rookte ook eene tweede pijp tabak, en vervolgens wierp men mij op een rijtuig. Ik keerde twaalf uren achterwaarts naar de stad Gratz, zonder ander voedsel dan gerooste rogge, en gekookte kool zonder zout of vet. Ik was negen dagen zonder verbonden te worden, en ten laatste heb ik mijzelven moeten behandelen; de wormen kropen uit mijn
vleesch. Geen mensch heeft ooit de wonde aangeraakt; ik heb dus geene verpligting dan aan God en mijnen moed.
Den 24sten October was ik nog niet genezen. De armee ging aan het retireren. Ik doe gevolgelijk mijn paard zadelen, klim

{==452==} {>>pagina-aanduiding<<}
er op, marcheer aan het hoofd mijner compagnie; in deze omstandigheden geenen anderen steun hebbende, dan mijne Grenadiers. Ik was te Smolensko, met den Maarschalk ney, waar wij in de achterhoede waren, tot aan de Beresina. Ons legerkorps was 20,000 man sterk; na gedurende vier dagen in bataljon-carré gemarcheerd te hebben, kwamen wij aan de Beresina met 800 man! Schoon slechts één been hebbende, en even zeer blootgesteld als mijne kameraden, had ik het geluk van niet voor de vierde keer getroffen te worden. Toen ik de rivier over was, vuurden de Kozakken op ons; ik zette mijn paard aan; hij wierp zich in den galop; hij hield zich wel, en redde mij. Ik bevond mij in een dorp, twee uren ter zijde van de route, geëscorteerd door mijn knecht en vier Grenadiers. Ik begaf mij naar den Baron, die mij brood, meel, brandewijn enz. verkocht voor zestig franken; ik was er hem voor verpligt. Ik reisde altijd bij nacht, en rustte des daags. Wanneer ik graan vond, maakte ik het fijn, bakte of kookte het; vond ik het niet, zoo at ik paardenvleesch, en ik ben altijd welvarende geweest; niets stond mij tegen. Ik fliep altijd in de open lucht, in de grootste koude, omdat men elk oogenblik brand zag, waarbij veel volks omkwam, en ik, maar één been hebbende, mij niet zou hebben kunnen redden.
Zie hier nu mijne grootste rampen! Te Wilna aankomende, werd ik genomen door de Kozakken, die, mijn knecht en twee officiers van het regiment hebbende geplunderd, de beide laatsten achter den anderen afmaakten. Gedurende dit treurig tooneel, gaf ik mijn paard de sporen, en ontsnapte uit hunne handen. Ik ga in de stad; ik zoek iets om te eten, zijnde dood van honger en vermoeidheid, maar de te groote onrustigheid vergunde mij niet te slapen: ik nam dan een stuk eten, bij een' Jood, voor mij en mijn knecht, dat mij vijf louizen kostte, en vertrok op het oogenblik. Het was middernacht; mijn paard, rogge gegeten hebbende, had zich overdronken, en stierf op het midden van den weg. Ik was zonder paarden, en omsingeld van het vuur der vijanden. Ik had het geluk van twee (paarden) te koop te vinden; ik besteeg het eene, en mijn bediende het andere. Na twee uren gaans afgelegd te hebben, stierf mijn knecht van koude; ik was alleen, met mijne twee paarden; er heerschte geene menschelijkheid meer onder de Franschen; niemand schoot mij te hulp. Ik vond een Korporaal van het re-
{==453==} {>>pagina-aanduiding<<}
giment, die mij voor domestiek diende, en 's anderen daags stierf. Ik nam toen wederom een' Grenadier; wij waren in eene schuur, waar ik insliep; er ontstond brand; iedereen redde zich, en liep mij over het lijf; ik bleef alleen in het midden der vlammen; ik volgde dus de menigte op handen en voeten, toen de rook mij derwijze benaauwde, dat ik meende te stikken; ik schreenwde echter zoodanig, dat mijn Grenadier, mij hoorende, zich midden door de vlammen wierp, mij op zijnen rug er uit droeg, en mij in de sneeuw nederleide. Mijn aangezigt en handen waren gebrand, zoo wel als bijna alle mijne kleederen. Schoon het vuur ontkomen, was ik niet gered; ik had mijne paarden in dit ongeval verloren; ik hield ze voor verbrand, maar wij hebben ze teruggevonden; zij hadden geen haar meer op de huid; zij hadden hunne halsters aan stuk gescheurd, om te ontkomen.
Vervolgens begaf ik mij op reis naar Koveno; aldaar was een doorgang tusschen palissaden, dien men op moest; daar alles één ijs was, viel mijn paard, en ik bleef midden in de defilé, zonder paarden. Ik hield mij op aan eene dier palissaden; ik riep elkeen te hulp, maar, allen versteende harten zijnde, stond mij niemand bij. Er komt eene marketentster voorbij met eene slede; ik wil er mij op laten vallen; ik val te achterlijk, maar, een voet van de slede gegrepen hebbende, laat ik mij op den buik voortslepen tot in het midden der stad, waar ik mijn bediende vond, dien ik vooruit gezonden had om ons eenig voedsel te verschaffen. Ik ging in een huis, waar ik een stuk schapenvleesch kocht en eene flesch brandewijn, die mij dertig franken kostten.
Ik passeerde de Niemen over het ijs, alwaar mijn paard verscheiden keeren viel. Op den anderen oever komende, wilden wij, met den Maarschalk ney, den weg inslaan naar Warschau. De weg was afgesneden door duizenden van Kozakken; wij waren geen vierhonderd man in getal; men stelde de troepen in één gelid, om ze talrijk te doen schijnen. Men zond ons schroot achterna, en des nachts sloegen wij den weg in naar Tilsit. In een dorp zijnde, ging ik om eene slede te nemen; er overviel ons een dertigtal Kozakken, die mij plunderden van alwat ik had, mij in de sneeuw slepende, waar ik gedurende vijf uren blees. Mijn knecht stierf hier; ik stond mede te bezwijken, toen een Russisch officier voorbij kwam; hij

{==454==} {>>pagina-aanduiding<<}
sprak Hoogduitsch; ik smeekte hem om de gunst, dat hij mij mijn paard zou doen teruggeven, dat zich in een stal ter zijde bevond, waar zich een boer van hetzelve had meester gemaakt; of, zoo hij mijn verzoek niet toestond, dat hij mij voor den kop zou schieten. Deze brave officier had medelijden met mijnen toestand; hij gaf mij een paard, zond mij twee Kozakken om mij te escorteren, en beval een Franschen Curassier, die gevangen was, mij te dienen. Voortrijdende, bemerk ik, dat mijn escorte achterbleef; ik klim op eene hoogte, waar ik veel velds afzag, en duizenden van Kozakken, die rondreden; ik wacht den nacht af, om mij wederom op weg te begeven. Eindelijk kom ik in een Poolsch dorp, waar de inwoners mij vrij wel ontvingen; maar ik genoot mijne rust niet lang; mijn paard verslond een bos hooi, terwijl ik aardappelen met de schil at, toen dezelfde Kozakken, die mij genomen hadden, het huis binnentraden, zich meester maakten van mijne aardappels, die ik zeer beklaagde, mij tot betaling een dozijn zweepslagen en een slag met de lans op het hoofd gaven, en mij in dit huis achterlieten, eer genegen te sterven, dan een zoo treurig leven te behouden. Hoe het zij, de hoop om mij te redden doet mijnen moed herleven; een weinig geld, dat ik in het verband mijner wonde verborgen had, en twee diamanten waren uit de schipbreuk gered; ik verzoek mijnen huiswaard, mij weer op den regten weg te brengen; hij was menschelijk; hij zadelde mijn paard, bragt mij ten acht ure des avonds in een bosch, en, mijn den weg hebbende gewezen, dien ik moest inslaan, wenschte hij mij eene goede reis en keerde naar huis terug, even zeer voldaan van eenen ongelukkigen te hebben bijgestaan, als ik gevoelig was voor zijne goedhartigheid. Ik leide twaalf uren af zonder mij op te houden, en gedurende den nacht ontmoette ik niets dan een vijftigtal Fransche militairen, die, te midden van het bosch, vuur hadden ontstoken, en van welken een dertig van ellende gestorven waren. Enfin, ik had
nogmaals het geluk, mij onder onze troepen te bevinden. Maar den volgenden nacht, te Schervin, de eerste Pruissische stad, ontstal men mij mijn paard, dat ik mijnen redder had moeten noemen, want hij was onvermoeid; zoodat ik ontroostbaar was over zijn verlies. Ik liet mij brengen naar Insterburg, met de weinige hulpmidde-
{==455==} {>>pagina-aanduiding<<}
len, die mij nog overschoten; ik kreeg een inkwartierings-biljet, om in een dorp te gaan, een uur verder.
Den 25sten December 1812 rukten de Kozakken in deze stad in; ik was dus buiten staat mij eenig voertuig aan te schaffen; ik maakte zelf een paar krukken. Op deze wijze ben ik voortgehompeld naar het Hospitaal, waar ik een uur af was; ik had, voor alle uniform, een pantalon, een sok, een vest en een grof wollen overtreksel, om mijn hoofd met een strooband vastgemaakt. Mijn baard had zes duim lengte, en ik zat vol smerigheid, hebbende mij geschoren noch verschoond sedert den 24sten October. Gij begrijpt wel, dat ik een vreesselijk leger met mij voerde! Eenige mishandelingen ondergaande van de troepen en een hoop kanalje, die het Hospitaal plunderden, en mij bestalen tot zelfs mijn pantalon toe, ging ik den Garde-Magasin opzoeken, en zeide hem, dat ik een Hollander was; hetgeen hij geloofde, uit aanmerking van de wijze, waarop ik het Hoogduitsch uitspreek: hij gaf mij te eten; pijn noch verdriet hebben mij ooit den eetlust benomen. Ik moet u betuigen, dat ik dermate uitgeschud was, dat ik het bed hield uit gebrek aan een pantalon, en zulks gedurende twee maanden, schoon ik volkomen welvarende was. Ik ging van tijd tot tijd uit, om in de stad voorraad op te doen, voor diegenen mijner makkers in het ongeluk, welken ik onder mijne bescherming nam. Zij gaven mij geld, en leenden mij kleederen. Men liet mij het Hospitaal uitgaan, zoo dikwijls ik wilde, als Hollander. Bovendien wist men, dat, met één been, ik niet gemakkelijk zou ontsnappen. De vrije lucht deed mij veel goed. Wij waren met ons 133 officiers in dit Hospitaal op den 25sten December 1812, en den 1sten Maart 1813 waren er 67 van gestorven. Er stierven bovendien 40 à 50 soldaten daags. Ik ben de eenige van die officiers, welke niet ziek is geweest.
Ziedaar mijne rampen kortelijk opgesomd, van den 7den September 1812 tot den 1sten Maart 1813. Driemalen krijgsgevangen zijnde geweest, hebben ze mij slechts de vierde maal kunnen houden. Ik heb door ellende vier paarden en vijf bedienden verloren.
Ik schreef een brief aan den Gouverneur van Koningsbergen, den Graaf schievers, Russisch Generaal, een zeer menschelijk man, dat ik wenschte mij bij hem te vervoegen, dat ik

{==456==} {>>pagina-aanduiding<<}
een Hollander was, dat ik niets zoo zeer verlangde, dan dienst te nemen in het Russisch legioen, ingevalle hij mij daartoe mogt geschikt vinden. Hij deed mij een feuille de route bezorgen op Koningsbergen. Maar hoedanig was zijne verbazing, toen ik mij aan zijne Excellentie presenteerde! Mij ziende met een houten been, dat ik zelf vervaardigd had, kon hij zich niet van lagchen onthouden, zeggende, dat ik op eene schalkachtige wijze gehandeld had, maar dat mijne gebrekkigheid mij aanspraak gaf op zijne goede diensten. Hij deed mij een logement en tien dukaten geven. Ik ben in die stad gebleven, hebbende er hulpmiddelen gevonden en wachtende mijn paspoort. Dan, er kwam contra-order, dat alle gevangenen, van welke natie ze zijn mogten, moesten vervoerd worden naar Rusland. Ik heb, derhalve, gedurende drie maanden, in dat land gereisd, altijd door Kozakken geëscorteerd. Ik vond iemand te Riga, die zich wel voor mij wilde in de bresse stellen, en die mij mijn paspoort deed verkrijgen. Dit was den 17 October 1813, en ik kwam te Parijs den 7den December deszelfden jaars, over Stokholm en Koppenhagen.
Oordeel, Mijnheer, of het niet noodig ware, vier beenen te hebben, in plaats van één, om dusdanige vermoeijenissen door te staan; en of men niet een half dozijn Chirurgijns behoefde, terwijl ik er geen enkelen had!
Ik hoop dezen zomer een reisje naar Amsterdam te doen. Mij streelende met het vooruitzigt u te zien, heb ik de eer, enz.
L.

Verslag van het graf van den profeet Ali.

(Uit griffiths, Travels in Europa, Asia and Arabia.)

‘Van eenen zeer vermoeijenden togt door de Woestijne, met eene Karavane, naar Bassora bestemd, geeft de Heer griffiths eene breede beschrijving in opgemelde Reize. Onder vele andere bijzonderheden kwam ons zeer merk- en vertalenswaardig voor, 't geen hij vermeldt van de Tombe of het Graf van den Profeet ali, waarvan ons niet voorstaat elders iets van eenig belang te hebben aangetroffen.’

{==457==} {>>pagina-aanduiding<<}

Om van Rali naar Meched Ali te gaan, maakten wij, ingevolge van eenige berigten, door den Cheik, den aanvoerder onzer Karavane, ontvangen, eenen omweg van vijf dagen reizens, zonder eenige waterputten aan te treffen, of bijkans eenigen voetstap van het Groeijend Rijk te zien. Voor ons hadden wij niets dan eene eenvormige zandvlakte, in welke het op- en ondergaan der zoone de éénige voorwerpen waren, welke ons oog aanschouwde. De heete wind, die overdag waaide, deed niet alleen ons aangezigt dik opzwellen, maar maakte ons den mond zoo droog, dat wij naauwelijks tien minuten zonder drinken konden doorbrengen. Wij moesten het tabakrooken staken, en wij verkozen azijn boven wijn, om aan het water, 't geen wij dronken, eenige verfrissching te geven.
Onze voorraad van water was bijkans ten einde, wanneer wij het groot Koepelgewelf en de schitterende Minarets van Meched Ali in 't gezigt kregen. Men ontdekt dezelve op verscheidene mijlen afstands. Het Koepelgewelf is met koperen platen gedekt, die het zonnelicht op eenen zeer grooten afstand zigtbaar maakt.
Wij sloegen onze tent neder, en deden onze Kameelen ontladen, omtrent eene halve mijl ten zuiden der Stad. Het was voormiddag ten elf ure. De bitte was ondragelijk, en het diepe zand, op 't welk wij verscheidene dagen achter den anderen waren voortgetogen, had onze krachten uitgeput.
Mijn Vriend en Reisgenoot, de Heer H...., was van smerte afgemat. Ik gevoelde mijzelven ook hoogst vermoeid. Dan, dit smertelijk gevoel moest wijken voor mijne begeerte en verlangen, om, voor zoo verre het eenen Christen mogelijk is, de Begraafplaats van den Profeet ali te bezigtigen; eene Begraafplaats, welke de Perzianen zoo zêer in achting en eerbied houden, als de Turken den Grafkoffer van mahometh. Tegen den raad mijns Vriends H...., begaf ik mij alleen op weg naar het Dorp, waar die bij de Perzianen zoo dierbare Grafplaats was.
Het Dorp is gelegen op den top van eene keten zandbergen. Een vrij breede weg loopt derwaarts, van het Zuiden naar het Noorden omtrent driehonderd Yards. De huizen ter wederzijden hebben platte daken; vele zijn in dier voege gebouwd, dat het

{==458==} {>>pagina-aanduiding<<}
dak weinig boven den grond uitsteekt. Om er in te komen, moet men trappen afklimmen. Men zou, die schikking ziende, bijkans gelooven, dat de weg is aangelegd tusschen twee rijen huizen, zonder bepaald doel het eene bij het andere gezet.
Deze straat ten einde gegaan zijnde, vindt men, dat dezelve zich schielijk omwendt, latende aan de linker hand eene open plaats, waar men den hoofdingang aantreft van de beroemde Moskee. Aan de poorten van dat gebouw vindt men eene menigte van winkels, waarin men watermeloenen en alle soorten van fruiten verkoopt, alsmede vele soorten van gedroogde granen. In de meeste dezer winkels zag ik de verkoopers in diepen slaap, en de geweldige hitte bragt te wege, dat ik op straat geen enkel mensch zag. Dewijl ik van dorst smachtte, wilde ik een stuk meloen koopen. Ik vervoegde mij bij een dier fruitverkoopers, die, mij voor een Griek aanziende, volstrekt weigerde iets te verkoopen, uit vreeze dat het geld, van mijne hand ontvangen, onreinheid mogt te wege brengen. Ik antwoordde niets.
Van dien fruitwinkel afstappende, trad ik terugge; dan, wederkeerende, zag ik ook dien fruitverkooper weder in diepen slaap. Aan de deur van de Moskee genaderd, ontdekte ik, dat alle de goede Muzelmannen, die dezelve bewaakten, waren ingeslapen. Gedrongen door eene onvoorzigtige nieuwsgierigheid, begaf ik mij in het eerste voorhof. Eene zeer fraaije Fontein, versierd met onderscheiden gekleurde steenen en eene groote menigte Arabische spreuken, stond in het midden. Eene galerij rondom den omtrek gaf gelegenheid om in de schaduw te wandelen tot aan twee zeer net gemaakte deuren, die naar het binnenste geleidden. Ik ging naar die aan de linkerhand, en dewijl ik zag, dat niemand in het gebed was, trad ik voorwaarts genoeg om alles waar te nemen. De Koepel is van eene bevallige gedaante, doch veel kleiner dan die van St. Paul te Londen, bij welken Kolonel capper, die denzelven van verre zag, dien heeft vergeleken. De Moskee is rijkelijk versierd met ivoren en glazen bollen, struisvogel-eijeren, en een ontzettend aantal lampen, niet slechts in het midden, maar ook aan de zijden. Er lagen op den grond kleine, doch rijkbewerkte tapijten: er stonden twee groote zilveren kandelaars nabij de maraheb.
Wanneer ik dusverre mijne nieuwsgierigheid voldaan had, begon de vrees van ontdekt te zullen worden op nieuw mij te bekruipen. Dan, eer ik de poort bereikt had, rees een oud man

{==459==} {>>pagina-aanduiding<<}
zeer onverwacht op, en riep mij in het Perziaansch eenige woorden toe. Geen antwoord ontvangende, wekte hij twee zijner medegenooten. IJlings sprongen zij af van eene hoogte, waar zij hadden liggen slapen. Zij hieven een sterk geschreeuw aan. Een hunner was met een zwaard gewapend; een ander met een korten stok. Zij sloegen geweldig naar mij. Ik weerde de slagen, naar mijn beste vermogen, af, en geraakte buiten de poort, steeds vervolgd door de langgebaarde helden, die in 't einde mij met steenen wierpen, waarvan ik de teekens nog vele dagen zal met mij nemen.
De vrees van gevat te zullen worden, en voor de straffe, die mijne onvoorzigtigheid mij op den hals zou laden, deed mij dermate het uiterste mijner krachten aanwenden, dat ik, ondanks het brandend steken der zonne en de hitte van het zand, welke als 't ware nog ondragelijker was, met loopen niet ophield, voordat ik het Dorp verre achter mij gelaten had.
In de tent terug gekeerd, vermengde de Heer H.... zijne bestraffingen met de betuigingen van de teederste vriendschap; hij deed mij de dwaasheid mijner onderneming zien: dan, niettegenstaande ik de juistheid zijner aanmerkingen ten volle moest erkennen, kon ik niet nalaten mijzelven geluk te wenschen van iets gedaan te hebben, 't geen misschien vóór mij nooit eenig Eurapeaan had durven ondernemen.
Wij deden hier eenigen nieuwen voorraad van versch schapenvleesch op, alsmede van Arabische boter: de laatste was, schoon in kleine hoeveelheid, en hoewel eenigzins rans en niet zuiver van haar, ons zeer welkom, dewijl een ongeluk onze medegenomen boter bedorven had. Wij vernieuwden desgelijks onzen water-voorraad. - De hitte was thans allerdrukkendst. Gedurende de laatste vier dagen gebeurde het menigmaal, dat de Thermometer van fahr. tot 108o (33o van R.) rees. Zeldzaam daalde dezelve beneden 90o (26o R.). In den avond, echter, kwam een zacht windje uit het Oosten en Noord-oosten ons verkwikken, en verzachting toebrengen aan de ontsteking onzer aangezigten.


{==460==} {>>pagina-aanduiding<<}

Bedenkingen omtrent het woord coquarde.

Aan den Zamensteller der Vaderlandsche Letteroefeningen.

Dezer dagen las ik, in het Mengelwerk van uw met regt hooggeächt Maandwerk, No. II, iets over den naam en de gedaante der Coquarde. Dezelve wordt aldaar gezegd, waarschijnlijk, haren oorsprong en hare benaming verschuldigd te zijn aan de haneveder, welke hendrik IV, in den slag van Ivry, op den hoed droeg, toen hij de bekende woorden uitsprak: ‘Si vous perdez vos enseignes, ralliez-vous à mon panache blanc; vous le trouverez toujours au chemin de l'honneur et de la gloire.’ Dan, daar de vederbossen op de helmen en hoeden der krijgslieden lange vóór hendrik IV in gebruik waren, en reeds van de oudste tijden der Grieken en andere volken dagteekenen; - daar het woord Panache, of Pennache, (zoo als de Fransche Akademie schrijft, naar het Italiaansche Pennacchio, afgeleid van het Latijnsche Penna) altijd, niet alleen reeds ten tijde van hendrik IV, gelijk gebleken is, en zelfs veel vroeger, van den vederbos, door krijgslieden en anderen gedragen, werd gebezigd, maar nog lang naderhand in die beteekenis bestaan heeft, en tot op den huidigen dag toe bestaat; - daar het woord Coquarde niet, dan na de regering van hendrik IV, begonnen is gebruikt te worden van de linten strikken, die den nieuwelings aangeworvene krijgsknechten, bij derzelver aanneming, gegeven werden; - daar, voor zoo verre mij bekend is, het woord Coquarde nergens voor eenen vederbos gevonden wordt, zoo min als haneveer; - en daar, eindelijk, geene genoegzame overeenkomst tusschen eenen grooten vederbos en eenen kleinen linten strik bestaat, om dezelve eenen gemeenen naam te geven: zoo zij het mij, om alle die redenen, geöorloofd, met alle
bescheidenheid, van den steller der bewuste aanteekening te verschillen. Ik zoude eerder denken, dat de Coquarde eenvoudig dien naam voere naar de gelijkvormigheid aan eenen hanekam, even als de Romeinen, om die zelfde gelijkenis, den top, welke, van het voorhoofd tot aan het achterhoofd, over hunne helmen liep, en veelal getand was, gelijk men uit de afbeeldingen sommiger oude helmen zien kan, met den naam van Crista bestempelden, waarvan de Franschen hun crête de casque ontleend hebben. Ik

{==461==} {>>pagina-aanduiding<<}
zoude dit te meer denken, omdat de linten strikken en de pluimaadjen, zoo eertijds, als nog heden ten dage, zeer dikwijls te gelijk een en hetzelfde hoofddeksel versierden, en men dus niet zeggen kan, dat de Coquarde den vederbos vervangen hebbe, en van denzelven oorspronkelijk zij.
Wat voorts het woord haneveer, in den zin van eenen primipilus, waarvan, ter gemelde plaatse, in het voorbijgaan gehandeld wordt, betreffe; mogte ik daaromtrent ook eene gissing wagen, dan zoude ik in bedenking geven, of hetzelve niet zoude kunnen geächt worden zamengesteld te zijn uit haan, bij kiliaan, onder andere beteekenissen, ook die hebbende van homo imperiosus, en van Martis pullus, vir bello strenuus, pertinax in certamine instar galli, over welke zeer uitvoerig handelt von wicht, Ostfries. Landrecht, Lib. 1. Cap. 56, en uit veer, man, van welk woord verdient gelezen te worden de Heer ypey, in het Vervolg der taalkundige aanmerkingen over verouderde woorden van den Staten-Bijbel, bl. 173 en volgg.
Dat het woord Belhamel van den voorganger der kudde overgenomen zij, gelijk mede aldaar gezegd wordt, heeft zijne rigtigheid. Dan, minder bekend is mogelijk, dat, naar alle waarschijnlijkheid, het Fransche Bélier, insgelijks, om die reden, van Bel afkomstig is. Zulks blijkt, onder andere, uit het woord Cloqueman, welk, nog ten tijde van ménage, in sommige oorden van Frankrijk, gezegd werd van het vooraan gaande schaap, welk, de bel aan den hals dragende, de kudde den te nemen weg doet vinden.




Aanmerkingen over de afleiding der tafelconditie, het drinken van een zoogenaamd Dokter Snelletje.

In de Vaderlandsche Letteroefeningen voor 1814. No. IV, bladz. 198 van het Mengelwerk, de vernuftige gissing lezende, wegens den oorsprong der tafelconditie: Dokter Snel! zoo kon ik niet nalaten daarop de volgende aanmerkingen te maken.
De benaming van Snelle, Snellcken, Poculi, bij kiliaan, wordt, voor zoo ver ik weet, eigenlijk alleen gegeven aan een drinkvat van een cylindrischen vorm, met een oor of handvatsel voorzien, hetwelk meestal van Keulsch of Engelsch aardewerk gemaakt is. Mogelijk noemt men een gelijkvormig glazen drinkvat ook wel een glazen Snel; doch ik heb nim-
{==462==} {>>pagina-aanduiding<<}
mer, zoo ver mijn geheugen reikt, het zoogenaamd Dokter Snelletje anders, dan uit eenen gewonen wijnroemer, vrijmetselaars-glaasje of kelkje zien drinken, of zelve mede gedronken. De windhonden plagten ook wel Snellen genaamd te worden. Het Familiewapen van het te Rotterdam, en ook te Dordrecht, wel bekend zijnde Geslacht der snellen mag daarvoor wel een sprekend bewijs opleveren, als bestaande uit twee loopende windhonden, op een groen veld. Zoude men dan ook niet even zoo wel kunnen gissen, dat gemelde tafelconditie konde worden afgeleid, van schielijk, snel en als loopende, vooraf, een glaasje, tot toebereiding van de maag, te drinken, eer men met den maaltijd te doen aanvang neme?
Dan, dat er een Dokter snellen is aanwezig geweest, en te Rotterdam, van het begin tot ver over de helft der vorige Eeuw, als Medicinae Doctor gepractiseerd heeft, is mij volkomen zeker, als zijnde zijn Eds Dochter, namelijk Vrouwe susanna bartha snellen, overleden den 29 Dec. 1789, gehuwd geweest aan wijlen mijnen zeer geächten Neef, den Heere t. horsman, te Rotterdam. Het schijnt mij dan toe, dat de oorsprong der tafelconditie, een Dokter Snelletje te drinken, hoogst waarschijnlijk is af te leiden van een geneeskundig voorschrift, door gemelden Heer Dokter snellen gegeven; zoo als het vrij algemeen gevoelen tot hiertoe geweest is, en waarvan de zekerheid bij de afstammelingen of nog overig zijnde verwanten van wijlen gemelden Heer Dokter snellen, te Rotterdam, misschien nog wel zoude kunnen verkregen worden.

Dordrecht, 22 Mei 1814.
R.v.E.

Een maaltijd in Ierland.

(Volgens Miss edgeworth.)

De maaltijd had twee groote fouten; overdaad en pralerij. Er was inderdaad tienmaal meer op tafel dan noodig was; en het onthaal was verre boven de omstandigheden van den man, die het gaf: tot een staal, de schotel visch aan het hoofd van de tafel was dwars over het eiland uit Sligo aangebragt, en had vijf guinjes gekost; gelijk de vrouw van den huize niet mankeerde bekend te maken. Maar, met dat al, waren de dingen

{==463==} {>>pagina-aanduiding<<}
niet van één stuk: er was eene ongelijkheid tusschen het onthaal en de bedienden; geene evenredigheid of gepastheid van het een bij het ander; een pijnlijk pogen naar hetgeen niet bereikt kon worden, en een ijdel gesloof om gebreken en misslagen te bedekken en te herstellen. Had de vrouw des huizes haar gemak gehouden; had zij, gelijk Mevrouw broadhurst zou zeggen, de dingen aan zichzelven over-, de dingen hunnen loop gelaten, alles zou met menschen van opvoeding wél afgeloopen zijn: maar zij was onophoudelijk aan het verschoonen, aan het kijven en grommen, zoo binnen 's monds als openlijk, aan het bestieren en roepen van hare knechts; pogende een bottelier, die doof, en een jongen, die een stommeling was, het werk te doen verrigten van vijf knappe en vlugge knechts. De vrouw van den huize riep om ‘borden! schoone borden! warme borden!’ Maar geen van hen kwam op haar roepen. Mevrouw raffarty riep: ‘Larry! larry! Milords bord daar! - James! brood voor Kapitein bowles! - James! portwijn voor den Majoor! - James! james kenny! james!’ En de hijgende james tobde te vergeefs om haar te gehoorzamen. Ten laatste was één geregt, (de voorspijze) fraaitjes afgeloopen; het tweede verscheen, na een benaauwd half uur, en james kenny was oplettend op één ding, en larry op een ander, zoodat de wijnsaus voor den baas door hunne botsing verloren ging; doch hetgeen erger was, er scheen weinig kans, dat dit tweede geregt in zijn geheel ooit behoorlijk opgedischt zou raken. Mevrouw raffarty hemde, en hoofdschudde, en wees, en wenkte, en zuchtte, en plaatste larry achter kenny, en kenny achter larry; want hetgeen de een deed, verdeed de
ander; en ten laatste ontstak de Dame's toorn; zij sprak: ‘Kenny! james kenny! zet dien schotel op dezen hoek, en zet de groente aan de hoeken tegen elkander over, en plaats uwe makaroni ginder bij die puddingen, en zet.... Och, james! de piramide in het midden, hoor je?’ - De piramide, van plaats zullende veranderen, raakte overhoop. Nu was het, dat de meesteres van het feest, achterover in haar stoel vallende, en hare oogen en handen in wanhoop ten hemel slaande, uitriep: ‘ô, James! james!’ - De piramide werd op de been geholpen met hulp van militaire bouwmeesters, en stond bevende weer op haar grondstuk; maar het humeur der Dame kon niet zoo gemakkelijk wederom in zijn evenwigt gebragt worden.


{==464==} {>>pagina-aanduiding<<}

Levenswijze van eene Madrasse dame.

(Volgens Mrs. graham.)

Het is de mode voor al de Heeren en Dames te Madras, in hunne zwierigste rijtuigen zich te begeven naar den Bergweg (*), en, na denzelven woedend te hebben langs gejaagd, stappen zij gedurende een uur al rondom het Gedenkstuk, deels ter oefening, deels om de gelegenheid van zich te bewegen en hunne fraaije kleederen ten toon te spreiden; waarna zij naar huis gaan, om, elken dag in het jaar, wederom bijeen te komen. Maar het grootste gelanterfant te Madras is gedurende de uren van bezoek, van negen tot elven, wanneer de jonge lieden van huis tot huis gaan, om het nieuws te vertellen, commissies naar stad bij de Dames te vragen, eene kleinigheid te brengen, die nieuwelings is uitgekomen, of waarop de Dame van ter zijde gezinspeeld heeft, des daags te voren bij eene wandeling door de winkels, dat zij dat wel koopen zou, maar dat haar man er niet van houdt om zoo veel te besteden, en hetgeen zij dus verkrijgt van een jongman, wiens vierde van zijn maandelijksch salaris waarschijnlijk aan deze galanterie wordt opgeöfferd. Nadat al de bezoekers, die eenige bezigheid hebben, naar hunne kantoren zijn gegaan, verschijnt een andere troep van ledigloopers, nog beuzelachtiger dan de vorige, en blijft tot de Tiffin, ten twee ure, wanneer de wezenlijke maaltijd gebruikt wordt, en wijnen en sterke bieren uit Engeland vrij gedronken worden. Dan zonderen zich de Dames af, ontkleeden zich grootendeels, en leggen zich neder met een romannetje in de hand, waarbij ze doorgaans inslapen. Omstreeks vijf ure komt de Heer des huizes
van zijn kantoor; de Dame kleedt zich voor den Bergtogt, keert terug, verkleedt zich, eet, en gaat van tafel naar bed, ten ware er een bal zij, wanneer zij zich wederom verkleedt, en den geheelen nacht danst; en dit is, verzeker ik u, een naauwkeurig, zeer naauwkeurig verslag van het leven eener Madrasse Dame!


{==465==} {>>pagina-aanduiding<<}

Mengelwerk.

Proeve, over het naïve (*).

Bij al de onbetwistbare voordeelèn, ons door de beschaving aangebragt, kan het toch niet missen, of dezelve moet ook eene gebrekkige, min volmaakte zijde hebben. Even als de kindschheid, met welke de onbeschaafde staat der menschheid veel overeenkomst heeft, gewisselijk niet, wat men daarvan ook zeggen moge, de gelukkigste staat, of de bestemming van den mensch is, even zoo min is het de zoogenoemde natuurlijke toestand der wilde volken; doch het is ook zeker, dat zoo wel kinderen als natuurmenschen van vele ondeugden, gebreken en belagchelijke zwakheden vrij zijn, welke den volwassenen man, en den mensch in maatschappij, aankleven. Onze tallooze behoeften, het onderscheid, door de zeer uiteenloopende verdeeling van geluksgoederen, aanzien en gezag in de maatschappij geboren, doen onbedenkelijk vele zeldzame botsingen, zoo wel als vreemde, ongerijmde gewoonten en zonderlinge gebruiken ontstaan, die, door eene lange reeks van jaren, misschien van eeuwen, gewettigd, ons als geheel natuurlijk, als het uitvloeisel van onze rede, van onze ware behoeften, voorkomen. Van dit alles weet de natuurmensch niets. Wanneer hij, b.v., niet door een of ander toeval in slavernij geraakt is, zal hij zich wel wachten, iemand zijnen heer, althans zich deszelfs dienaar te noemen, en denzelven te naderen onder allerlei vreemde gebaren en ligchaamsbuigingen, die van de loodlijn afwijken naar mate van den hoogeren rang des genen, wien wij begroeten.

{==466==} {>>pagina-aanduiding<<}

Welk eene uitwerking moet nu de eenvoudige natuur op den beschaafden mensch maken, die, benevens vele nuttigheden van de beschaving, toch ook eene menigte ongerijmdheden heeft overgenomen, welke hem tot eene tweede natuur geworden zijn? Zal de ware natuur hem niet treffen, geen aangenaam gevoel bij hem opwekken? Zijn eigen afstand van de zuivere natuur wordt hem daardoor te binnen gebragt, en hij gevoelt zijne verpligting, om, niet door ruwe wildheid, maar met opvolging der goede en voordeelige wetten, welke de beschaving hem voorschreef, nogtans het reine gevoel voor waarheid, ongemaakte schoonheid en onbedorvene natuur in zijnen boezem op te wekken of te verlevendigen.
En hoe heet nu deze onverwachte gewaarwording, welke, even als een elektrieke schok, het hart van den mensch, die van de natuur verwijderd leeft, aan echt en waar gevoel herinnert? Het heet, gevoel voor het Naïve; het Naïve, 't welk wij uit het boven aangevoerde kunnen omschrijven als een onverwacht en ongekunsteld contrast tusschen de goede, zuivere natuur, en de belagchelijke of verkeerde zijde der zamenleving. Helderen wij deze omschrijving een weinig op.
Onverwacht en ongekunsteld moet het contrast zijn; want zijn wij er langzamerhand toe voorbereid, of nog erger, verdenken wij den genen, die ons dat genot verschaffen zal, van slechts eene fijnere wending der kunst onder het mom der natuur te verbergen, zoo verdwijnt ons genoegen, en maakt plaats voor doodelijke onverschilligheid Of de spreker, of de dichter, of de persoon, dien de dichter invoert, moet wezenlijk een natuurmensch zijn, geen persoon in de maatschappij, die deszelfs rol speelt.
Daarenboven zeide ik: de goede, zuivere natuur. Immers, het is alles behalve naïf, het is schrik- en afkeerverwekkend, wanneer wij b.v. de gruwelmaaltijden van den menscheneter, of de mishandelingen der gevangenen bij den wilde, zouden moeten zien, of daarvan smakelijk hooren verhalen. Het wekt ons medelijden, wanneer een

{==467==} {>>pagina-aanduiding<<}
natuurmensch onze wezenlijk groote en voortreffelijke uitvindingen, onze vorderingen in wetenschap, kunst, wetgeving, uiterlijke inrigting der zamenleving, en onzen Godsdienst, met domme verwondering aanstaart, of dwaze aanmerkingen daarop maakt, welke slechts onkunde verraden. - Op gelijke wijze verwekt de dichter bij ons walging of afgrijzen, die, kwanswijs om natuurlijk te zijn, bloedtooneelen in de kleinste bijzonderheden verhaalt, of zich tot de straattaal van het laagste gemeen, of de beschrijving van vuile en zedelooze bedrijven, vernedert.
Eindelijk moet het de ongerijmde of verkeerde zijde der zamenleving wezen, die bij de naïve voorstelling in een nadeelig licht verschijnt. Dit vloeit natuurlijk uit het vorige: immers, hoe armzalig koud en harsenloos zijn de spotternijtjes, die men zich wel eens door den mond van zoogenaamde natuurmenschen, welke echter, op den naam na, Fransche Philosophen waren, tegen den besten Godsdienst veroorloofde? Het gaat onbetwistbaar door; alles, wat goede, nuttige instellingen aantast, onder den schijn van naïf of natuurlijk te zijn, is gewis valsch vernuft; want de echte natuur verdraagt zich zusterlijk met elke instelling, geschikt om haar te veredelen.
Gaan wij thans over, om, overeenkomstig met onze bepaling, de onderscheidene soorten, waarin zich het Naïve laat aantreffen, op te sporen.
1.) Men vindt hetzelve in de zamenleving, of het gemeene leven. Hier heeft het meest bij kinderen plaats, of bij die weinige echte natuurmenschen, welke, uit afgelegene gewesten naar Europa overgebragt, aldaar al de pracht der beschaving zagen, en, met de waarheid van het gevoel, de verkeerde of belagchelijke zijde daarvan opmerkten. Van het eerste zullen wij allen misschien wel voorbeelden gezien hebben. Het is zoo natuurlijk, dat kinderen, onkundig van onze somtijds dwaze maatschappelijke overeenkomsten, in hunne eenvoudige taal daarmede een contrast maken, hetwelk zelfs den meest verbasterden moet treffen! Van effen heeft daarvan in zijn' Hollandschen Spectator een

{==468==} {>>pagina-aanduiding<<}
aardig voorbeeld. Zeker gezwollen dichter las in eene vergadering van baviussen, waarin zich ook toevallig de Spectator bevond, zekeren Herderskout voor, die zich allengs tot den zoogenoemden heldenstijl verhief. Een dochtertje van den dichter, een kind van zes jaren, die met hare moeder in 't gezelschap was, had langen tijd het bulderen van papa, en de gekkelijke gestalte der toehoorders, die quasi verrukt waren, met angst aanschouwd; doch toen de Herdersdichter de volgende regels met eene donderstem uitbazuinde:

Mijn held valt aan, hij zwaait om 't hoofd het schitt' rendstaal, 
Hier dondert 't grof geschut, daar bliksemt 't zwaar metaal, 
Het vuurroer weerlicht, en het hagelt handgranaten - 

Toen kon 't arme kind het niet langer houden. Och maatje, schreeuwde zij uit, waarom is papa zoo boos? hij vloekt zoo. - Zie daar onnoozele, doch ware natuur!
2.) De tweede soort van het Naïve vindt men in de dichterlijke of geschiedkundige voorstelling. De oudste Dichters of Geschiedschrijvers hebben hier het groote voordeel, dat zij het naast aan de natuur waren, en dat hunne schilderijen dus juist dat echte naïve bezitten, 't welk zelfs in geene verdenking van kunst of moeijelijke navolging kan vervallen. Het boek Genesis, en homerus zijn twee overrijke bronnen, waaruit zuivere natuur, in tegenstelling tegen hedendaagsche kunst en gemaaktheid, in milde stroomen voortvloeit. Het zou mijn bestek zeer verre te buiten gaan, wilde ik slechts de voornaamste trekken daaruit opgeven. Ik zal dus slechts het volgende aanmerken:
Eene der eigenschappen van het Naïve is deze, volgens de aanmerking van den grooten schiller, dat de schrijver van dien stempel, droog weg, zoo wel het verfoeijelijke, als het uitnemend deugdzame, verhaalt, en met eene onverschilligheid, die ons, aan exclamatiën gewone menschen, somtijds stuit, zonder beöordeeling van zijnen kant, het eene zoo wel vermeldt, als het andere.

{==469==} {>>pagina-aanduiding<<}
Ziet slechts in Genesis de geschiedenis van den moord der Sichemiten, en van juda's bloedschande met thamar; de geschiedschrijver rept geen woord van afkeuring bij daden, die de menschheid doen ijzen, zoo min als van goedkeurende verwondering bij de geschiedenis en het gedrag van den uitmuntenden jozef, een der aandoenlijkste tafereelen, die immer beschreven zijn. - Even zoo min vermoeit zich de oude homerus met ons het schoone der daad van glaucus te doen opmerken, die, midden in den strijd, diomedes, zijnen vijand, doch een oud gastvriend van familiewege, ontmoetende, in de vrolijkheid zijns harten, met hem wapenen, ter waarde van honderd runderen, voor anderen, negen runderen waard, verruilt. Jupiter verblindde zijn verstand, zegt de oude Bard. Is dit ongevoeligheid? ruwe onkunde in zedelijk schoon of leelijk, goed of kwaad? Maar op andere plaatsen toont homerus, gelijk wij onder andere ook nog zien zullen, daarvan de treffelijkste kundigheid. Neen! het is het natuurlijke gevoel voor gepastheid, dat de dichter, zonder zedekundige uitweidingen, begrijpt alleen te moeten schilderen; het is vooral die trek van kindsche eenvoudigheid, waardoor elk onbedorven mensch, wanneer hij eene daad nadrukkelijk verhaald heeft, meent, dat een ander, al hetgene daarin schoon of leelijk is, gereedelijk zal opmerken. Bij ons, daarentegen, heerscht het bewustzijn van de vele bedorvene menschen in ons midden, om wier wille onze Dichters en Geschiedschrijvers niet te rijkelijk met hunne zedekundige toepassingen meenen te kunnen zijn.
De aloude herbergzaamheid, die schoone deugd der vroegere, en sommiger hedendaagsche Oostersche volken, wordt uitmuntend naïf, zoo wel in mozes eerste boek, als bij homerus, voorgesteld. Altijd zal de gast, om welke reden hij ook kome, eerst binnen geleid en onthaald worden, eer de gastheer hem de reden zijner komste vrage. Hoe steekt dit af bij onze verfijnde, daaromtrent zoo schrikkelijk verkoelde zeden! Ziet abraham, ziet lot, met welk eene vaardigheid, waarmede wij schaars, dan

{==470==} {>>pagina-aanduiding<<}
om den hoogsten prijs te winnen, zouden uitloopen, vliegen zij onbekenden, die bij hen voorbij trekken, te gemoet, en dringen hen ten sterkste, om bij hen in te keeren! - Zoo ook bij homerus. Achilles ontvangt de Grieksche gezanten (in het 9de boek der Ilias) ten vriendelijkste: zonder de reden van hun bezoek te weten, maakt hij ten eerste eenen maaltijd gereed, waaraan hij zich niet schaamt, zelf de hand te leggen; gelijk ook, in het 24ste boek der Ilias, voor den ouden priamus, dien hij, hoezeer ook beiden ruime stof tot droefheid hadden, nogtans tot eten aanspoort. Hoe weinig strookt dit met onze zeden, met onze beschaving! Het zou, volgens ons denkbeeld, niet welvoegelijk zijn, een' vader, die zulk een' zoon verloren had, gelijk priamus hector, met dergelijke redenen, als achilles doet, tot den maaltijd aan te moedigen; het zou even min welvoegelijk zijn, gelijk de grijsaard des volgenden morgens doet, zonder dankzegging te vertrekken. - Maar de natuur stoort zich aan al die kleine overeenkomsten niet; en dus ook niet haar tolk, de grijsaard van Chios.
Uit den overrijken voorraad van naïve trekken uit dezen Puikdichter zullen wij nog de vier volgende mededeelen, de twee eerste uit de Ilias, de twee laatste uit de Odyssea. De eersten vindt men in dat schoone evengemelde 9de boek der Ilias, waar phoenix, een der gezanten, voorheen opvoeder van achilles, hem op de roerendste wijze tot vergeeflijkheid, en medelijden met zijne landgenooten, zoekt aan te sporen. Hij herinnert hem aan zijne kindschheid. ‘Zoo lief hadt ge mij, ô goddelijke achilles, dat gij met niemand anders aan tafel gaan, noch in het paleis wildet eten, voor dat ik u, geplaatst op mijnen schoot, de spijze voorsneed en voederde en den wijn in de hand gaf. Somtijds bevlektet gij mijn kleed voor den boezem, wanneer gij, uit kindsche speelschheid, den wijn weder overgaaft. Dan, van u verdroeg ik zeer veel. Zeer veel kon ik met u doorstaan, wanneer ik bedacht, dat de Goden mij zelve geen kroost hadden ge-
{==471==} {>>pagina-aanduiding<<}
schonken; dan beschouwde ik u als mijn' zoon, ô goddelijke achilles! opdat gij het rampzalig verderf van mij zoudt weren.’ ô, Heilige Natuur! wie miskent hier uwe kunstelooze taal? Doch welk hedendaagsch dichter zou zich zulke schilderingen willen of durven veroorloven?
Een ander voorbeeld strekke ten bewijze, dat homerus in zijne beelden die zelfde naïveteit behoudt, als in zijne verhalen. Hij schildert in het 11de boek den langzamen terugtogt van ajax. ‘Gelijk een trage ezel in een korenland door knapen vervolgd wordt; reeds vele stokken zwierden om hem heen, hij niettemin scheert de hooge halmen af; de knapen middelerwijl slaan, met zwakken arm, op het dier, dat zij met moeite verdrijven, doch niet voor dat het, van spijze verzadigd, terugtrekt; - dus volgden de hooghartige Trojers, de veraf ontbodene hulpbenden, ajax den Grooten, telamon's zoon, daar zij met schichten bestendig het midden zijns beukelaars troffen.’ - Een hedendaagsch dichter zou gewis dit zoo juiste beeld als onedel verwerpen; doch bij homerus moeten wij het bewonderen, daar immers de ezel slechts door een belagchelijk vooroordeel in versmading is; de ezel, in vele gewesten 's menschen eenige lastdier!
Op dezelfde wijze vergelijkt de Dichter, in het midden eener prachtige beschrijving van agamemnon, denzelven bij een' stier, (in het 2de boek.) Achilles stelt zijn' vriend, den held patroclus, (in het 16de boek) gelijk met een weenend kind, dat huilt, opdat de moeder het zou optillen, enz. Wie zou in enzen tijd niet zeggen, wanneer iemand zulk eene gelijkenis waagde: ‘Hoe laag is die man! hij heeft vast geen gevoel voor het gepaste, het edele, enz.’ Maar in homerus doet de oudheid die trekken van zuivere, ware natuur, bij den grooten hoop vergeven, bij den vriend van het ongekunstelde schoon bewonderen.
Nu nog de voorheen aangeroerde trekken uit de Odys-
{==472==} {>>pagina-aanduiding<<}
sea. De eerste vindt gij vooraan in het 6de boek. Nausicaa, dochter van Koning alcinous, van Pheäcie (Corfu), verzoekt haren vader in de volgende woorden om zijne kar: ‘Vaderlief, zult gij mij de hooge, sterkgewielde kar niet laten inspannen, opdat ik de fraaije kleederen naar de rivier te wasschen brenge, die thans zoo vuil daar neêr liggen? Het past u toch, als gij met de edelsten in de raadsvergadering zit, schoone kleederen aan te hebben! Vijf zonen hebt gij toch ook in uw paleis, waarvan er twee getrouwd, drie in den bloei nog der jeugd zijn; en die allen verlangen immers, met schoon gewasschen gewaad aan 't lijf, ten dans te gaan! en ik moet dat alles beredden.’ - Dus sprak zij, want zij schaamde zich ‘voor haar' lieven vader de groene bruiloft te noemen. Maar hij wist alles,’ enz. (Men moet namelijk weten, dat de goede nausicaa ruim zoo zeer op haar bruiloftspak, als op de balkleederen van hare broeders dacht.)
Welke zeden voor eene Prinses! welk eene eenvoudigheid! hoe is het mogelijk, dat pedanten, die folianten over homerus geschreven hebben, nog zoo schrikkelijk verre van de natuur konden afblijven, en, terwijl hun misschien over de analogie van een Grieksch woord het zweet uitbrak, naauwelijks gevoel voor 's Dichters onnavolgbare naïveteit overhielden!
Dan, het wordt tijd, dat ik van dezen Dichter, hoe rijk ook aan zulke lieve schilderingen, afstappe. De laatste trek, dien ik uit hem wilde aanvoeren, is ook naïf, doch van een' meer teederen aard. Ulysses komt (17de boek der Odyssea) na eene twintigjarige afwezigheid weder op zijn eiland Ithaca, waar niemand hem meer kent, behalve - een oude trouwe hond, die na het vertrek zijns meesters ook in verachting gekomen was, en op den misthoop lag. Het goede oude dier kwispelstaart, laat de ooren hangen, doch kan tot zijn' meester niet meer naderen, die heimelijk een' traan afdroogt. Nu (zegt de Dichter) greep het zwarte noodlot des doods den hond aan, toen hij ulysses gezien had, na verloop van twintig jaren. - Zie daar

{==473==} {>>pagina-aanduiding<<}
rein natuurgevoel! Een sentimenteel schrijver zou hier lang en breed in den lof van het trouwe dier zijn uitgeweid; doch wij weten reeds, dat homerus dit nooit doet; hij schildert slechts, en de koude ziel, wie zulke schilderijen niet roeren, zou ook bij de krachtigste aanzoeken, om toch getroffen te worden, ongevoelig blijven.
Hier moet ik van homerus afstappen, hoe gaarne ik ook nog langer bij dien eenvoudigsten en tevens grootsten aller Dichteren verwijlde. Herodotus, de oudste der Grieksche Geschiedschrijvers, is mede, gelijk sommige geleerden hebben opgemerkt, in proza bijna even zoo naïf, als homerus in dichtmaat. Ook hij verhaalt met de grootste onverschilligheid zoo wel de ergste gruwelen als de roerendste daden van verhevene deugd; zijn stijl is volkomen natuurlijk, en zonder den minsten opschik der kunst. Hij heeft al de praatachtigheid van een' goed' oud' man, die van zijne reizen vertelt, en zwerst bij tijden heinde en verre van zijn onderwerp af, wanneer een of ander geval hem voor den geest komt.
Onder de latere Grieksche Dichters wordt theocritus, om zijne onnavolgbaar eenvoudige beschrijving der herderlijke bezigheden, en van het landleven, door alle beminnaars van natuurlijk schoon bewonderd, door allen, die van de natuur verst zijn afgeweken, voornamelijk door de Franschen, als laag en boersch berispt. Slechts één klein staaltje uit 's mans 11de Herdersdicht, 't welk de liefde van polyphemus tot galatea in de volgende bewoordingen maalt, die gewis den saletjonker, aan niets dan vuile dubbelzinnigheid of sentimentelen beuzelpraat gewoon, belagchelijk moeten voorkomen, die echter in den mond van een' eenvoudig' herder zoo passend zijn: ‘ô Blanke galatea, waarom versmaadt gij uw' minnaar? gij, blanker op 't oog dan geronnen melk, teederder dan een lam, darteler dan een kalf, blinkender dan eene rijpende druif, gij komt aanstonds hier, wanneer de zoete slaap mij bevangt, gij vliedt ijlings van hier, wanneer de zoete slaap mij begeeft! gij ontloopt me, gelijk het

{==474==} {>>pagina-aanduiding<<}
schaap vlugt voor den grijzen wolf,’ enz. Daarna gaat hij, zeer opregtelijk, de reden opnoemen, waarom zijn meisje, 't welk hij zoo bemint, dat hij niet rusten kon, sedert hij haar eerst gezien had, hem niet beminde, namelijk, dewijl ‘het haar zijner wenkbraauwen zijn geheele voorhoofd, van het eene tot het andere oor, bedekte, dat hij maar één oog had, en zijn breede neus op zijne lippen hing.’ Ik denk, dat een hedendaagsch minnaar zich wel wachten zou, zijne liefste zoo iets te herinneren; maar het is een karakteristieke trek van de opregtheid der ware natuurmenschen.
Ook het Nieuwe Verbond is vol van naïve trekken. De Schrijvers verhalen met de grootste schijnbare koelbloedigheid de verhevenste daden van dien grooten Persoon, welke den hoofdinhoud hunner geschiedenis en leere uitmaakt, gelijk zij even onverbloemd, en zonder eenige aanmerking of verontschuldiging, hunne eigene feilen doen kennen. De geschiedenis van den blindgeborenen (Joännes IX.) is vooral een sprekend voorbeeld van het echte, harttreffende Naïve.
Onder de Latijnsche Dichters en Geschiedschrijvers, en onder de nieuweren, wordt deze eigenschap hoe langs zoo zeldzamer, naar mate de beschaving de plaats der eenvoudige natuur inneemt. Naauwelijks weet ik onder die allen éénen Dichter, die wezenlijk naïveteit in de voorstelling bezitte, of het moest gessner, de navolger van theocritus, en misschien eenige andere Duitschers, zoo als bürger en gleim, wezen. Doch dit gebrek in de zaak zelve poogde men door naïveteit in de uitdrukking te vergoeden, het derde, waarover wij nog kortelijk te handelen hebben.
3.) Ieder weet, dat de dichterlijke uitdrukking verbazend van de dichterlijke voorstelling verschille; dat oefening tot het eerste, natuur en genie alleen tot het tweede kunnen opleiden. Menschen dus, die zich geheel buiten den kring der oude eenvoudige zeden bevonden, en toch gevoel genoeg hadden, om het heerlijke, het schoone van de naïve

{==475==} {>>pagina-aanduiding<<}
voordragt der oudste Schrijvers te beseffen, poogden in hunne kunstgewrochten de uitvloeisels dier overoude dagen na te volgen. Het was vooral de min, de algemeenste en natuurlijkste hartstogt, die zeer vele naïve uitdrukkingen aan kunstige Dichters verleende. Anacreon mag als het hoofd, als de Reiäanvoerder derzelven beschouwd worden. De plooi van zijnen geest was niets minder dan naïf, want hij leefde aan een weelderig hof, en was zelf in de diepste weelde verdronken; doch zijn keurige smaak deed hem soms woorden vinden, zoo lief, zoo aanvallig, zoo natuurlijk, dat zij genoegzaam voor naïf mogen doorgaan. Men leze bovenal zijn keurig liedje, waar de Minnegod zijn', door den regen onbruikbaren, pijl en boog bij hem verzoekt te droogen, zijne zamenspraak met eene duif, en meer andere.
Onder de Latijnen is catullus onnavolgbaar naïj in zijne uitdrukkingen. Men leze zijn puntdicht op het moschje van Lesbia, en men zal de waarheid van mijn gestelde ras bevinden. Tibullus valt somtijds, doch zeldzamer, in het teedere naïve. - Onder de nieuweren zijn de Franschen, molière in sommige Blijspelen uitgezonderd, zelfs in uitdrukkingen, het allerverst van deze eigenschap, dewijl zij verst van de natuur zijn. De Engelschen en de Duitschers, vooral de laatsten, komen er nader bij. De boven aangevoerde bürger en gleim kunnen eigenlijk met meer regt onder de Dichters gerekend worden, die naïf in de uitdrukkingen, dan onder zulken, die het in de voorstelling zijn. - Gaan wij nu nog even over ter beschouwing van onze Hollandsche Dichters, die men onder de klasse der meer of min naïve kan rangschikken.
Hooft heeft op vele plaatsen zeer naïve uitdrukkingen. Hoort eens, hoe volkomen de volgende coupletten in den mond van een jong, niet onervaren, doch goedhartig vrijstertje passen:

{==476==} {>>pagina-aanduiding<<}


Het vinnig stralen van de zon 
Ontschuil ik in 't bosschaadje; 
Indien dit boschje klappen kon, 
Wat meldde 't al vrijaadje? - 
 
Mijn hartje trekt mij wel zoo zeer, 
Zoo zeer, dorst ik het wagen!.... 
Maar neen! ik waag het nimmermeer; 
Hun minnen zijn maar vlagen - 
 
Maar vlagen, die thans overgaan, 
En op een ander vallen; 
Nogtans - ik zie mijn vrijer aan 
Voor trouwsten van hun allen. 
 
Maar of 't u miste, domme maagd, 
Gij ziet hem niet van binnen. 
Dan 't schijnt wel, die geen rust en waagt, 
Kan kwalijk lust gewinnen. 
 
Of ik hen ook ligtvaardig von, 
En bleef in dit bosschaadje? - 
Indien dit boschje klappen kon, 
Wat meldde 't al boelaadje! 

Niemand zal deze regels niet voor naïf houden; doch het is, gelijk men aanstonds bemerkt, van de soort van anacreon, niet van die van homerus of theocritus. De laatste Dichters denken, zoo als zij schrijven; hunne uitdrukkingen volgen slechts den stroom hunner gedachten: de Dichters, wier uitdrukkingen alleen natuurlijk zijn, fatsoeneren die óf naar Modellen, die zij navolgen, óf naar hun Ideäal van het naïve. Vandaar, dat de slimme doriléa van hooft niet half zoo eenvoudig is, als de Prinses nausicaa. Waarom? Zij moet wel, volgens den Dichter, in dien gouden tijd leven; maar de Dichter heeft er niet in geleefd, en kan er zich niet dan met de grootste moeite in verplaatsen; waarom zijn tafereel (behalve in de uitdrukkingen, waaromtrent hooft

{==477==} {>>pagina-aanduiding<<}
vooral ongemeen naïf is) nog te veel van onze beschaafde tijden heeft.
Wij bezitten echter een' Dichter, die niet alleen in de uitdrukkingen, maar ook soms in de voorstellingen, het ware beeld der natuur vertoont, - ik meen cats. Ik zal dit niet behoeven te betoogen; men kent dien Schrijver algemeen, en weet, dat zijne natuurlijke voordragt wel eens tot aan de grenzen van het platte nadert. Het is te verwonderen, dat cats, in de groote wereld opgevoed, zeer veel natuurlijker is dan poot, wiens minnedichten, hoe schoon ook, veel te geleerd en te vol fabelkunde zijn.
Merken wij nog maar ten slotte aan, dat de derde soort van naïf, die alleen in de uitdrukkingen bestaat, daaraan kan beproefd worden, of zij in eene vertaling kan behouden blijven. Verdwijnt zij daarin, even als de vlugge geesten uit eene flesch, die men overstort, zoo kan men vast gelooven, dat het naïve niet rein, niet oorspronkelijk, niet Homerisch is; dit toch blijft in elke, ook nog zoo gebrekkige, vertaling overig; het is zoo onafscheidelijk van den dichter, als de onnoozele taal der natuur van een kind. Immers, geene kunst hoegenaamd kan die eenvoudigheid scheppen, die, uit de reine bron van den jeugdigen staat des menschdoms opgeweld, tot eenen stroom werd, die, nog na zoo vele eeuwen, het anders dorre veld der dichtkunde voor geheele onvruchtbaarheid behoedt.

Over het bezoeken van zieken.

De Filozosen hebben al veel bewezen, dat inderdaad geen bewijs noodig had, en ook veel, dat sinds eeuwen als waarheid werd aangenomen, door een heer van geleerde en diepzinnige tegenwerpingen, zoeken omver te stooten. Doch ééne waarheid is, sedert de grondlegging der wereld, nog onbestormd blijven staan; namelijk, dat de mensch een gezellig wezen is. Een mensch alleen is, in

{==478==} {>>pagina-aanduiding<<}
de oogen van wijzen en dwazen, eene ware tegenstrijdigheid. Men beklaagt niemand meer, dan die in afzondering moet leven. De plegtigste betuigingen, dat dit verkiezing is, baten niets. Alleen te wezen en zonder gezelschap, welk een lot! Het schijnt in de oogen der meesten wel het grootste gevaar, waaraan wij hier zijn blootgesteld, zoo zeer wordt het van elk ontvlugt, en zoekt elk het verre te verwijderen van hem, in wien hij belang stelt.
De arme zieken maken geene uitzondering op dien regel. Naauwelijks klinkt de mare door den kring der vrienden en bekenden, dat deze of die is gaan liggen, of men haast zich, den armen man eens te gaan toespreken, en met woorden en gebaren van zijne hartelijke deelneming te overtuigen. Met opgetrokken beenen en een bedeesd gelaat het ziekbed genaderd, steekt men het hoofd door de bedgordijnen; doet, met eene gesmoorde stem, allerlei vragen, die de kranke eerst naauwelijks hooren, en daarna naauwelijks beäntwoorden kan; staat eenige oogenblikken in diep gepeins, betuigt zijne deelneming, en spreekt den patiënt moed in, met eene stem, gelaat en houding, alsof men hem voor het laatst meende gesproken te hebben; zoodat de arme man, die niets dan een weinig rust noodig had, weldra zijnen toestand voor bedenkelijk houdt, en met angst zijn' Arts afwacht, vooral wanneer hij de diepe verzuchtingen hoort, welke, nadat de deelnemende vriend zich, met een uitgerekt gezigt, tot de huisgenooten gewend heeft, en chorus, ten hemel stijgen!
Ik ben er verre van daan, een welmeenend vriendenbezoek, in ligte ongesteldheden, of zelfs van de naaste betrekkingen, in heviger ziekten, te wraken. Maar de klasse der vrienden is zoo verbazend uitgestrekt, dat zelfs de armste er nog altijd meer heeft, dan er in het ziekenvertrek gedoogd mogen worden. Zoo lang de zieke opzit, en er, naar de bepaalde uitspraak van een oplettend Geneesheer, geene teekenen zijn, dat de ziekte zwaar zal worden, is er juist zoo veel gevaar niet bij, al heeft men geheele troepen van vrienden om en bij zich, zoo dit den kranke aan-
{==479==} {>>pagina-aanduiding<<}
genaam is, en hem niet te veel vermoeit. Hetgene ik dus in het vervolg zeggen zal, is daarop niet toepasselijk. Ook zal ik noch mijne, noch mijner Lezeren aandacht bijzonder behoeven te vestigen op dat tijdperk der ziekte, waarin dezelve op haar hoogst en er wezenlijk gevaar is. De onachtzaamste Geneesheer heeft dan reeds lang den banbliksem over elk, die den zieke onnoodig nadert, uitgesproken. De bekommerde huisgenooten bewaken, trouwer dan de wachten van een' tiran, alle toegangen met argus-oogen. Het briefje daarenboven, op de deur geplakt, of tegen het venster gespeld, bespaart elken vriend den dwang, om, met eene afgemeten houding, de gewigtige vragen in persoon te komen doen. - Ik bepaal mij dus alleen bij het bezoeken van dezulken, die min of meer ernstig ziek liggen, en bij welken de ziekte, zoo als men zegt, nog niet op het hoogst is.
Het bezoek van zulke zieken houde ik, om vele redenen, voor zeer nadeelig. Door niets wordt de stilte en rust, welke hier zoo ten hoogste noodzakelijk zijn, meer verhinderd. Gedurige aanspraak, zij moge zoo welmeenend zijn als men wil, veroorzaakt altijd onrust en vermoeijing. Beiden moeten met de grootste zorgvuldigheid vermijd worden, in een tijdstip der ziekte, waarin het geheele ligchaam in de hevigste spanning is, waarin de geringste kleinigheid eene verandering ten nadeele kan te weeg brengen. Hoe dikwijls vindt niet de Arts, nadat hij 's morgens zijn' zieke vrij wel verliet, denzelven 's avonds verergerd, onrustig, en in een' toestand, die een' slechten nacht voorspelt! Men weet den Geneesheer geene aanleidende oorzaak aan te wijzen. Dikwijls is men voorbarig en liefdeloos genoeg, denzelven aan de min geschikte geneesmiddelen toe te schrijven. De Dokter heeft het nog niet getroffen, heet het; en ondertusschen zit de éénig reden in het vervelend gekal van eene partij oude wijven, of in de lastige vragen van vrienden en geburen. De een vertelt wat nieuws, daar dikwijls niets aan gelegen, maar dat ook niet zelden van dien aard is, dat het op het ge-
{==480==} {>>pagina-aanduiding<<}
moed van den kranke een' hevigen indruk moet maken; de ander vraagt zijne beschikkingen omtrent alles, wat hem in het hoofd komt, meenende zoo zijne zorgvuldigheid eens regt aan den dag te leggen; een derde praat al, met veel omwegen, van sterven en testamenten, en vervult weldra het vertrek met het ontijdig geween van vrouw en kinderen. Wie, nog wel bij zinnen, en dan tevens ongesteld zijnde, op die wijze niet verslimmert, niet vaneenrijtende hoofdpijnen en een volkomen oproer zijner zenuwen gevoelt, moet of ijzersterk, of zeer ongevoelig en hardvochtig zijn! Ondertusschen veroorzaken die fraaije tooneelen en jammerklagten eene verheffing van koorts, slapeloosheid en ijlhoofdigheid; en weldra neemt de ziekte een' keer, dat het met het testament inderdaad ernst
wordt.
Vooral is het eene groote dwaasheid, in dit eerste tijdperk der ziekte, ten zij de zieke, wel bij zinnen, het uitdrukkelijk verlangt, Geestelijken met dat oogmerk tot hem toe te laten, dat zij zich met hem over den toestand zijner ziele onderhouden, en dezelve, door een plegtstatig gebed, aan Gods genade aanbevelen. Men mag zoo wél geleefd hebben, als men wil, en zoo zeer overtuigd zijn van de waarheden van onzen Godsdienst, als een der Apostelen, altijd zal zulk een onderhoud inspanning kosten, aandoeningen verwekken, welke men niet te zeer kan vermijden; en meer dan eens heb ik van zulk een gesprek, vooral zonder behoorlijke voorzigtigheid gevoerd, nadeelige gevolgen gezien. Menschen, die op hun ziekbed eerst aan hunne zielen gaan denken, hebben dezelve meestal zoo ongeredderd, dat het heel wat kost, er alles zoo in orde te schikken, dat de eigenaar er met welgevallen op zien kan. Onrust, verdriet, vergeefsche verwijtingen, en wanhoop, zijn de vruchten der aangewende pogingen, en kunnen althans niet tot beterschap strekken. Het spreekt van zelf, dat deze aanmerkingen niet moeten worden toegepast op die weinige gelukkigen, wier godvruchtige ziel, steeds indachtig aan hare hooge en zalige bestemming, zich dagelijks gevoed heeft met de overweging van Goddelijke zaken. Doch hoe

{==481==} {>>pagina-aanduiding<<}
gering is derzelver aantal! En echter meent men het ziekbed van bijna elken gevaarlijk kranke bijna niet zonder Geestelijken te kunnen laten.
Er zijn nog andere omstandigheden, die het al te dienstvaardig bezoeken van zieken verbieden. Door de menigte van menschen, die zich in een dikwijls klein en gesloten ziekenvertrek ophouden, wordt de lucht bedorven, de temperatuur verhoogd, en die zuiverheid en luchtigheid belemmerd, welke wij reeds eenmaal zoo zeer hebben aangeprezen. Vooral is dit het geval bij de geringe klassen der burgerij, waar het bezoeken van zieken althans niet minder in zwang is, dan bij meer gegoeden. De meerdere onbeschaafdheid van die menschen is ook oorzaak, dat zulke vergaderingen zelden zonder de heilige koffijkan in 't midden gehouden worden, zoodat de zieke in een gestadig damp- en rookbad verkeert.
Het bezoeken der zieken heeft ook nog dit nadeel, dat het dezelven meestal zeer hinderlijk is en veel inspanning kost. Het mogen zijne gemeenzaamste vrienden zijn, hij moet of wil toch spreken, en wordt als van zelf genoopt, in duizenderlei dingen, in liggen, zitten, geeuwen, enz. zich geweld aan te doen. De vrees van te hinderen, van belagchelijk, kleinzeerig, onbeleefd, gemelijk voor te komen, belemmert hem gestadig. Hij moge al van de étiquette verschoond zijn, hij moet toch eene zekere ziekte-étiquette in het oog houden. Hij zal zich dus altijd vermoeid, zeldzaam opgewekt en verkwikt vinden, zelfs na het vriendelijkst gesprek.
De bezoeken, welke men in de ziekenkamer aflegt, zijn niet minder nadeelig van wege het oordeel, dat men over den toestand van den lijder vormt, en hetwelk de minsten voor zich kunnen houden. Hierbij vermeet men zich ook, over de geneesmiddelen en den Geneesheer zijn hoogwijs oordeel te kennen te geven; en het is een bijzonder geluk, wanneer dit voordeelig uitvalt. Dit alles kan geene andere strekking hebben, dan den zieke te verontrusten, of, zoo men de kwaal ligt en onbeduidend acht, vooral bij

{==482==} {>>pagina-aanduiding<<}
de omstanders achteloosheid te verwekken. Men is zoo ligt geneigd, de klagten van den lijder, welke natuurlijk zeer vervelen, op rekening van zijne ongemakkelijkheid, gemelijkheid, tijdverveling, enz. te stellen, en wordt men daarin gesterkt, dan begint men het den zieke al ras kwalijk te nemen, dat hij niet lijdzamer en meer bemoedigd is.
Bleef het hier bij, ik zoude de zieken-bezoeken wel afkeuren, maar er ten minste gelaten onder kunnen zijn en er niet voor schrikken. Zoo als het nu in het gemeene leven gaat, kan ik niet ontveinzen, dat ik elk, die den zieke nadert, zijne naaste betrekkingen somtijds uitgezonderd, bijna als erger vijanden, dan de ziekte zelve, aanzie. Bleven zij nog maar neutraal; maar dit is van de menschlievendheid van den gewonen stempel te verwachten noch te vergen. Elk heeft een raad, zweert, een dergelijk geval of zelf ondervonden, of ten minste gezien te hebben, en vent zijne middelen met niet minder vuur uit, dan een uitgeleerd Kwakzalver. De verstandigsten moeten ten minste die middelen aan den Arts, bij zijn eerste bezoek, voorstellen, en laten dan vooral niet na, alle hunne welsprekendheid te koste te leggen, om derzelver deugd in top te vijzelen en hem dezelve smakelijk te maken. Hierdoor komt hij in een onaangenaam gedrang. Vrienden, dikwijls nâ betrekkingen van den kranke voor het hoofd te stooten, den lijder zelven, wiens luimige grillen naar alle mogelijke nieuwigheden verlangen, zijne zoete illusie te benemen, gaat toch altijd niet aan. Men dient dan de grootste voorzigtigheid te gebruiken; vriendelijkheid en toegevendheid met standvastigheid en gestrengheid te paren; en midden onder dien storm, midden onder al die afleidingen, zijne aandacht geen oogenblik af te wenden, noch van den lijder, noch van het, met rijp beraad gekozen, plan ter genezing. Is het wonder, als de Arts eindelijk zijn geduld verliest, er met de grove bijl doorslaat, en eene soort van dwingelandij uitoefent, uit vrees van anders zijn wettig gezag kwijt te raken? Is het wonder, dat, in weerwil der beste pogingen, zoo menigeen onder het geweld der ziekte

{==483==} {>>pagina-aanduiding<<}
bezwijkt, omdat de trouwhartige zorg zijner vrienden den kundigen, maar al te beschroomden Geneesheer de handen bond, en hem door voorstellen en plannen verbijsterde? Wie dan ook den zieke nadere, niemand wage raad te geven, waar hij niet om raad gevraagd wordt. Elk zwijge en vertrouwe den Geneesheer blindelings, en zij verzekerd, dat een zieke er nog eer van opkomt, als men een verkeerd, doch vast plan volgt, dan als men telkens van batterij verandert, en alles, wat maar voor den geest komt, beproeft.
Zoo nadeelig ik, in het algemeen, het bezoeken van zieken, gedurende de ziekte, en vooral bij het opkomen van dezelve, keure, zoo voordeelig en weldadig acht ik het voor herstellenden. Wie ooit van eene langdurige of zware ziekte is opgekomen, weet, hoe aangenaam dan gezelschap is. Ongeschikt voor eenige bezigheid, is tijdverveling dan een zwaar kruis, en er bestaat geen beter middel om het te verligten, dan een aangenaam en geschikt gezelschap en welkome toesprake. Ondertusschen heeft men ook hier het een en ander in acht te nemen. Vooreetst vermoeije men den zwakke niet, en make dus, vooral in het begin, zijn bezoek kort. Men onderhoude voorts den herstellenden lijder louter over beuzelingen, of dat ten minste voor hem beuzelingen zijn, menge veel zout in zijne redenen, en geve niet te veel werkzaamheid aan den geest, die het ligchaam altijd in krachten vooruit is, maar dan nooit, zonder gevaar voor zijn broos werktuig, sterk ingespannen wordt. Vooral bemoeije men zich noch met de ziekte, noch met de geneesmiddelen, noch met de handelwijze van den Geneesheer. Blijft het volkomen herstel wat lang achter, men wijte dat niet aanstonds aan den armen Dokter, die, nu reeds geen Engel meer in de oogen van den man, wien hij het leven redde, al zeer spoedig bokspooten en hoornen en een' staart krijgt,ja het geheele kostuum van den baarlijken Duivel! Niets is ondankbaarder, dan zijn langzaam herstel aan deszelfs onoplettendheid, of dikwijls nog aan lager inzigten, toe te schrijven. Niets slechter, dan den

{==484==} {>>pagina-aanduiding<<}
bijna herstelden lijder, omdat hij niet terstond den ganschen dag loopen en draven, den nacht door slapen, en als een hannekemaaijer eten kan, een' anderen Geneesheer aan te praten; opdat die de eer der genezing wegdrage.
De vrouwen hebben nog eene slechte gewoonte, bij het bezoeken hunner herstellende lievelingen; dat is, de moeite, die zij doen, om hen wel aan het eten te krijgen. Zij sparen doorgaans kunst- noch vliegwerk, om dat verheven doel te bereiken. De eene wil dit met gestoofde pruimen, of beschuit met bessennat; de andere met gekonfijte gember, of de eene of andere verheven ragout, waarvan ik er ongelukkig niet ééne bij name ken! Deze zendt wat krachtige soep of bouillon, gene een kommetje sago, of een kandeeltje. Het gevolg hiervan is, dat de zwakke lijder meer eet dan hem dienstig is, om van lieftallige vriendinnen geene razende Eumeniden te maken; want vrouwen willen vooral niet versmaad zijn! Het verder gevolg is, dat op een' of anderen achtermiddag, of soms in den nacht, de niets kwaads vermoedende Geneesheer met veel misbaar geroepen wordt, en zich niet weinig verwondert, zijn' patient zoo erg te vinden, als hij hem in de gevaarlijkste oogenblikken naauwelijks gevonden heeft. Wanneer zullen de menschen eens overtuigd worden, dat het ware levensvoedsel uit geene kokshanden komt, en dat men eene maag, die geen brood begeert, geene pasteijen moet opdringen?
J.V.

Levensberigt van Alexander, keizer aller Russen.

(Vervolg en slot van bl. 443.)

Wij zijn nu gekomen aan den oorlog, in welken Rusland is, of liever was, ingewikkeld tegen Frankrijk;

{==485==} {>>pagina-aanduiding<<}
want wij vertrouwen, dat buonaparte eene les van Rusland heeft ontvangen, die hem beletten zal, zonder vrij wat overleg, van nieuws het grondgebied te bezoeken van zoo dapper, welberaden en eensgezind een volk. Dat zij altijd even standvastig blijven - en zij moeten voorspoedig zijn!
Gedurende het voorjaar van 1812, werden de geruchten van oorlog tusschen Rusland en Frankrijk gestijfd door het voortrukken van uitgebreide korpsen naar het noorden; en, in de maand Mei, verliet buonaparte Parijs, om zich te stellen aan het hoofd zijner legers, die nu langs de grenzen van Rusland uitgestrekt lagen. Alexander liet desgelijks bevelen uitgaan tot de toerusting van ontzaggelijke wapeningen; en tallooze afdeelingen zijner troepen rukten naar de oostelijke grenzen van zijn rijk. Op den 22sten April verliet hij zelf Petersburg, om het kommando zijner armee op zich te nemen, en plaatste zijn hoofdkwartier te Wilna, de hoofdstad van Poolsch Rusland. Het snel voortrukken, intusschen, der Franschen dwong hem, deze plaats te ontruimen.
Het stelsel, waarvolgens Rusland wilde handelen, was dat van verdediginge; hunne legers moesten voor den vijand terugtrekken, lokkende denzelven binnen in het hart des lands, wanneer de gestrengheid van het luchtgestel en de bezwaarlijkheid van onderstand hem eene ligte prooi zouden maken. Deze verwachtingen, nogtans, werden niet volkomenlijk verwezenlijkt; want eene groote menigte krijgsvoorraad viel in de handen der Franschen.
Van Wilna (waar hij op den 28sten Junij binnenrukte) rigtte buonaparte zijnen marsch op Moskow. Verscheiden affaires vielen voor tusschen de twee legers. De gewigtigste was de slag te Smolensko, op den 17den Augustus. Deze stad, welke op den weg naar Moskow ligt, werd stormenderhand genomen, en de ijsselijkste slagting was het gevolg. Zij stond spoedig in vlammen, en, om de woorden van buonaparte zelv' te gebruiken, ‘zij leverde den Franschen een gelijk gezigt op, als de uit-
{==486==} {>>pagina-aanduiding<<}
bersting van den Vesuvius den bewoners van Napels!’ De stad werd nagenoeg vernield, en al de inwoners, die geenen tijd om te ontsnappen hadden, vermoord. Zij, die ontkwamen, vloden naar Moskow, waar het volk gebruikt werd tot het opwerpen van verdedigings-liniën, verwachtende de nadering van den Overwinnaar, die niet boven driehonderd (Engelsche) mijlen af was. Binnen weinige dagen was, metderdaad, zijne vordering nog meerder; want, op den 3den September, was zijn hoofdkwartier te Gjatsk, slechts een honderd mijlen van Moskow. Verscheiden gevechten vielen voor in zijnen voortgang tot hiertoe, doch niet belangrijk genoeg om beschreven te worden.
Alexander, middelerwijl, was naar Petersburg teruggekeerd, en organizeerde daar de middelen ter verdediginge. Zijne pogingen werden met warmte ondersteund door den Russischen Adel en het volk, die optraden met één algemeen gevoel van getrouwheid en vaderlandsliefde, om zich te scharen rondom hunnen Monarch en hun land. Elk mogelijk offer waren zij bereid te brengen; en menigvuldig waren de offers, die zij te brengen hadden. In dezen geest, om juist te spreken, bestond hunne zekerste verdediging: een leger, hoe talrijk, kan overwonnen worden; maar een volk kan nooit worden te onder gebragt; het kan slechts uitgeroeid worden! Buonaparte heeft deze les in Spanje gekregen; en het was daar, dat hij zulks voor het eerst leerde gedurende zijne loopbaan. Hij scheen intusschen bestemd, haar andermaal in Rusland te beproeven. De Keizer stelde zijnen onderdanen een voorbeeld, dat alle zijne vroegere onderwerpelijkheid aan den Man, die thans zijn land met bloed zocht te overstroomen, uitwischt. Niet van het stuk gebragt door reusachtige vorderingen aan den kant zijns vijands, kwam hij nog steeds voor het besluit uit, liever met zijn volk te vergaan, dan zich te onderwerpen aan den Dwingeland van Europa.
Bijstand werd beloofd door Zweden, en de Keizer kwam te Abo, eene zeestad in Finland, om aldaar den Kroon-
{==487==} {>>pagina-aanduiding<<}
prins, bernadotte, te ontmoeten, waar zij eene lange conferentie hielden. De medewerking van Zweden, zeide men, dat bestaan zou in, met hulp van Engeland, een leger aan wal te zetten in Zweedsch Pommeren, hetwelk de achterhoede der Franschen zou hebben ontrust. Doch, wanneer wij overwegen, dat bernadotte, waar hij staat, is geplaatst door de magt van buonaparte, zoo is er, meenen wij, meer reden, om zijnen bijstand te vreezen, dan daartoe toevlugt te nemen.
Een der eerste gevolgen der vijandelijkheid tegen Frankrijk was eene onderhandeling en volgend tractaat tusschen dit land (Engeland) en Rusland. Lord cathcart werd onmiddelijk als Ambassadeur naar Petersburg gezonden.
Zoo verschrikkelijk als de gevolgen van den slag te Smolensko geweest waren, nog grooter ijsselijkheden zouden de voortgangen der Fransche legers in Rusland kenmerken. Wij zeiden, dat buonaparte's hoofdkwartier was voortgerukt tot Gjatsk; vervolgens ging hij voorwaarts tot Mojaisk; en op den 7den September viel de slag van de Moskwa, of, meer eigenlijk gesproken, van de Borodino, want het was in de nabuurschap des dorps van dezen naam. De bijzonderheden van denzelven behoeven hier niet vermeld te worden. Het Russische leger stond onder bevel van den Prins bagration, die volkomenlijk gevoelde, dat van den uitslag deszelven de grootste gevolgen afhingen. Er werd hardnekkig gestreden. Het begon ten zes ure des morgens, en duurde tot digt aan den avond. De Franschen waren overwinnaars, volgens hunne opgaaf; maar de stand der Russen bewees duidelijk, dat de overwinning, zoo verre die bestaat in het in bezit blijven van het slagveld, den Russen toebehoorde. Buonaparte trok, na den slag, wezenlijk terug naar Mojaisk, alwaar zijn 18de bulletin, bevattende het verslag der affaire, werd gegeven. Het verlies aan beide zijden was ontzettend. De Franschen verloren over de 30,000 man; de Russen bij de 50,000. Vele Generaals vielen van wederzijden.

{==488==} {>>pagina-aanduiding<<}

De Russen, schoon zij hunnen stand na den veldslag behielden, hadden zoo zeer geleden, dat zij niet wederom aanvallenderwijze konden handelen; en buonaparte, hiermede voordeel doende, rukte onmiddellijk voort naar Moskow, niet langs den regten weg, maar langs dien van Mojaisk, Sevenigorod en Kalouga. Hij stelde derhalve den tegenstand, hoe zwak die mogt zijn geweest, te loor, welken het Russische leger zou hebben kunnen bieden. De Franschen trokken in Moskow den 14den September; doch zij werden slechts bezitters van een' hoop rookende puinen! Een niet geheel doorzigtige sluijer hangt over de verbranding dezer aloude stad: of zij gesticht werd door de inwoners, of ten gevolge der verdediginge, door hen te werk gesteld, of door het bombardement der Franschen, is nog twijselachtig. Het feit, nogtans, is zeker; en de groote uitwerkselen dezer verwoesting zijn van den troostrijksten aard. Het is, met dat al, onmogelijk, zonder ijzing eene gebeurtenis te beschouwen, die 200,000 menschen van hunne woonsteden en bezittingen beroofde, en menige duizenden tot de ontzettende martelingen der vlammen veroordeelde, met name een groot aantal zieke en gewonde soldaten, die in de verdediging huns lands hun bloed gestort hadden.
Eene boodschap van Lord cathcart, gegeven te Petersburg den 27sten October 1812, kondigde het belangrijk nieuws aan der herneming van Moskow door de Russische armee, onder het bevel van den Generaal winzingerode. Men geraakte slaags met de Fransche voorhoede, onder murat, 45,000 man sterk; en, na een hardnekkig gevecht, besliste de overwinning in het voordeel der Russen, die 38 stukken geschut en vele gevangenen namen. Op den 22sten rukten zij weder in Moskow.
De Russen Moskow hebbende ingenomen, retireerde de Fransche armee naar Wilna. Buonaparte hield den 5den December eenen krijgsraad; en, murat, Koning van Napels, tot het bevel van zijn leger benoemd heb-
{==489==} {>>pagina-aanduiding<<}
bende, nam hij den volgenden dag de reize aan naar Parijs, incognito, alleen door caulincourt vergezeld. Buonaparte, die Rusland binnentrad aan het hoofd van driemaal honderdduizend man, buiten het Oostenrijksche leger onder schwartzemberg, vertrok in eene enkele slede; doch werd dit voertuig, mogen wij vooronderstellen, slechts voor het eerste gedeelte van zijne vlugt gebezigd. Hij nam den weg van Wilna, Praag, Warschau, Dresden, Leipzig en Mentz, en kwam te Parijs aan tusschen 11 en 12 ure des nachts van den 18den; hebbende den afstand van twaalshonderd (Eng.) mijlen in twaalf dagen afgelegd!
De terugtogt der Franschen van Moskow levert eene schilderij van tegenspoed en menschelijke ellende, ijsselijk en ontzettend bijna boven allen voorbeeld. Immers, van den 6den November af, was de koude zoo scherp, dat, in weinige dagen, meer dan 30,000 paarden omkwamen, de ruiterij zonder paarden, en de bagaadje zonder middel van vervoer was. Van den 9 tot den 18den November, verloor buonaparte, zonder de gesneuvelden en gewonden te rekenen, 11 Generaals, 243 Officiers en 34,000 gemeenen aan krijgsgevangenen; 250 stukken geschut en 4 standaards, behalve de bagaadje enz. enz. Het geheele verlies van Frankrijk en deszelfs Verbondenen in dezen Veldtogt wordt geschat op 100,000 man, gesneuvelden, verminkten en gevangenen, en f 64,900,000 waarde aan equipement enz. enz.
Het verlies der Russen, aan soldaten, (gesneuveld, gewond en gevangen) mag gerekend worden op 130,000, waarbij gevoegd moet worden 70,000 (*) personen, te Moskow verbrand en op verscheidenerlei wijze omgekomen. Het verlies van Russisch eigendom kan niet minder zijn dan f 1,189,100,000. Zoo hard deze offers mogen schij-
{==490==} {>>pagina-aanduiding<<}
nen, de veiligheid en onafhankelijkheid van Rusland is gevestigd; en wij kunnen niet genoeg de vaderlandsliefde en den moed bewonderen van alle standen, van den Vorst tot den boer, in derzelver vereenigd besluit, om niet slechts weerstand te bieden, maar den gemeenen vijand te overwinnen.
Voorzigtigheid, vastheid en moed, eigenschappen, welke alexander zelfs door zijne vijanden erkend wordt te bezitten, blijken dezen Vorst niet te vergeefs te zijn geschonken. Zij hebben hem deze groote en belangrijke waarheid doen opmerken en behartigen: Dat volk alléén kan onafhankelijkheid en geluk verwachten, hetwelk vast besloten heeft, dezelve met zijn bloed te verzegelen, of slechts met het leven te laten varen!

Het beleg van Aubigny.

Een tafereel uit het leven van Hendrik den IV, koning van Frankrijk.

(Naar het Hoogduitsch van f. röchlitz.)

Een der grootste Vorsten zelf noemde het het hoogste en zeldzaamste vorsten-geluk, van de natuur ten grooten en te gelijk edelen, heldhaftigen en tevens innemenden man gevormd, door de opvoeding in dat alles bevestigd te zijn, en nu in den bloei der krachtvolle jeugd tot de heerschappij geroepen te worden. Dit geluk viel weinige Monarchen in die mate ten deel, als hendrik den vierden van Frankrijk. Hij was werkelijk de edelste en te gelijk welwillendste jongeling, de dapperste en edelmoedigste Ridder, het schranderst brein en de grootste ziel, door een evenredig mengsel stout en vrolijk, grootsch en zacht, voortvarend en slim; toen hij tot het bezit van eene Kroon geroepen werd, die hem tot hiertoe slechts als een verrukkend droombeeld, uit een onzeker verschiet, had tegengeblonken. In de ruwe gebergten van Bearn geboren, kende hij noch ontzenuwende pracht, noch verdoovende vleijerij, noch bekrompen ceremonieel, noch kleingees-
{==491==} {>>pagina-aanduiding<<}
tige vermaken. Aan geringe spijze en eenvoudige kleeding, aan inspanning van ligchaam en geest van kind af gewoon, werkzaam en gelukkig in vrijwillige gehoorzaamheid, sleet hij zijne eerste jeugd. De hooghartige johanna van albret, zijne moeder, en verscheiden geestrijke, waardige mannen, waren tevens zijne onderwijzers en zijne voorbeelden; de bekwaamste, wakkerste jongelingen, zorgvuldig uit alle standen gekozen, had men hem tot speelmakkers gegeven, en zij waren en bleven de vrienden zijner jeugd, de eerste voorwerpen zijner vrije beöefening des levens. Met deze makkers doorkruiste hij het gebergte, beklom de rotsen; met dezen worstelde, vocht en jaagde hij. Als zij ging hij ter school, als zij beöefende hij kunsten en wetenschappen, en had in het geheel geen voorregt boven hen, dan hetgeen zijzelven zijne meerderheid van geest, zijne vrolijke goedhartigheid en zijne vindingrijke beschikking vrijwillig inruimden.
Zoo wies de jeugdige knaap ten jongeling op; en pas was hij vijftien jaren oud, toen hij reeds aanmerkelijk deel nam in de verwarde betrekkingen van zijn huis tot de Fransche regering. Vele kleine trekken zijner eigendommelijkheid, die even toevallig bewaard zijn geworden, als ze toevallig uit zijn innigste wezen voor den dag sprongen, leverden toen reeds eene luchtige, maar treffende schets tot het heerlijk karakterbeeld, dat hij in het vervolg daarstelt, en dat zich, in zijne wonderlijke vereeniging van het allerstrijdigste, zoo uiterst aanlokkend voordoet, men moge het op zichzelf, of, gelijk het waarlijk is, als het asbeeldsel des meest beslissenden kenmerks in het karakter zijner natie beschouwen, zoo als zij zich te allen tijde deed, en tot op dezen dag doet kennen. Zoo dreigde, om maar iets aan te voeren, juist destijds de derde burgerkrijg uit te breken. Het Hof kende johanna's neiging tot de andere partij, en vreesde haren ondernemenden geest. Een der welsprekendste staatsmannen werd tot haar afgezonden, die zich, bij een plegtig verhoor, in eene kunstige redevoering, breed uitliet over de gevaren, waarin johanna, door deelname in dien handel, zich en het Rijk zou storten. De kunstig hartstogtelijke redenaar was juist, met het uiterste zelfbehagen, aan eene volgehouden leenspreuk van het verschrikkelijk vuur des burgerkrijgs, dat Frankrijk reeds aan alle kanten in brand zette, en niet zou ophouden zijne vlammen al

{==492==} {>>pagina-aanduiding<<}
verder en verder te doen weiden, tot.... ‘Tot gij het met een eenigen emmer water uitgiet!’ viel hendrik hem in de rede. ‘Hoe dan, mijn Prins?’ dus wendde zich de gestoorde redenaar met een' zuren blik tot hem. ‘Koelt den heeten Kardinaal van Lotharingen met denzelven af,’ voer hendrik voort, ‘zoo is het aanstonds uit!’ En toen eindelijk de toepassing volgde, als liep johanna, deel aan het oproer nemende, gevaar, met alle de haren van den aardbodem verdelgd te worden, brak de Prins nogmaals uit: ‘Allen met elkander? Goed! zoo besparen wij ten minste den rouw des eenen om den ander!’ - En nu trok hij vrolijk te veld, en onderscheidde zich, reeds in zijn zestiende jaar, in den slag bij Moncontour zoo voordeelig, dat hij de opmerkzaamheid van geheel Europa tot zich trok.
Hoe zich nu deze jongeling als man en Koning betoonde, valt hier niet te vermelden. Wilde men de grondtrekken zijns wezens pogen daar te stellen, deze schilderij zou naar eene redekunstige oefening in tegenstellingen gelijken; want juist zijn innigste wezen bestond, gelijk wij zeiden, uit een zeldzaam mengsel van het allerstrijdigste. Wij bevinden hem den weldadigsten vader der natie, en toch steeds in bloedigen oorlog gewikkeld; dapperen, het hardste zelfs al lagchend verdurenden Ridder, en echter altijd met verliefde avonturen spelend; onuitputtelijk in genie-volle ondernemingen als veldheer, gelijk in snaaksche invallen bij het gezellig verkeer, in het verschalken der grootste staatsmannen, als in het verstrikken der bevalligste meisjes; de fijnste waarnemer en de ligtzinnigste waaghals, het opgeruimdste gemoed onder dagelijks vernieuwde gevaren; gestreng en toch bemind, trotsch en toch bevallig, ijdel en evenwel groot; overstort van het geluk, en meestal doodarm; omringd van sluipmoordenaars, en altijd vrolijk; of wil men ook hemzelven hooren? ‘Koning vaak zonder land, Generaal vaak zonder soldaten, de rijkste eigenaar altijd zonder geld, de beleefdste echtgenoot altijd zonder vrouw.’ - En kon het nu anders, dan dat hij de bewondering der geheele wereld en de belangstelling aller tijden tot zich trok? maar zijne natie, en bovenal de vrouwen, ganschelijk betooverde?
Het geval, dat wij voorgenomen hebben hier te schetsen, is wel slechts een zeer ondergeschikt in zijn bedrijfvol leven; nogtans schijnt het ons, deszelfs bijzonder belang zeifs niet in

{==493==} {>>pagina-aanduiding<<}
aanmerking genomen, tot verlevendiging van dat beeld mede niet ongeschikt, inzonderheid sedert ons geloof aan datgene, wat der nakomelingschap, bij zekere deelen der geschiedenis van den dag, onmiddellijk pleegt overgegeven te worden, zeer geschokt is, en sedert de gedachte ons steeds klaarder is geworden, dat de belangrijkste trekken tot het beeld van iederen Held, van ieder tijdperk, bovenal uit den spiegel van datzelfde tijdperk moeten verzameld worden; dat men gevolgelijk, naauw genomen, nooit hooren of lezen kan, hoedanig een erkende Held van eenig tijdperk was, maar dit slechts uit afgezonderde trekken bij zichzelven opmaken en in den geest aanschouwen kan.

John stuart, Connetabel van Schotland, had, voor zijne groote verdiensten omtrent Frankrijk, de stad Aubigny met haar grondgebied, onder uitsluiting alleen der Souvereiniteit, ten loon verkregen, en zijne familie voerde derzelver naam. Thans was hij gestorven, en zijne weduw, clementine van entragues, had met haren eenigen zoon, die nu den titel van Graaf van Aubigny voerde, in deze stad eene schuilplaats gezocht voor de burgerlijke beroeringen. De opvoeding van dezen haren zoon was hare schoonste en bijna eenige bezigheid.
Ook zij deelde in de betoovering, in welke de jonge Koning hendrik de vierde de aanzienlijke vronwen van zijnen tijd gelijk als gevangen rondvoerde. Zij zag in hem niet slechts het ideäal eens jongen Helds; maar de liefnebbende moeder geloofde tevens in haren zoon menige verrukkelijke gelijkheid met hem te ontdekken. Alzoo was het dan zeer natuurlijk, dat zij, die johanna van albret naar geest en hart waarlijk zeer op zijde streefde, het besluit nam, den geliefden zoon niet slechts in het algemeen naar den vergoodden hendrik te vormen, maar ook zelve dat voor hem te worden, wat gene den Vorst geweest was. Al wat zij van de opvoeding van dezen te weten kon komen, en zich op hare omstandigheden liet toepassen, wendde zij aan, en deed het met het schoonste gevolg. Eene vroegtijdige en edele liefde behoorde volstrekt tot het levensontwerp eens afbeeldsels van hendrik. Ook daarvoor had de teedere moeder en - de natuur des jongen Graafs zorge gedragen. Hij was naauwelijks achttien jaar, toen hij reeds een' geruimen tijd aan de zestien-
{==494==} {>>pagina-aanduiding<<}
jarige dochter des beroemden claude de la chatre, Maarschalk van Frankrijk en Gouverneur van Berry, de eerste hulde van zijn hart gebragt had, en nu openlijk als haar vereerder voor den dag kwam. De verbindtenis werd nog slechts opgehouden door de afwezigheid van clementines vader, clermont van entragues, die de plaats van vader bij den jongen Graaf vervulde, en thans zijn grijs hoofd, onder den geliefden Koning, met steeds nieuwe lauweren sierde. De schoone bruid - rosalie heette zij - had vroeg hare moeder verloren, en woonde desgelijks in Aubigny bij eene tante; terwijl haar vader, met het hem aanvertrouwde legerkorps, slechts weinige dagreizen verwijderd te velde lag. Zijne toestemming had men; en nu wachteden beide huizen slechts
op de komst van clermont, die het zich niet wilde laten ontnemen, het gewenschte huwelijk zelf te voltrekken. Dan meende hij aubigny, nog in de geestdrift des eersten genots van het echtelijk geluk, zijnen Koning voor te stellen, opdat hij zich, door daden tegen deszelfs vijanden, den geërfden roem waardig maakte. Beide lievenden dachten edel, en bezaten jeugdige dweeperij genoeg, om zichzelven te vergeten, en eenstemmig in dit plan te bewilligen.
Doch clermont kon thans hunne wenschen niet zoo spoedig vervullen als hij zelf gehoopt had; zijn jeugdige Koning was naauwelijks immer met zoo vele gevaren omringd geweest. Het veel magtiger heer der Ligue had geheel Normandije overstroomd; hendrik moest een' beslissenden slag wagen, om niet ingesloten te worden: hoe had hem thans de heldhaftige oude clermont kunnen verlaten? Hendrik waagde den slag - het was de zoo beroemde bij Ivri - en vertoonde zich hier de eerste maal als Legerhoofd, en wel als Legerhoofd, die moed, schranderheid en een' vrijen, zekeren blik, ook in de gevaarlijkste tijdsgewrichten, te verbinden wist. Na dezen slag ontving clementine den volgenden brief: ‘Verheug u, mijne dochter! de Koning heeft eenen slag gewonnen. Reeds hield men hem voor dood, en verscheidene der onzen geraakten in wanorde, toen hij, als een Cherub met vlammenden zwaarde, weer onder ons verscheen; en thans telden wij zoo vele helden, als krijgslieden. Ik werd gewond, en - mijner edele, heldhaftige dochter mag ik het niet verzwijgen - mijne wonde is doodelijk. Ik ben ge-
{==495==} {>>pagina-aanduiding<<}
lukkig; want ik mag bij mijzelven erkennen, dat ik tot deze, het vaderland zoo belangrijke, overwinning het mijne pligtschuldig heb toegebragt. Ik bid u, laat geene zwakheid blijken, zoo gij hier mijn laatst vaarwel ontvangt. Ik sterf met eere; ik sterf voor mijnen wettigen Heer: wat zou ik meer kunnen wenschen? - Tegen la chatre wees op uwe hoede. Ik weet van den Koning zelv', dat hij trouweloos en in het belang der Ligue is. Heb volstrekt geene verbindtenis, welken naam zij ook voere, met de vijanden van uwen Heer. Vaarwel, mijne dochter! Voor uwen zoon stel ik u verantwoordelijk bij God en bij de wereld. Mijn geest zal hem vrolijk omzweven, wanneer hij mijnen dood op de vijanden des Konings wreekt, en
dezen, zoo veel hij kan, vergoedt, wat dezelve aan mij verliest. Vaart beiden wel!’
Clementine sloot zich in haar geheimst vertrek op, om den geliefden vader den tol van kinderlijke tranen rijkelijk te betalen; daarna liet zij haren zoon komen. Zij kondigde hem den dood zijns grootvaders aan, en had het vermaak, den Graaf, terwijl nog zijne oogen van tranen des weemoeds glinsterden, te hooren zweren, dezen dood op de vijanden des vaderlands te zullen wreken. Zij ontvonkte zijne heldhaftige geestdrift nog meer; en, toen zij hem door dezelve genoeg gesterkt hield, gaf zij hem clermont's brief, en vorderde het groote offer; vorderde, van dezen oogenblik aan, elke verbindtenis met la chatre en de zijnen op te geven! De Graaf verbleekte, verdedigde den Maarschalk met de uiterste warmte, verklaarde de beschuldiging voor laster van nijdige hovelingen, en voegde er zelfs bij, dat, schoon ook de vader een verrader ware, daarom echter de schuldelooze dochter niet behoorde opgeöfferd te worden. Clementine verzette zich tegen hem met alles, wat dweepende verkleefdheid aan hendrik, streng gevoel van eer, hooghartigheid en kinderlijke liefde haar ingaven; de Graaf werd stil, wankelde, verwon zich ten laatste; daarop stortte de moeder met vreugdetranen in zijne armen, zocht hem door grootsche verheffing van het offer, dat hij bragt, over hetzelve offer te troosten, en beloofde hem plegtig, de onschuldige rosalie zelve te verwittigen, zelve te overtuigen, en haar met de uiterste teederheid en toegevendheid te behandelen.

{==496==} {>>pagina-aanduiding<<}

Clementine hield woord. Nog denzelfden dag vernam rosalie, op de zorgvuldigst gekozen wijze, de gezindheden hares vaders, en welk een offer dezelven voor haar en haren geliefde onvermijdelijk maakten. Zij was ontroostbaar; de goede dochter kon des vaders verraderij volstrekt niet gelooven; en hoe ook de Gravin hare beschuldiging wettigde, zij hield het voor bedrog en vergoelijking der onstandvastigheid van aubigny. Eindelijk nam zij het besluit, clementines brief aan haren vader te zenden, en hem te bezweren, haren angstvollen twijfel op te lossen.
De Maarschalk geraakte door dezen brief in geene kleine beweging. De helft zijns Stedehouderschaps was wel heimelijk aan hem verkleefd; maar de andere helft hing aan den Graaf: nu was zijn lang beraamd plan geweest, zijne gezindheden tot na het sluiten des huwelijks van zijne dochter te verbergen, en dan juist dit huwelijk als een zeker, en, zoo hij meende, niet zeer moeijelijk middel te gebruiken, om den jeugdigen echtgenoot met al de zijnen voor zich en de Ligue te winnen. Dit alles moest hij in ééns opgeven, en dus zag hij geenen grond meer tot veinzen; hij vond veeleer, dat een plotseling, onverwacht optreden als vijand des te voordeeliger voor hem zijn, en teffens den hoon, zijnen huize door den Graaf en deszelfs moeder aangedaan, het volkomenste wreken zou.
In het antwoord aan zijne dochter spaarde hij hare, hem bekende, verkleefdheid aan den Koning zoo veel mogelijk, en zocht haar veeler daardoor, dat hij aubigny's gedrag als eenen onberekenbaren hoon afmaalde, zijne oogmerken smakelijk te maken; weshalve hij haar dan ook beval, zich op staanden voet tot hem in het leger te begeven, en oogenblikkelijk eene stad te verlaten, waar slechts schande en spotternij haar wachteden - eene stad, welke hij nu tot genoegdoening aan zijn Grafelijk huis dwingen moest.
Deze brief werd door eenen getrouwen bode verzonden, en la chatre verzamelde in der ijl het gansche heer, dat hem als Maarschalk van Frankrijk toevertrouwd was, en ten naastenbij uit tienduizend man bestond. Deze zijne ondergeschikten, meest wakkere, geöefende, blindelings aan hem verkleefde krijgslieden, ontvlamde zijne welsprekendheid tot den brandend sten ijver voor hetgeen hij de zaak des vaderlands en van den Godsdienst noemde, zoo wel als tegen dien valschen en ket-
{==497==} {>>pagina-aanduiding<<}
terschen hendrik; nogtans verzweeg hij hun schranderlijk, werwaarts hij hen, welken hij reeds Redders van Frankrijk noemde, het eerst voeren wilde. Allen zwoeren hem trouw tot aan den dood; en de Maarschalk had hen terstond naar Aubigny geleid, ware het niet geweest, dat hij de aankomst zijner dochter moest afwachten, welker vertoef hij volstrekt niet begrijpen kon. Eindelijk kwam zijn bode terug, en bragt den volgenden brief van rosalie:
‘Mijn vader! Alles, wat ik zie en hoor, ja zelfs uw eigen brief, kan mij niet overtuigen, dat gij met de gruwelijke partij in verbindtenis staat, die Frankrijk in het ongeluk stort en verwoest. Mogt het niettemin toch waarheid zijn, zoo zult gij gewis eener dochter vergeven, welke gij zelf in eerbied en trouw jegens haren wettigen Vorst hebt opgekweekt, wanneer zij huivert haren vader te zien; zoo lang deze te dien opzigte dwaalt, en de tranen en beschuldigingen van alle de genen op zich laadt, die door hem wegens hunne getrouwheid aan den besten Koning ongelukkig worden. Doch neen, nog wil ik liever alles voor misleiding houden, dan gelooven, dat mijn edele vader, op wien de roem onzer voorvaderen, gedurende vele eeuwen de getrouwste verdedigers hunner Koningen, rust, zichzelven zoo zou kunnen verloochenen. Uwe eigen zuster billijkt mijn besluit, haar en deze stad niet te verlaten, tot ik dit mijn vertrouwen op uwen edelmoedigen geest gestaafd zie. De Hemel bespoedige dezen oogenblik mijner en uwer geruststelling en gelukzaligheid!’ -
De Maarschalk stond als van den donder getroffen. Zijn hart werd door schaamte en toorn, door vaderlijke liefde en hatelijke verbittering vaneengeicheurd; en, eer nog deze storm der hartstogten bedaard was, stelde hij order op den meest verhaasten togt naar Aubigny, tegen den volgenden morgen.
De morgen brak aan; la chatre verscheen aan de spitse zijns heers, en dit juichte hem vrolijk tegen. Na eene krijgshaftige opwekking, verklaarde hij hun, dat de togt vooreerst ging naar Aubigny, om hetzelve in te nemen, of, des noods, te belegeren. ‘Wij zullen ligt-gewonnen spel hebben, mijne vrienden, en een vrolijk begin,’ zeide hij: ‘Er is niets voorbereid; de bezetting is ten uiterste zwak; geen enkel ervaren en aanzienlijk krijgshoofd is onder hen. Men zal

{==498==} {>>pagina-aanduiding<<}
eenen jongeling aan de spitse stellen, die naauwelijks zijn twintigste jaar bereikt heeft, en die nog slechts in wedstrijden der liefde en des lansenspels beproefd is. Ligt zal hij ons met jeugdig vuur tegensnellen; doch reeds de eerste gloeijende begroeting van ons geschut zal in staat zijn, hem tot andere gedachten te brengen.’
De aantogt des Maarschalks werd spoedig ruchtbaar in Aubigny. Ongelukkig had hij maar al te zeer waarheid gesproken: de bezetting was inderdaad zeer zwak; geene voorbehoedselen waren in het werk gesteld; geen enkel ervaren legerhoofd bevond zich in de stad. Door openbare omroeping werd de burgerij op de markt verzameld. Daar trad de jonge Graaf in wapenrusting langs hunne rijen, en aan zijne zijde ging nog een ander, in zwaren, schitterenden dos. Beide stapten, met vasten, edelen tred, de trappen des portaals van de hoofdkerk op, om van allen gezien en verstaan te worden; die den Graaf begeleidde, opende het visier, en de vergadering herkende vol verbaasdheid clementine, de moeder van aubigny. Zij wenkte, en op het oogenblik was alles stil, als in het midden der woestijne.
‘Indien het u ernst zij, mijne beminde burgers,’ zoo sprak zij met stille bedaardheid en betooverende waardigheid; ‘indien uwe harten waarlijk den grootmoedigen hendrik liefhebben, en zijne verraderlijke vijanden haten: zoo neemt dezen oogenlik waar, in welken gij meer dan ooit - beide, uwe liefde en uwen haat, bewijzen kunt. Gij zelven weet, met welk verdriet hendrik het bloed der Franschen doet stroomen; immers, hij is meer onze vader, dan onze beheerscher! Zelfs laat hij zich van oproerigen slechts tergen tot den strijd, om voor de welgezinden rust en geluk te bevechten. Wat, daarentegen, willen zijne vijanden? Niets, dan uit de algemeene rampen voordeel voor hunne eigene heerschzucht, gierigheid, haat, en dorst naar roem, trekken. En den zoodanigen zouden wij ons lafhartig onderwerpen? Neen, neen, neen! nimmer, mijne dappere vrienden! Het is waar, de oproermakers overtreffen ons in aantal: maar wat beteekent het aantal! Wij overtreffen hun in welberadenheid, in geestdrift der liefde, in vrolijke bewustheid eener goede zaak, in geloof aan God, die ons en onzes Konings regt door onzen arm beschermen zal. Of hoe? spreekt zelven:

{==499==} {>>pagina-aanduiding<<}
zou Hij in den hemel zich geene brave kinderen aantrekken, daar zij hunnen vader verdedigen? Ja, geregtigheid, en alles goeds, is zoo blijkbaar aan onze zijde, dat mijne onomstootelijke overtuiging is, wij zouden, schoon zelfs onze nederlaag zeker ware, geen oogenblik behooren zwarighed te maken, om ons op te offeren. - Denkt en gevoelt gij nu als ik, zoo handelt ook gelijk ik. Ik zou mij gelukkig roemen, voor den Koning - den grooten, goeden Koning, te mogen sterven!’
Hier stoorde haar het luide geroep des volks: ‘De groote, de goede Koning leve! wij overwinnen voor den grooten Koning! wij sterven voor den goeden Koning!’ - Alles stormde vol ongeduld van daar, en te wapen.
Al spoedig kwamen de burgers terug: clementine ontving en schikte ze op de wallen. Zelfs grijsaards, vrouwen en kinderen, werden door haren heldenmoed ontvonkt; zij hielpen hunne broeders, hielpen hunne zoons wapenen; zij droegen benoodigheden aan, bonden den hunnen het belang des goeden Konings steeds dringender, steeds van nieuws op het hart; - in 't kort, clementine's geest scheen thans iederen burger te bezielen.

(Het vervolg hierna.)




De standvastige liefde van Alexis en Aline.


Waarom toch, ouders, wreed van zinnen! 
Stuit gij hun trouw? 
Gij hadt zoo hartlijk hen zien minnen, 
Als man en vrouw. 
Er steekt in goud en adelbrieven 
Geen rijkdom, neen! 
Er is geen schat voor zielsgelieven 
Dan liefde alleen. 
 
Wanneer men opgroeit met elkander, 
Sinds de eerste jeugd, 
En de een zich hecht en kleeft aan d'ander, 
Als al zijn vreugd; 

{==500==} {>>pagina-aanduiding<<}

Wanneer, bij 't meerdren van de jaren, 
Hun vlam vergroot, 
Dan (hemel!) met een' ander' paren! 
Nog liever dood. 
 
‘Och, moeder!’ riep het kind zoo teeder 
En snikte 't uit: 
‘Alexis mint me en ik hem weder: 
Maak mij zijn bruid! 
Daar is geen liever of geen goeder 
Dan ik begeer...’ 
‘Ik wil tot schoonzoon,’ sprak de moeder, 
‘Een' edel' heer.’ 
 
Dat kon het kind toch niet verduren, 
Men zag het wel; 
Toen sloot men 't tusschen kloostermuren 
In de enge cel. 
Daar zat zij drie jaar lang te rouwen, 
Verscheurd van smart, 
Én mogt niet eens haar' vriend aanschouwen: 
Wat had zij 't hard! 
 
Maar eens... ô gruwzaam logensmeden! 
De moeder komt: 
‘Alexis,’ zegt zij, ‘trouwt nog heden...’ 
Het kind verstomt. 
‘Zie hier den brief, door hem geschreven; 
Hij laat u vrij; 
Hij heeft uw beeldtuis uitgewreven: 
Doe ook als hij.’ 
 
Toen trad het edel heerschap binnen, 
Met hem de schout; 
De priester ging zijn taak beginnen: 
Zij zijn getrouwd. 
Zij is, helaas! voor dans en zangen 
Verdoofd en blind; 
Haar ziel blijft aan Alexis hangen, 
Altoos bemind. 

{==501==} {>>pagina-aanduiding<<}

't Wordt avond. Och! wat nu begonnen? 
Het kind verstijft. 
De moeder raast als onbezonnen, 
En tiert en kijft. 
Gelijk een lam, dat, voortgetrokken, 
De slagtbank naakt, 
Zoo ziet het kind, van angst verschrokken, 
Haar bed gemaakt. 
 
De nacht gaat om en de ochtend nadert: 
Aline is vrouw; 
Zij heeft haar' moed, haar kracht vergaderd 
En smoort haar rouw. 
Zij zag haar' man haar droefheid sparen, 
Zoo bitter groot! 
En gaf hem van haar hart zoo garen 
Wat overschoot. 
 
Maar, och! dat hart, verscheurd van binnen, 
Spijt allen dwang, 
Bleef nog Alexis - hem slechts minnen, 
Haar leven lang. 
Vijf jaren zat zij reeds te krijten, 
Zoo diep gegriefd, 
En bleef haar liefde zich verwijten 
En toch verliefd. 
 
Helaas, om niet was al haar pogen, 
Was al haar deugd! 
Alexis stond steeds voor hare oogen 
In volle jeugd. 
Hij drong zich telkens in haar zinnen 
Op 't onverwachts, 
En liet zij hem des daags niet binnen, 
Dan kwam hij 's nachts. 
 
Eens, toen zij treurig zat te kweelen, 
Kwam haar gemaal, 
En bragt een' koopman met juweelen 
Haar in de zaal. 

{==502==} {>>pagina-aanduiding<<}

‘Kom, lieffte!’ sprak hij, ‘zie zijn waren 
En zoek wat uit: 
Niets doet de smart zoo ras bedaren 
Als zulk een kruid. 
 
Kom, kus mij, schatje! droog uw wangen, 
Kijk niet zoo dof; 
Verkies en koop naar uw verlangen; 
Ik moet naar 't hof. 
Verspillen is het zwak der schoonen, 
Maar ik heb geld: 
Ziedaar zijn vijftien fransche kroonen, 
Ter deeg geteld.’ 
 
Hij gaat. De koopman rolt robijnen. 
En paarlen bloot, 
En zwijgend wijst hij hoe zij schijnen, 
Zoo wit en rood. 
Maar telkens als hij speld of ringen 
Of halssnoer biedt, 
Kan hij den traan maar niet bedwingen, 
Die hem ontschiet. 
 
Aline zag niet naar zijn steenen, 
Niet naar zijn goud, 
Maar zag te wel hem heimlijk weenen, 
Hoe stil hij 't houdt. 
‘Wat onheil,’ dacht zij, ‘of hem griesde, 
Wat innig wee? 
Och, zoo hij schreit om zijn geliefde, 
Dan schrei ik mee.’ 
 
‘Spreek op, spreek op! ontlast uw harte;’ 
Zoo riep zij luid: 
‘Ligt teert gij weg van minnesmarte... 
Stort alles uit.’ - 
‘Helaas! wat eischt mij, eedle vrouwe! 
Uw deernis af? 
Ja, heimlijk teer ik weg van rouwe 
En kwijn naar 't graf. 

{==503==} {>>pagina-aanduiding<<}

Er is een schat, een schat op aarde, 
Nog nooit betaald! 
Ik, ik-alleen ken al zijn waarde, 
Waar niets bij haalt. 
Ik dorst mij 't heerlijk pand beloven, 
Voor goud niet veil, 
Maar zag 't op eens, ô God! me ontrooven, 
Met al mijn heil! 
 
Helaas, mijn smart was niet te peilen, 
Mijn lot te wreed; 
Naar 't eind' der wereld ging ik zeilen 
Met al mijn leed. 
Niet, dat ik 't edel pand vergeten, 
Verloochnen wou, 
Maar om te sterven, zat gekreten, 
En mat van rouw.’ - 
 
‘Spreek, koopman! spreek! wat mag het wezen, 
Dat rijk juweel?’ - 
‘Helaas, geen schat, hoe uitgelezen, 
Was ooit zoo eêl.’ - 
‘Spreek op dan, spreek! gij zijt hier veilig, 
Beef niet zoo zeer; 
't Zijn dan de beendren van een' heilig'?’ - 
‘Och, 't is nog meer! 
 
Maa, hoe verpletterd en verwilderd, 
Toen mij 't ontviel, 
Ik heb het sprekend afgeschilderd 
Van uit mijn ziel. 
Ik kan dat beeld nog nooit aanschouwen 
Dan stom van smart, 
En kan toch nooit me er van onthouwen, 
Al breekt mij 't hart.’ - 
 
‘Laat zien, laat zien! Wat moogt gij vreezne? 
Gij zucht zoo zwaar! 
Dat zeldzaam beeld moet wonder wezen! 
Ik vlam er naar.’ 

{==504==} {>>pagina-aanduiding<<}

Toen trok hij, och! en zuchtte weder, 
Een gouden doos, 
En wierp een' traan op 't kleinood neder, 
Zoo weêrgâloos. 
 
Aline nam dien schat in handen, 
En las met drift, 
In 't goud gedreven langs de randen, 
Het volgend schrift: 
‘Hier zie ik, hier, met schreijende oogen, 
In diep verdriet, 
Wat van mijn vreugd, op eens vervlogen, 
Nog overschiet.’ 
 
Toen sloot zij 't zeldzaam raadsel open, 
Zoo overhaast, 
En stond, van kouden schrik bekropen, 
Op eens verbaasd. 
Wie zag zich ook van al zijn leven 
Dien trek gespeeld? 
Wie had als zij geen' kreet gegeven? 
Het was haar beeld! 
 
‘Aline! Aline!’ riep hij teeder, 
‘Ik ben het, ik! 
Gij ziet nog eens Alexis weder: 
Verwin uw' schrik. 
Hij komt nog eens, na al zijn zwerven, 
Na jaar en dag, 
Om u te zien en dan te sterven, 
Na hij u zag.’ - 
 
‘Alexis!’ sprak zij, langs hoe banger, 
‘Ga heen, ga heen; 
Verlaat mij, vlugt! ik hoor niet langer, 
Ik mag niet, neen! 
Een' ander' is mijn trouw gegeven, 
Een' ander', ja! 
Maar blijf, Alexis! blijf toch leven, 
Maar ga toch, ga!’ - 

{==505==} {>>pagina-aanduiding<<}

Hij, die toen langer niet dorst beiden, 
Hij ging terstond, 
Maar drukte een' kus, aleer te scheiden, 
Haar op den mond. 
Haar man komt t'huis, vliegt ijlings binnen, 
Staat eerst verward, 
En drijst een dolk, verwoed van zinnen, 
Door beider hart. 
 
Alexis sterft, Aline mede, 
Maar sprak vooraf: 
‘Ik daal gerust en wel te vrede, 
Barbaar! in 't graf. 
Gij hebt onnoozel bloed doen stroomen, 
Ontzind en wreed, 
Maar toch in 't leven niets me ontnomen 
Dan enkel leed.’ 
 
Na hij dat gruwzaam feit dorst plegen, 
Met eigen hand, 
Treedt 's middernachts haar schim hem tegen 
Voor 't ledikant. 
Zij wijst hem dreigend op haar wonde 
Met bang misbaar, 
En noemt hem luidkeels voor zijn sponde 
Haar' moordenaar. 
 
Maar sinds dat schouwspel zoo vol rouwe, 
Zoo gruwzaam boos, 
Houdt thans geen man zijn kuische vrouwe 
Zoo ligt trouwloos. 
Hij denkt, al ziet hij dat een ander 
Ter sluik haar kust: 
‘Zij nemen afscheid van elkander,’ 
En is gerust. 
 
tollens. 
Naar het Fransch van moncrif. 



{==506==} {>>pagina-aanduiding<<}

Zeldzaam regtsgeding in Engeland.

(Eene ware Gebeurtenis.)
Het hart van een goed mensch kan niet nalaten terug te beven op de gedachte van een gering misdrijf met den dood te straffen, inzonderheid wanneer hij bedenkt, dat de dief zich veiligheid had kunnen verschaffen door eene andere misdaad, van welke hij eeniglijk werd teruggehouden door overgebleven deugd.



johnson.
Voor eenige jaren was het Graafschap York getuige van een hoogst aandoenlijk regtsgeding eens vaders van een talrijk huisgezin, die, terwijl hij in de grootste achting leefde, beschuldigd werd van struikrooverij. Het geding had plaats in York Castle; de aanklager, een jongeling van bij de twintig jaren, was de zoon eens Bankiers; de gevangene een forsch en sterk man van vijftig. De aanklager had, naar gewoonte, zijne zaken gedaan in het marktvlek; hij had verscheiden sommen gelds ontvangen in tegenwoordigheid van den gevangen, had gegeten, en zich omstreeks vijf ure op weg begeven om naar huis te keeren. Het was een schoone zomeravond, en hij reed zachtjes aan. In eene eenzame laan werd hij overvallen door den gevangen, die hem omvatte en zijn zakboek vroeg. In den eersten schok van ontsteltenis, bragt hem de beschuldiger een duchtige slag toe met zijn zweep; maar de gevangene, die een zeer sterk man was, trok hem van zijn paard, zette hem de knie op het lijf, en ontnam hem zijn geld en memorieboeken. In dezen toestand bad deze zeer ernstig om zijn leven. Onder den gevangen liggende, bespiedde hij zijn gelaat, en zag dat hij in geweldige gemoedsbeweging was. De roover hield af, stond op, steeg te paard, en reed weg. Het was toen zeven ure des avonds; doch de jongman was zoo uitgeput, dat hij zijn huis niet voor laat in den nacht bereikte. Hij droeg deze omstandigheden onmiddellijk aan den Regter voor; maar de onwaarschijnlijkheid, dat hij bijlichten dag op den openbaren weg zou beroofd zijn, en dat hij verscheiden memoranda verloren had, die een dief bezwaarlijk zou nemen, verwekte eenig wantrouwen aan de waarheid dezer voordragt.

{==507==} {>>pagina-aanduiding<<}

Als de gezworenen de logie zouden verlaten, bad de jongman, die bestolen was geworden, dat men hem hooren mogt. Hij was zoo aangedaan, dat hij naauwelijks spreken kon. Zich hersteld hebbende, zeide hij: ‘Ik sta hier om uwe genade in te roepen jegens een man, die naar mijne stemme hoorde, toen ik tot hem om genade bad. Ware hij doof voor mijn gejammer geweest, ik was nu in het graf, en hij in den boezem eens eerbiedwaardigen gezins, met de vrouw, die hem voor deugdzaam hield, en de kinderen, die hem beminden. Het is u bewezen, dat zijne betrekkingen, zijn karakter, zijne godsdienstige denkwijze, zich alle zouden hebben vereenigd, om hem tegen verdenking te dekken. Het is desgelijks bewezen, dat ik van mijne geboorte af eene verlamming heb gehad; dat ik zwak ben; dat ik hem verbitterd had door een' slag, en dat hij wist, dat ik hem kon aanwijzen. Maar de goedheid zijner nature behaalde de overwinning; zij ging boven de vrees voor schande; en hij duldde dat ik vertrok, schoon ik de oorzaak van zijnen dood kon zijn. Zoo gij geen medelijden hebt met zijnen val van een oogenblik, zoo gij zijner wederkeering tot de deugd geen ontzag toedraagt, ware het voor mij gelukkig geweest, zoo ik gestorven was! Ik ben het, dien gij wilt veroordeelen; ik zal het offer van de wet zijn, en hij schonk mij het leven te vergeefs.’ - Hij werd, gedurende dit hartstogtelijk beroep, telkens gestuit door de tranen der gezworenen en de algemeene aandoening van het Hof.
De gevangene werd schuldig bevonden, en ter dood gebragt.

Opmerkelijke bijzonderheden, wegens twee befaamde Engelsche gierigaards.

Er was geen erger pest voor de Medische Faculteit, dan oude cooke, de vrek. Menigvuldig zijn de anecdotes van trekken, welke de oude gierigaard gewoon was te spelen, om lieden van de kunst te bedriegen, en zijn geld in den zak te houden: zoo als gescheurde kleeren aan te trekken, en gaan als een arme naar Dr. saunders en andere Heeren, ten einde, om niet, raad voor zijne oogen te hebben, - een brief voor de Artsenijkamer te verkrijgen, en daar als een in verval geraakte ambachtsman zijne opwachting te maken, gedurende eenige weken, tot hij ontdekt werd.

{==508==} {>>pagina-aanduiding<<}

Eene wond in zijne dije hebbende, gebruikte hij eenen Mr. pigeon, die schuins tegen hem over, White-lionstreet, Pentonville, woonde, om dezelve te genezen. ‘Hoe lang, denkt gij, zal het duren, eer gij het genezen kunt?’ - ‘Eene maand.’ - ‘En hoe veel moet ik u geven?’ - Pigeon, die zag dat de wond van geen groot belang was, antwoordde: ‘Een guinje.’ - ‘Zeer wel,’ hernam cooke; ‘maar let hierop - een guinje is eene verbazende somme gelds, en als ik sommen van dat aanbelang toesta, dan volg ik het stelsel van goed of geen geld; derhalve, zoo ik met het einde van de maand niet genezen ben, betaal ik u niets.’ Dit werd toegestaan: na vlijtig bezoek gedurende verscheiden dagen, was de wond zoo na geheeld, dat cooke zich te vreden verklaarde, en ze aan pigeon geheel niet meer wilde laten zien. Doch, twee of drie dagen voor de maand ten einde liep, haalde de oude snaak eene soort van pleister met euphorbium bij een' paardendokter, en maakte eene nieuwe wond op de plaats, waar de vorige geweest was; en, om pigeon zendende op den laatsten dag van de maand, toonde hij hem, dat zijn been niet genezen was, en dat bij gevolg de guinje, volgens accoord, verbeurd was. - Dit voorval was de oude guit gewoon van zichzelven, met groot genoegen, te vertellen, en noemde het ‘een Pigeon (eene duif) plukken.’
Op zijn doodbed zond hij om verscheiden lieden van de Faculteit; (sommigen wilden niet bij hem komen:) onder degenen, die kwamen, was een Mr. aldridge, van Pentonville. Dezen vergunde hij eenige medicijnen te zenden. Bij een van hunne gesprekken drong hij Mr. aldridge zeer ernstig, hem openhartiglijk te zeggen, hoe lang hij dacht dat hij nog zou leven. Het antwoord was, hij mogt het waarschijnlijk nog een zes dagen uithouden. Cooke, alle zijne kracht verzamelende, en in het bed overeind rijzende, schreeuwde: ‘Zijt gij niet een slecht mensch? - een fielt, een dief, om mij zoo te bedienen!’ - ‘Hoe?’ vroeg Mr. aldridge met verbazing. - ‘Wel, gij zijt niet beter dan een zakkeroller; om heen te gaan en berooven mij van mijn geld, door tweemaal 's daags drankjes te zenden aan een man, dien alle uwe geneeskunst niet boven zes dagen zal in het leven houden! Ga uit mijn huis, en kom mij nooit weer onder de oogen!’

{==509==} {>>pagina-aanduiding<<}

Daniël dancer, Schildknaap, stierf te Pinner, digt bij Harrow, in het jaar 1796, en was niet merkwaardiger om zijn' rijkdom, dan omdat hij geleefd had in eenen staat van schijnbaar uiterste armoede. Schoon zichzelven naauwelijks de gemeene noodwendigheden des levens gunnende, liet hij aan landbezitting, ten beloope van vijfhonderd pond st. 's jaars, na aan Mevrouw tempest. Zijn huis was een allerellendigst gebouw, en in eene halve eeuw niet gerepareerd. Schoon arm in uitwendig voorkomen, werd het bevonden van binnen ontzettend rijk te zijn; groote kommen vol guinjes en halve guinjes, en partijen banknoten, van tijd tot tijd, ontdekt wordende onder de matrassen van oude stoelen. De Heer dancer had gemeenlijk zijn ligchaam omgord met een strooband, om zijne gescheurde plunje bij elkander te houden; en de kousen, welke hij gewoonlijk droeg, waren zoo dikwijls gestopt en gelapt, dat bezwaarlijk iets van het oorspronkelijke was te ontdekken; maar in slecht of koud weder waren ze dik gedekt met reepen hooi, welke tot plaatsvervangers dienden voor laarzen, zijn gansche gewaad ten uiterste gelijkende naar dat van een' ellendigen bedelaar.
Mevrouw tempest was de eenige persoon, die den minsten invloed had op dezen ongelukkigen vrek; en schoon ze wist dat zij zijne geheele bezitting met Kapitein holmes zou deelen, gebruikte zij, benevens dezen Heer, allerlei kunstgrepen, om hem het goede dezes levens te doen genieten; doch alles vergeefs. Zij had echter, op zekeren dag, het vermaak, op hem te verkrijgen, dat hij een hoed (den zijnen sedert dertien jaren hebbende gedragen) zou koopen van een Jood voor één (Eng.) schelling; doch, tot hare groote verbazing, des anderen daags bij hem komende, zag zij dat de oude chapean nog zijn hoofd dekte. Na onderzoek werd bevonden, dat, na lang smeeken, hij van den ouden griffiths, zijn' knecht, had verkregen, den hoed van hem te koopen voor achttien stuivers, dien hij daags te voren voor een schelling (12 st.) van den Jood gekocht had. - Op zekeren dag zond zij hem een geschenk van sorel, in rooden wijn gestoofd, welke hij boven alles graag at. Het was vriezend weêr, en het gansche geregt was, door een nacht te staan, bijna geheel bevrozen. Daar hij een marte aar van tandpijn was, kon hij het niet aanraken, en om vuur aan te leggen vond de man te

{==510==} {>>pagina-aanduiding<<}
kostbaar, die, behalve 3000 1. (meer dan f 30,000) 's jaars, bezitter was van ontzaggelijke rijkdommen. Daar hij gemeenlijk, bij ruw weder, te bed lag, om warm te blijven, had hij de visch en saus tusschen twee tinnen borden gedaan, waarop hij ging zitten, tot het geheel genoegzaam verwarmd was. - Hij nam nooit snuif, want dat was overdaad; maar hij droeg altijd eene snuifdoos, welke hij, in den loop van eene maand, vulde met greepjes, van een ander verkregen. Als de doos vol was, ruilde hij den inhoud voor een oortjes kaars in eene naburige komenij; deze kaars was in staat om te duren tot de doos wederom vol was, daar hij nooit eenig licht in huis duldde, uitgenomen wanneer hij naar bed ging. - Hij wiesch zijn aangezigt en handen zelden, behalve wanneer de zon sterk scheen; dan begaf hij zich naar een bijgelegen poel, en gebruikte zand voor zeep: als hij gewasschen was, ging hij op zijn rug liggen en zich in de zon droogen, doordien hij nooit een handdoek gebruikte, want die zou slijten, en, vuil wordende, eischte het wasschen kosten. - Na zijnen dood werden verscheiden aarden potten vol dollars en schellingen in den stal gevonden. In het holst van den nacht was hij bekend naar deze plaats te gaan; maar tot wat einde, wist zelfs langen tijd de oude griffiths niet te zeggen; doch ten laatste bleek, (ô toppunt van begeerlijkheid!) dat hij den eenen pot bestal, om het bij den anderen te voegen! -
Dancer schijnt de voornaamste tak te zijn geweest van een' zuinigen stam, van welken iedere loot van dergelijke zamenstelling was. Hij erfde eene aanmerkelijke bezitting door den dood zijner zuster, die hem in aard naauwkeurig geleek. Zij verliet zelden haar onaanzienlijk verblijf, uitgenomen als ze op de been gebragt werd door het gerucht van jagers en derzelver honden, wanneer ze voor den dag sprong, gewapend met eene hooivork, met oogmerk om te beletten dat men zich niet op haars broeders grondgebied begaf; bij welke gelegenheden zij zeer juist het voorkomen had van een' bewegenden bundel vodden!


{==511==} {>>pagina-aanduiding<<}

Russisch patriotisme.

Behalve vele bijzondere voorbeelden van onverzettelijke, geene vreeze kennende, gehechtheid aan Vorst en Vaderland, - in eenen Overste engelhart, die, zijn dorp, in de nabuurschap van Smolensk, langen tijd verdedigd hebbende, en daarna, door verraad, in de handen zijner vijanden gevallen zijnde, met de stoutste taal op de lippen het moordend lood afwachtte, - en eenen beroemden winzingerode, die, voor verrader gescholden en met dood en schande bedreigd, zelfs de welvoegelijkheid, en alzoo de uiterste kalmte niet verloor, en daarna door een toeval nog gered werd; - behalve deze voorbeelden in hoogeren en krijgsmansstand, verdient het volgende van eenen gemeenen Boer gewis de vermelding, ja de vereeuwiging!
Een troep Fransche Marodeurs trad in de hut eens armen landmans, om te plunderen en levensmiddelen op te sporen. Nadat zij zich van alles, levend en dood, zelfs van de huiskat, hadden meester gemaakt, nam een der roovers de linker hand van den braven Rus, en schreef met eenig gekleurd vocht de letter N. in dezelve. Op de vraag van den Boer, wat deze siguur beduidde, zeide een der soldaten, die een Pool was: ‘Het is de eerste letter van den naam des Franschen Keizers, en door dit teeken zijt gij zijn onderdaan geworden.’ Zoodra de hooghartige Rus dit hoorde, haalde hij zijne bijl uit den gordel, leide zijnen arm op tafel, en met éénen slag lag de onteerde hand, met bloed bedekt, voor de verbaasde soldaten. ‘Hier,’ riep hij uit, ‘neemt weg, wat des Franschen Keizers is, zoo het zijns is! Maar lijf en ziel behooren mijnen eigen Heerscher toe, en zullen hem dienen tot aan mijn' jongsten snik!’

Maarschalk voorwaarts!

Het is voornamelijk de Russische armee, die den Veldmaarschalk blucher aldus noemt. Zie hier de aanleiding en den oorsprong dezes geheel eenigen en vereerenden naams. - Toen op den 20sten October 1813, bij den storm tegen Leipzig, het korps

{==512==} {>>pagina-aanduiding<<}
des Generaals van sacken eenen hevigen wederstand vond en vele manschappen verloor, beval de Veldmaarschalk van blucher eenige regimenten van het korps des Generaals van langeron ter ondersteuning aan te rukken. Zijn ongeduld had hem tot in het vuur van het klein geweer doen voortrijden, en reeds was digt aan zijne zijde het paard des Adjudants, Grave van nostiz, gewond geworden, toen de eerste bataljons van langeron aankwamen. Voor deze stelde zich nu de Veldmaarschalk, met het, bij zijne jaren, bewonderenswaardig vuur der jeugd, en riep onophoudelijk: ‘Voorwaarts, kameraden! - voorwaarts!’ De Russen verstonden wel deze Duitsche woorden niet; doch zij raadden nogtans uit den ijver, waarmede zij steeds herhaald werden, den wil des Veldheers, en volbragten dien met moed. Dit, hun van den Veldmaarschalk zoo dikwijls toegeroepen, woord was hun onvergetelijk gebleven; en, nadat zij zich den zin daarvan hadden laten verklaren, gaven zij hem den eerevollen naam van maarschalk voorwaarts.

Gruwel der verwoesting.

De vorderingen eens overheerschers te voldoen, die bij den krijg leeft, en slechts dán meent veilig te zijn, wanneer geene borst meer vrij ademt, daartoe worden de vermogens van een heelal vereischt. Hoe vele menschenlevens heeft gene eenige vernietigd! Wanneer men den duur zijner heerschappij in Duitschland op acht jaren stelt, en het getal der door zijne schuld omgekomen menshcen naar de hieromtrent voorhanden zijnde openlijke berigten berekent, zoo komt de schrikkelijke slotsom voor den dag, dat door zijn toedoen, gedurende het tijdvak van acht jaren, ieder uur 15 tot 20 menschen het leven verloren hebben!

Napoleon's politiek.

Napoleon zeide eens: ‘De staatsman ziet de menschen als enkel getallen aan, van welken hij zich, tot oplossing zijne vraagstukken, bedient!’





{==513==} {>>pagina-aanduiding<<}

Mengelwerk.

Proeve, over de Georgica, of landgedichten, van Virgilius.

eene verhandeling, voorgelezen in felix meritis, in het jaar 1810,

door P. Chevallier, Predikant bij de Walsche Gemeente te Amsterdam (*).

Op het schild, hetwelk thetis aan haren zoon achilles schonk, was onder andere in schoonen stijl gedreven een veld, dat geöogst werd. Het vruchtbaar zaad viel in lange rijen neder, en werd zorgvuldig in schoven opgebonden. De eigenaar des akkers leunde stilzwijgend op zijnen schepter, en verheugde zich in zijnen oogst (†). Zoo stonden eens jakob en boas, als Vorsten, in het midden hunner maaijers; zoo stond eens Romes achtbare Dictator op zijn vaderlijk erf aan de boorden van den Tiber. De gansche oudheid eerbiedigde in den akkerbouw de overblijfselen der oorspronkelijke waarde van den mensch. In Italië had een lange en bloedige burgerkrijg deze voor de beschaving en het geluk eens volks zoo heilzame kunst bij velen doen verwaarloozen. Virgilius, van hooger

{==514==} {>>pagina-aanduiding<<}
hand daartoe genoodigd, wekte, in zijn gedicht over den Landbouw, de Romeinen uit die achteloosheid op.
Gewoon, tot banning der zorgen, die in den tegenwoordigen tijd (*) zoo menigvuldig zijn, en tot onderhouding en verlevendiging, indien het mogelijk ware, van hetgeen eens, als jongeling, mij niet onverschillig was, den eenen of anderen Schrijver der oudheid te doorbladeren, nam ik dezen winter dit werk van Romes grootsten Dichter in handen, en besteedde tot deszelfs lezing nu en dan een uur, te midden mijner bezigheden. Op nieuw vereerd met uw vriendelijk verzoek, om iets tot onderling genoegen in dezen kring toe te brengen, wilde ik thans een woord over het voortreffelijke van dit dichtstuk zeggen, en u eenige vlugtige gedachten, welke mij onder het lezen van hetzelve voor den geest kwamen, mededeelen. Ik mag immers, gelijk ik vertrouw, hopen op uwe toegevendheid en voor mij zoo bemoedigende aandacht?

Indien orde een grondtrek van schoonheid is, en zich aan het oog, het verstand en de verbeelding aanprijst, dan bewonderen wij in dit gedicht den regelmatigen gang, de zachte ontwikkeling, de onderlinge betrekkingen van ieder deel met het geheel. Virgilius was meester van zijn onderwerp; hij wist, wat hij schreef. De eigenlijk genoemde land- en veldbouw; het kweeken van het nuttig geboomte, vooral van den olijf en den wijnstok; de veehoederij; de bijenteelt: dit is de hoofdinhoud van dit uitmuntend Leerdicht. Gij zult niet verwachten, M.H., dat ik u de elkander opvolgende bijzonderheden, volgens de gegevene hoofdschets, zal opnoemen. Dit zoude eene nuttelooze, vervelende, en voor deze plaats zeer ongeschikte voordragt zijn. Ik bepaal mij bij een algemeen overzigt, en bij enkele proeven; terwijl ik eindigen zal met eenige aanmerkingen.

{==515==} {>>pagina-aanduiding<<}

Alle de lessen, de raadgevingen, de waarschuwingen en tafereelen, tot deze vier opgenoemde stukken behoorende, dragen den stempel van eene rijpe ondervinding, en zijn eenen cato en eenen varro waardig. Niets, dat nuttig of leerrijk konde zijn, is er vergeten; en de landman in Italië mogt zich veilig op deze voorschriften verlaten, en dezelve volgen. Doch dit juiste, dit naauwkeurige, dit tot in de minste kleinigheden, welke men zoude gelooven beneden de Dichtkunde te zijn, daargesteld zamenstel der Land-huishoudkunde heeft niets, dat koud, dor of onbehagelijk is. De Romeinsche Ridder kon hetzelve met geen minder vermaak en belangstelling lezen, dan de landbouwer zelf. Dit was de proef van des Dichters kunstvermogen, en het toppunt van zijnen roem. Ieder voorschrift heeft iet gemakkelijks en bevalligs, omdat alles voor het oog gebragt wordt. Men hoort niet, men leest niet, wat men doen moet; maar men ziet, wat er gedaan wordt. Alles leeft, alles werkt. Steeds spreekt hij door de verbeelding tot het verstand, en altoos is de raadgever Dichter. Doordrongen van de waarde zijns onderwerps, konde virgilius den landbouw, in deszelfs gansche uitgestrektheid, niet aan enkel menschelijke wijsheid toeschrijven, maar gaf er de onzigtbare Magten, volgens de begrippen van dien tijd, de eere van Dit vruchtbaar denkbeeld alleen deelde reeds eene groote verscheidenheid aan zijn voorstel mede. Ieder voorwerp in de gansche uitgebreidheid der kunst, welke hij aanprees, iedere bezigheid, daaruit voortvloeijende, ieder middel, ieder tijdstip stond onder het bestuur dier onderscheidene Magten. Alles voerde tot een Mythologisch beeld, hetwelk, verbonden, het zij met de aloude geschiedenis der wereld, het zij met den oorsprong van verscheidene gewoonten, zeden en gebruiken, vooral der Hetruriërs, het zij met sommige wijsgeerige stelsels, het zij met de onderscheidene verschijnselen in het rijk der
Natuur, het zij met de lotgevallen van bijzondere personen, stammen en volken, veel voedsel aan de schilderende verbeeldingskracht des Dichters verschafte, en ons, die

{==516==} {>>pagina-aanduiding<<}
met betere oorkonden bekend zijn, dikwerf de waarheid van tusschen digte nevelen vertoont.
Zijne ervaring in de wiskunde, zijne kennis van den starrenhemel, van de gesteldheid der aarde en des dampkrings, voor zoo ver het licht van dien tijd zulks gedoogde, geven eenen merkbaren rijkdom en uitdrukking aan zijne schetsen, zonder dat immer de Dichtkunst aan eene ijdele praal van geleerdheid wordt opgeöfferd. Ook dan, wanneer hij de starrenbeelden in hunne plaatsing en werking opnoemt, en ons, bij voorbeeld, de schitterende kroon van minos verlatene dochter doet aanschouwen, ook dan is hij Dichter; dan herinnert hij ons met een enkel woord, van waar zij was, en dus ook, hoe veel zij leed, maar ook, hoe heerlijk zij beloond werd. - Zoo doet hij, sprekende van de beide aspunten der aarde, ons in gedachte nu het hoog Ripheïsch gebergte beklimmen, dan nederdalen tot in het duister schimmenrijk. - Moet er een noodlottige dag worden aangewezen, waarop het niet geöorloofd is te ploegen of te zaaijen, hij vindt er geene onzaliger, dan de dag, waarop de Wraakgodinnen geboren werden, en de aarde aan het onzinnig en roekeloos geslacht, hetwelk den troon des Hemels wilde bemagtigen, het leven gaf. - Zal hij al het ontzettende des onweders in het midden van den oogsttijd schetsen, zoo vertoont hij ons den Vader der Goden, uit eenen nacht van digt opeengepakte wolken, met zijne vuist de schitterende bliksems schietende. Het wild gedierte vlugt; een doodsche schrik grijpt de volken aan; vurige pijlen treffen de kruinen van den Athos, van de Rhodopé, en van het hoog Ceraunisch gebergte; terwijl, bij het verdubbelen van den storm, het gansche woud en strand weergalmt. - Zijn er natuurverschijnselen, welke, als voorboden van orkanen, of zware regenvlagen, zorgvuldig moeten in acht genomen worden, en waarnaar de landman zijn bedrijf moet regelen, het is, wanneer men in het gebergte een dof geluid verneemt, en de duikelaar zich op ééns, met
groote snelheid en naar geschreeuw, uit de zee naar het strand begeeft; het is, wanneer de reiger,

{==517==} {>>pagina-aanduiding<<}
zijne geliefkoosde moerassen verlatende, hoog tot in de wolken opstijgt, wanneer bleeke lichtvlammen zich in den nacht langs het uitspansel vertoonen, wanneer de kraanvogel in het diepst der dalen het gevaar ontwijkt, de scherp piepende zwaluw onophoudelijk de meren scheert, en de zorgvuldige mier uit het binnenste harer woningen haar kroost langs het smalle pad wegdraagt. - Hoe onmerkbaar, maar ook hoe onvergelijkelijk schoon, is de overgang van deze verschijnselen in de Natuur, als verkondigers van naderend leed, tot de teekenen bij cesar's dood, toen de Zon haar stralend hoofd met een donker rood bedekte, toen de Etna eenen vuurstroom over de velden der Cyclopen stortte, toen Germaniën een vreesselijk wapengekletter in het luchtgewelf hoorde, toen de Eridanus, buiten zijne oevers getreden, vee en stalling medesleepte, en toen het lillend ingewand der geslagte offerdieren een dreigend kwaad voorspelde!
Virgilius, hierop den burgerkrijg en de rampen van zijn vaderland voor den geest hebbende, denkt aan het Romeinsche bloed, gestort in de vlakte van Pharsaliën en in de velden van Philippi; en hij vindt in dat aandenken eene schoone gelegenheid, om die uitweiding geheel dienstbaar aan den geest van zijn dichtstuk te maken. De tijd zoude eens geboren worden, dat de landman, met zijn' ploeg stootende tegen door den roest half verteerde spiesen, en met de zware egge tegen ledige helmen klinkende, zich verwonderen zoude over het grof gebeente der voorvaderen, hetwelk daar rustte. Toen de Dichter dit schreef, woedde het oorlogsvuur nog in verscheidene deelen der wereld; de landen lagen onbebouwd, en de scherpe sikkels werden tot zwaarden geslagen.
In een ander gedeelte van zijn werk, wanneer het den Dichter behaagt, om, gelijk hij zegt, den Ismarus met wijngaarden te beplanten, en den hoogen Taburnus met den olijfboom te overschaduwen, geeft hij ons niet alleen de hoogst belangwekkende geschiedenis, en de opvoeding en verzorging dezer beide voortbrengselen op; maar hij brengt

{==518==} {>>pagina-aanduiding<<}
ons over in het oorspronkelijk vaderland van menige andere plant en boom, teekent ons derzelver onderscheidene karakters, leert ons derzelver nuttigheid of godsdienstig gebruik, bezielt als 't ware dit gedeelte der Natuur, en schept daardoor een nieuw leven in alles, wat hem omringt. Bij de opgave van deze sieraden uit het groeijend rijk, waarop Italië zich verheffen kon, gevoelt hij alles, wat zijn vaderland boven zoo vele andere landstreken tot het gezegendste oord der aarde maakte. Daar dekt het zwaarst beladen koorn de velden; daar verheft het oorlogspaard zijnen stouten nek; daar is het schoonste vee, dat, gereinigd door de wateren van den Clitumnus, als offerande de Romeinsche zegewagens naar de tempels der Goden moet vergezellen; daar wisselen lente en zomer, als de eenige jaargetijden, elkander gedurig af. Daar vindt men den roofzuchtigen tijger niet, noch het wreede jong der leeuwen; daar, terwijl men bloemen leest, zamelt men geen bedriegelijk vergift; daar kronkelt zich de geschubde slang niet langs den weg. Daar woonden eens het strijdbaar geslacht der Marsen, de Sabellische jongelingschap, de in arbeid geharde Liguriër, en de met een' korten pijl gewapende Volscer. Daar zag men de deciussen, de mariussen, de groote camillussen, en de scipio's. Dit was saturnus land, vruchtbaar in het weligst gewas en in dappere oorlogshelden - Het was ook daar, dat virgilius met zoo veel waarheid het eenvoudig landleven konde beschrijven, en zeggen: De bouwman drijft den krommen ploeg door den akker, en ieder jaar voedt hij met zijnen arbeid, en vaderland, en huisgezin, en het zoo verdienstelijke en behulpzame vee. Zelfs in den winter perst hij de Sicyonische olijf, en de wilde haagappel verschaft hem overvloed van vrucht;
terwijl de lieve kinderen zijnen hals omvangen, en het gezin door eerbaarheid en goede zeden wordt opgebouwd. Zoo leefden eertijds de oude Sabijnen; zoo wies het magtig Hetruriën op; zoo werd Rome het hoofd van alle steden. - Om deze eenvoudigheid des te sterker te doen gevoelen, stelt hij daar tegen

{==519==} {>>pagina-aanduiding<<}
de levenswijze der bedorvene Romeinen, die, gekleed in Syrisch purper, uit een beker van edelgesteente dronken, en, hoewel bedekt met het bloed hunner broederen, zich baadden in zinneloos vermaak.
Met welke stoute en te gelijk zedige verwen schildert hij in het volgende boek het jaargetij, waarin de algemeene drift tot voortplanting van hun geslacht het gedierte aanvuurt! Nooit rigt de wanschapen beer meer verwoesting aan; nooit dwaalt de brullende leeuw vreesselijker door de velden; nooit scherpt het Sabellisch everzwijn zorgvuldiger zijne schitterende tanden, en woelt met meer woede den grond omver; dan stort het razend ros zich van Ida's top in den bruisenden Ascaan, en al het gedierte des velds en der zee brandt door hetzelfde vuur. - Welk eene treffende vergelijking vinden wij tusschen den Mantuaanschen herder, die, bij het steken der hooge middagzon, onder de digte schaduw van jupiter's eerwaardigen eik rust, en die, bij het ondergaan derzelve, wanneer de koele avond de brandende hitte matigt, de dauwende maan de bosschen verkwikt, en de ijsvogel zich op het eenzame strand, en de distelvink in het kreupelhout zich hooren doet, zijn vee gaat drenken; en den Lybischen herder, die nacht en dag rusteloos met zijne kudde in de woestijn dwaalt, die alles, wat hij heeft, met zich voert, zijne hut, zijne Huisgoden, zijne wapenen, zijn' Amycleschen hond, en zijn' Cretenser pijlkoker!
Mag ik hier vergeten de zoo belangrijke beschrijving der landen, aan het Meötisch meer gelegen, waar het altoos winter is, waar de zon nooit de bleeke schaduwen verdrijft, waar de sterkste ossen als beweegloos staan, door rijp bedekt, waar de met ruige vellen bekleede herder in diepe holen huisvest, geheele olmen aan het vuur rolt, terwijl de oostewind uit het Ripheïsch gebergte onophoudelijk hem bestookt? - Ook kan ik niet geheel met stilzwijgen voorbijgaan het roerend tafereel der veepest, die een gedeelte van Italië en Helvetiën verwoestte. Al wie, zegt hij, de hooge bergkasteelen op de Norische Alpen,

{==520==} {>>pagina-aanduiding<<}
en de nu verlatene landen, aan den Timavus gelegen, ziet, denke, dat ééns daar het talrijkste vee ging grazen. Eene besmette lucht, in het heetste van den herfst, vergiftigde alles, wat er leefde, en de dood heerschte over het gansche land. Daar valt het, met sneeuwwitte offerbanden versierde, lam bij het altaar neder, voor dat des priesters hand het vellen konde. Het paard, dat meer dan eens in de renspelen overwon, vergeet zijn voedsel, en ontvlugt de verkwikkende bron; het slaat zonder ophouden den grond met den bevenden hoef; het kille zweet breekt hem uit; het hijgt, en zucht, en sterft. De rookende stier bezwijkt onder den ploeg; terwijl de droevige bouwman deszelfs gezel, die om des broeders dood treurt, uitspant, en den ploeg in het midden des akkers verlaat. Geene schaduwe, geene zachte weide, geen zuivere, langs rotsen rollende stroom bieden eenige verademing of lafenis aan. Ook het wild gedierte wordt door deze plaag ter neder geveld. De wolf waart niet meer om de schaapskooi; de adder verbergt zich vergeefs in haar hol; de waterslang steekt zijne schubben vreesselijk op, en het gevogelte stort plotselijk dood uit de wolken. De artsenijen vermeerderen het kwaad. Philyra's zoon en melampus zijn radeloos; terwijl de doodsche tisiphone van dag tot dag haar verwoestend hoofd meer en meer opsteekt, en ziekte en angst en schrik ginds en her verspreidt.
Hoe gaarne zoude ik nu uit het laatste boek, in mijn oog het schoonste van allen, eenige proeven mededeelen! maar, daar het minder voor eene gedeeltelijke voorstelling geschikt is, zoo laat ik dit voor eene andere gelegenheid (*) over, en zegge nu alleen nog, dat in het gansche gedicht de zuiverste taal, de vloeijendste verzen, de edelste uitdrukking gevonden worden. Geen woord is er te veel! Zeven jaren besteedde hij tot het zamenstellen van dit voortreffelijk Leerdicht; zelfs kunnen wij bij wettigen besluite uit het einde van het laatste boek opmaken, dat hij nog een

{==521==} {>>pagina-aanduiding<<}
jaar vóór zijnen dood zijn werk heeft nagezien en verbeterd: want het was in dat zelfde jaar, dat augustus, aan het hoofd der Romeinsche legioenen, de overwinnende adelaars aan de boorden van den Euphraat plantte; terwijl onze Dichter, gelijk hij zelf zegt, te Parthenope van den akkerbouw en de veehoederij in stille ruste zong. Ook is zijn vernuft en zijne vlijt heerlijk bekroond. Geheel Rome achtte hem hoog. Verscheen hij bij de openbare spelen, zoo stond het volk van zelf voor hem op; en men vierde de Idus van October, den jaardag van virgilius, met geene mindere deelneming, dan dien van augustus. - Neemt, M.H., deze slaauwe schets ten goede, en staat mij toe, dat ik, naar den aard mijns onderwerps, nog eenige aanmerkingen bij dezelve voege.
1. Men verzwakt, naar het mij voorkomt, al te zeer den indruk van dit voortreffelijk dichtstuk, wanneer men, met eene weinig oordeelkundige naauwkeurigheid, bijna in ieder regel van hetzelve eene navolging der Grieksche Schrijvers meent te ontdekken. Verre zij het van mij, eenigzins de gemeenzaamheid van virgilius met de Grieksche letterkunde in twijfel te trekken, of te loochenen, dat hij de uitmuntende schriften, welke vóór hem over den akkerbouw en de wetenschappen, daartoe betrekkelijk, in beide talen geschreven waren, vlijtig gebruikt hebbe; maar het is, dunkt mij, geheel iet anders, eenen hesiodus, eenen xenophon, eenen theophrastus, eenen aratus of nicander zorgvuldig gelezen te hebben, en door dien zelfden geest van wijze opmerkzaamheid bezield te zijn geweest, dan een werk te hebben voortgebragt, waarin men te vergeefs sporen van eenige oorspronkelijkheid zoude zoeken. Had virgilius, bij de schikking en ontwikkeling van zijn onderwerp, gedurig, met angstvalligheid, nu deze, dan gene plaats uit de schriften zijner voorgangeren in het oog gehad, zijn dichtstuk had nimmer die eenheid, dat vuur, die kracht en die bevallig heid kunnen hebben, welke wij in hetzelve gereedelijk erkennen moeten. Ik stem toe, dat hij het oogmerk gehad

{==522==} {>>pagina-aanduiding<<}
hebbe, om aan Rome te geven, hetgeen boven anderen hesiodus aan Griekenland geschonken had; echter was dit niet meer dan enkele aanleiding, dan het volgen eener ruwe schets, en geenszins het slaafsch drukken dier zelfde voetstappen. Hier komt bij, dat in voorschriften en aanwijzingen, die op onveranderlijke ervaringen moeten rusten, ook eene groote overeenstemming is te verwachten. Virgilius, over den landbouw schrijvende, konde, bij voorbeeld, in vele opzigten geene andere dingen zeggen, wilde hij waarheid spreken, dan xenophon gezegd had in zijn verstandig en hoogst belangrijk werk over de Huishoudkunde, waarvan u eenige aangename proeven, in eene schoone vertaling, door een achtingwaardig lid van dit Genootschap (*) zijn medegedeeld. De wetten der Natuur zijn immers aan geene wisselvalligheid of onzekerheid onderworpen; en het waren deze, en geene andere, welke virgilius getrouwelijk en eerbiedig moest gadeslaan. Ook kan ik niet ontveinzen, dikwerf huiverig te zijn in het zoo volstrekt bepalen van hetgeen men navolging noemt. Waarom zouden dezelfde gedachten bij dichterlijke vernuften, dezelfde onderwerpen behandelende, niet kunnen opkomen? Milton en vondel hebben elkanders schriften niet gelezen; en echter zien wij, dat de eerste hetzelfde denkbeeld bezigt, en bijna letterlijk zegt, hetgeen wij bij onzen landgenoot vinden, die, in zijnen lucifer, aan apollio, verbaasd op het onverwacht aanschouwen van eva's schoonheid, deze taal toeschrijft:

Ik dekte mijn gezigt en oogen met mijn vleugelen, 
Om mijn gedachten en genegenheên te teugelen, 
Zoodra zij mij gemoette. - (†) 

2. Virgilius schreef dit dichtstuk op verzoek van mecenas, die den landbouw, toenmaals zeer in ver-
{==523==} {>>pagina-aanduiding<<}
achting, wenschte hersteld te zien. Het was dus een gegeven onderwerp. Boeide nu dit denkbeeld den vrijen geest van onzen Dichter? verstompte dit zijn gevoel? was dit een hinderpaal voor zijn vindingsvermogen? verarmde dit zijne verbeeldingskracht? ô Neen! Hij spande alle zijne krachten in, om aan de begeerte en den eervollen last van dezen edelen begunstiger der kunsten te voldoen. - Ik ben zoo zeer als iemand overreed van het bekrompene der stelling, dat de Dichter behagen, de Redenaar overtuigen moet. Indien de Dichtkunst geen ander oogmerk had gehad, zoo geloof ik niet, dat hare beoefenaars zulk eenen invloed zouden gehad hebben, noch hun roem zich zoo vele eeuwen had kunnen staande houden. Maar men zij ook hier omzigtig. Men vermijde hier uitersten. Men verwarre niet doel met middel. Alleen anderen te willen behagen of vermaken, en niets meer, is niet weinig vernederend voor zoo vele groote mannen der oudheid, en zoude het ook zijn voor lateren. Doch, bij een edeler, bij een nuttiger en verhevener doel, het behagelijke, het innemende, het ziel en zinnen treffende te beschouwen en te gebruiken als wegbaning tot het oogwit, hierin is immers niets, dat den adel van het dichtvermogen in het minst ontluistert. Zong homerus niet, om aan Griekenland voorvaderlijke grootheid en deugden te herinneren? Wat ontvonkte den hoogen geest van pindarus? En ontwierpen en vormden en beschaafden een sophocles en euripides hunne Treurspelen niet tot nut en vermaak des Atheenschen volks? Spande zelfs een ossiaan niet zijne harp, om, door zijn geestvervoerend lied, dapperheid en getrouwheid in het hart van Mora's helden uit te storten? Nimmer
zouden de Eneïs, de Herderszangen, noch ons Geörgisch gedicht, zulke meesterstukken van gevoel en uitdrukking zijn geworden, had de gedachte: ‘Ik wensch, om ook door anderen gelezen te worden,’ den geest en het hart in kluisters geslagen. Maar neen; het zij dat lycoris, of mecenas, of octavia, of het Romeinsche volk zijne verbeelding bij het

{==524==} {>>pagina-aanduiding<<}
zamenstelien zijner dichtstukken bezig hield, het was opdat lycoris in zijne schriften haren gallus, mecenas den roem van zijn bestuur, octavia haren marcellus, en het Romeinsche volk zijnen alouden oorsprong zoude vinden. Dit bedoelde hij, en hij bereikten ten volle zijn oogmerk. Hij was dus Dichter om zich mede te deelen, en aan dat genoegen maakt hij zijne gansche kunst dienstbaar. Gezellige beschaving vormde den Dichter zoo wel, als den Redenaar. Enkele zelfvoldoening, geboren uit eene aandrift zonder bepaald doel, ontdek ik niet in de beste overblijfselen der oudheid. Virgilius zocht, verzamelde, koos het geschiktste, ondervroeg zorgvuldig de Natuur, raadpleegde het menschelijk hart, verwierp, verbeterde, zuiverde, en stelde eindelijk het gewrocht daar, zoo als het moest zijn, om indruk te verwekken, en aan zijn einde te beäntwoorden. Zijn eigen oordeel over zijne werken bevestigt deze aanmerkingen. Ook ken ik maar ééne soort van Dichters, die op eene gansch verschillende wijze werkten, en niet dachten aan middelen, die vernuft en kunst aan de hand geven, om te behagen. Palestina verheugde zich eens in hun aanwezen.
Dáár zat onder haren palmboom op het gebergte Ephraims eene edele vrouwe (*), die het volk met wijsheid rigtte. Zij zag, na eenen zwaren stijd, der stammen geduchtsten vijand geheel verslagen. Toen ontwaakte haar geest, en zij zong een lied tot eer van Hem, op wiens bevel de wolken en het gestarnte zelfs tegen sisera gestreden hadden. Zij riep de Vorsten van Kanaän op, om dien Eenen te vreezen, voor wien de aarde beefde, toen Hij van Seir kwam, en voorttoog van de velden Edoms.
Dáár was ook eens herders zoon (†), die, na eene groote overwinning, in het midden van een ontzettend onweder behaald, de Koningen der Aarde in eenen heerlijken lierzang krachtig aanmaande, om Hem alleen te

{==525==} {>>pagina-aanduiding<<}
vreezen, wiens stem de wateren beroerde, de woestijne van Kadesch schudde, de cederen von den Libanon verpletterde, en dat stout gebergte deed sidderen en opspringen gelijk het jonge vee in het veld; terwijl zijne magtige hand vrede en heil den volke beschikte.
Dáár woonde de zoon van bethuel (*), ooggetuige van de zwaarste rampen, die zijn volk troffen; want hij zag, gelijk hij zegt, een talloos heer het land bedekken, gelijk het morgenrood de bergèn. Voor hetzelve ging een verterend vuur, en eene verslindende vlamme volgde. Voor dat het naderde, was het land als een lusthof Gods, en achter hetzelve eene eenzame en verlatene wildernis. De hemel beefde; de zon en maan verduisterden, en de starren trokken haren glans in. Het was de dag des Heeren!
Dáár verscheen nog een ander (†), die, zich herinnerende de dagen der voorvaderen, het tijdstip der zedelijke wetgeving aan jakob's geslacht, zijnen geest verhief, en sprak: ‘Jehova komt van Theman; de Heilige van Parans hoogte! Zijne heerlijkheid bedekte den hemel; het aardrijk was vol van zijnen lof. Zijn glans was als de glans der zonne, en uit zijne handen schoten stralen. Hij stond, en mat de aarde. Eén oogwenk, en volken verstuiven tot stof, eeuwige bergen scheuren vaneen, en de aloude heuvelen zinken weg!
Dit is een klein, een zeer klein gedeelte van een verbazend geheel. Hier was geen oogmerk om eenig kunstvermogen te oefenen of te verfijnen. Hier had een mecenas geen wenk gegeven. Hier was eene hoogere aanwijzing. Hier eindigde, en vinding, en gevoel, en verbeeldingskracht, en taal, in den Onzienlijken.
3. Eindelijk merken wij aan, dat de geleerdheid van virgilius zijn dichtvermogen niet uitbluschte; in tegendeel gaven zijne uitgebreide kundigheden, vooral zijn wiskundig oog en verstand, voedsel aan zijn gevoel en aan zijne rijke verbeeldingskracht. Ook geloof ik, dat het

{==526==} {>>pagina-aanduiding<<}
eene dwaling is, wanneer men alleen aan de eigenlijk genoemde Dichtkunst de geestvervoering toekent. Mogelijk was het gevoel en de verbeeldingskracht van demosthenes niet minder hoog gespannen, toen hij philippus op zijnen troon deed beven; ook toen zal hij in den stillen nacht dikwerf ontwaakt zijn, en groote gedachten en beelden zullen zich voor zijnen ontvlamden geest geschaard hebben. Of zoude het oog van cicero niet geschitterd, zijne wangen niet gegloeid hebben, het bloed in zijne aderen niet sneller zijn voortgedreven, toen hij catilina uit Rome verdreef, of uit cesar's hand het vonnis tegen ligarius rukte? Wat zeg ik! er is geene wetenschap, (om niet van die kunsten te spreken, welke te naauwe verwantschap met het dichtvermogen hebben, om mij hier, tot staving mijner stelling, de behulpzame hand te bieden) die, in zooverre zij waarheid en schoonheid in zich bevat, niet al het gevoel en al de denkenskracht van hare beöefenaars tot een' hoogen trap van levendigheid verheffen kan. Ik heb een' grijzen wiskundigen (*) gekend, die, bij het ontwikkelen van een mathematisch voorstel, zoodanig door het denkbeeld van waarheid, van eeuwige waarheid getroffen was, en met zulk een vuur en kracht sprak, dat geen Dichter, geheel bezield met zijn onderwerp, hem konde evenaren. Hoe moet de schoone en reine ziel van newton zich boven het heelal verheven hebben, toen de eerste gedachte aan de wet der zwaarte zijnen geest trof; en welk eene onbegrijpelijke verbeeldingskracht bezat de blindgeboren saunderson niet, wiens oog nooit eene star gezien of gemeten had, die echter de diepste berekeningen omtrent de afstanden en betrekkingen der hemelsche ligchamen konde ontwikkelen! Zoude ook het oog van archimedes niet
van verrukking en blijdschap getinteld, alle zijne leden niet van vrengde getrild hebben, toen hij het eerst het wiskundig problema, hetwelk cicero op zijn graf

{==527==} {>>pagina-aanduiding<<}
bij Agrigentum gebeeldhouwd vond, daarstelde (*)? En wie, die onzen nieuwland gekend heeft, weet niet, hoezeer hij de grenzen, welke men aan eenige kunst wil voorschrijven, verwierp, en hoe hij zelf toonde, dat de wiskunstenaar en dichter één gevoel, éénen geest kunnen hebben? Ik noem uit zoo vele andere wetenschappen alleen de wiskunde, omdat zij de afgetrokkenste is, en eene der hoofdoefeningen van virgilius uitmaakte. Maar, vanwaar nu deze geestvervoering, welke zelfs bij de diepste wetenschappen plaats kan vinden? Uit het onvergankelijke en Goddelijke, hetwelk in dezelve is. Dit te gelooven, dit in zijne letteroefeningen steeds voor het oog te hebben, breidt den geest uit, ontvonkt de verbeeldingskracht, verhoogt het gevoel, reinigt den smaak, maakt alles, wat waar, schoon en goed is, dienstbaar aan onze volmaking, en is eene bestendige en billijke hulde aan den vader der geesten.

Verhaal van eene merkwaardige genezing der hydrophobie (watervrees) door aderlating.

(Overgenomen uit The Repertory of English Literature, Arts, Sciences &c. Vol. XIX and XX, for July and Aug. 1813.)

Medegedeeld door den Heer jacob kuiper, te Deventer.

Het volgende geval is aangekondigd geweest in de nieuwspapieren van Calcutta en Madras, als plaats gehad hebbende in 't Hospitaal der Inboorlingen te Calcutta, onder het opzigt van john shoolbred, M.D. 't Geval is in zichzelve ten hoogste zonderling; nooit te voren, zoo veel men weet, heeft er in zulk een geval genezing plaats gehad, uitgezonderd ééns in Amerika, (waaromtrent ech-
{==528==} {>>pagina-aanduiding<<}
ter nog al twijfel is, of in hetzelve wel een duidelijk voorbeeld van Hydrophobie ware te vinden) nu zeven jaren geleden, en nog eens in een geval, nu onlangs te Madras door Mr. tymon behandeld, waarvan Dr. shoolbred herhaalde reizen spreekt. Daar deze kwaal een der deerniswaardigste onder al de menschelijke kwalen is, als zijnde tot hiertoe voor volstrekt ongeneesbaar gehouden; daar zij eenen vrij langen tijd in het ligchaam kan verborgen liggen, gedurende welken men ligt zichzelven vleit, en geene voorzorge gebruikt, waaruit vele onheilen kunnen ontstaan, en niet alleen de ongelukkige patient, maar ook anderen in gevaar komen, hebben wij geöordeeld aan het publiek verschuldigd te zijn, het verhaal van dit geval in deszelfs volle lengte op te geven. In de bijgevoegde aanmerkingen heeft Dr. shoolbred gezien op de gevoelens van de Geneeskundige Faculteit, welke, schoon genoegzaam overeenkomende met het door hem gestelde, niets doen tot dit geval. Gelukkig zouden wij zijn, indien dit verhaal aanleiding mogte geven tot zulke manieren van behandeling dezer ongesteldheid in haar geheele beloop, dat men voortaan tegen eene zoo gevreesde ziekte geneesmiddelen zou kunnen vinden, gemeenzaam bij elken Geneeskundige! Dit, inderdaad, zou eene zegepraal zijn voor de kunst en hare beöefening. Ondertusschen, de gevallen, alhier beschreven, - dat van Mr. tymon en
van Dr. shoolbred, - kunnen van onwaardeerbare gevolgen zijn voor het menschdom. Er wordt beknopte melding van dezelve gemaakt bijna in al de Engelsche nieuwspapieren; maar het is hier voor het eerst, zoo wij gelooven, dat de bijzondere omstandigheden naauwkeurig verhaald worden.

Op Dingsdag den 5 Mei 1812, om 3 ure na den middag, werd amier, een Mahomethaansche knecht, tusschen de 25 en 30 jaren oud, middelmatig van statuur, in dienst van Mr. john wood, Schoolmeester te Chowringhee, gebragt in 't Hospitaal der Inboorlingen te Cal-
{==529==} {>>pagina-aanduiding<<}
cutta, laborerende aan de allerduidelijkste toevallen van Hydrophobie.
Ik bezocht hem in 't Hospitaal, oogenblikkelijk toen ik van zijne aankomst hoorde, en vond hem zittende aan de zijde in eene hut, met eenen oppasser, hem vasthoudende bij elken arm. Het eerste aanzien was genoeg om mij de natuur te doen kennen van 't ongemak, waarover hij klaagde. Zijn ligchaam, zijne armen, zijne keel waren aangedaan met aanhoudende, onwederstandelijke, krampachtige bewegingen of opspringingen. De spieren zijns aangezigts werden in eene levendige stuiptrekkende beweging gebragt, telkens als hij togt of wind gevoelde, de hoeken van den mond terugtrekkende, en op 't zelfde oogenblik de onderkaak nederdrukkende, 't welk het gruwzaamste uitzigt aan 't gelaat gaf. Zijne oogen schenen uit hunne kasten te springen, en waren met bloed beloopen, nu eens gevestigd met een wild en vreesselijk staren, dan ronddwalende, alsof zij eenig schrikkelijk voorwerp volgden, waarvan hij een' onmiddellijken aanval duchtte. Een slijmerig speeksel vloeide hem uit den mond, die altijd geöpend was, uitgezonderd wanneer de lippen voor een oogenblik te zamen gebragt werden, om de onaangename slijm, die aan dezelve hing, met kracht uit te spuwen, 't geen hij dan deed met die bijzondere soort van geluid, dat dikwerf vergeleken wordt bij het blaffen van een' hond. De slapen van zijn hoofd en zijne keel waren bedekt met een kleverig vocht. Zijne ademhaling was bij uitstek schielijk, en mogt eigenlijk meer hijging dan ademhaling genoemd worden, of geleek steeds meer naar die onophoudelijke hijging, welke plaats grijpt, wanneer iemand bij trappen afklimt in een koud bad. Hij was er zeer verdrietig over, dat men hem vastheild, en, wanneer hij maar eene hand kon los krijgen, sloeg hij er oogenblikkelijk mede op de maagkolk, wijzende dat deel aan als de zitplaats van eene onbeschrijfbare ongemakkelijkheid. Uit hoofde der aanhoudende schudding van zijn geheele ligchaam, en de opspringende beweging zijner armen, was 't onmogelijk, zijn' pols met naauwkeurigheid

{==530==} {>>pagina-aanduiding<<}
waar te nemen. Dezelve was echter vrij ongelijk, beide in kracht en in snelheid: somtijds was dezelve naauwelijks merkbaar, en dan rees hij wederom op onder den vinger; somtijds was hij tamelijk slap en geregeld gedurende eenige weinige slagen, dan weder zoo schielijk, dat men de slagen niet tellen konde, doch over 't geheel eene zeer bedwongene en belette circulatie aanduidende. Zijn vel was niet heet, en, schoon zijn hoofd in eene onophoudelijke beweging was, gepaard met zulk een woest uitzigt en verwringing van 't gelaat, als ligtelijk dezulken, die ongewoon zijn aan zoodanige verschijnselen, vervaard zou kunnen maken, trachtte hij toch niet te bijten; 't geen ook verre af is van een dikwerf voorkomend verschijnsel in deze ziekte te zijn, en dat, wanneer het plaats heeft, enkel als eene uitwerking van ongeduld wegens het vasthouden moet beschouwd worden, en even min als die bijzondere soort van geluid, boven gemeld, als iets van de honds-natuur, door den beet aan den patient medegedeeld, zoo als de ongerijmde verbeelding van sommigen heeft gewild.
Wanneer hem gevraagd werd naar 't geen hij gevoelde, of naar de oorzaak van zijne ongesteldheid, was hij onbekwaam om eenig antwoord te geven; waarschijnlijk werd hij daarin belet door zijne ontstelde ademhaling, of ook door dat zijne ziel te veel weggesleept werd door zijne eigene verschrikkelijke denkbeelden, om op de vragen, hem gedaan, de aandacht te kunnen vestigen.
Ik begeerde, dat men hem water zou geven; op het melden waarvan hij opsprong met grooten schrik en ontroering, en zich poogde te ontdoen van de genen, die hem vasthielden. Toen een der oppassers een beker met water aanbragt, zag hij er naar met begeerte, en, na eenige pogingen met zigtbare terughouding, strekte hij zijne hand uit, om hem aan te nemen; maar, eer dezelve den beker kon bereiken, was zij schielijk teruggetrokken door eene convulsive beweging; gelijktijdig wendde hij zijn hoofd af, en wentelde zich rond in 't bedde, in eenen strijd van schrik en wanhoop, van welken niemand zich een denkbeeld kan

{==531==} {>>pagina-aanduiding<<}
vormen, die nooit aanschouwer is geweest der ijsselijkheden van deze allerdroevigste, en wij mogen er wel bijvoegen, tot hiertoe allerongeneesbaarste der menschelijke ziekten.
Wat de natuur van het ongemak betreft, kon hier nu geen schaduw van twijfeling zijn; en, hebbende zoo onlangs in de nieuwspapieren van Madras gelezen van een geval van Hydrophobie, gelukkig behandeld door Mr. tymon, behoorende tot het 22ste Regiment Dragonders van zijne Majesteit, door aderlating, kwik en opium, bepaalde ik mij oogenblikkelijk om datzelfde plan te omhelzen.
Zonder uitstel opende ik daarom eene ader in den regter arm, eene groote opening makende, waaruit het bloed sprong met groote onstuimigheid, en hetwelk van zulk eene schoone kleur was, dat het meer geleek naar slagaderlijk dan aderlijk bloed. Gedurende den tijd dat 16 of 20 oncen uitvloeiden, waren de stuipachtige opspringingen in zijne armen, ligchaam en nek aanmerkelijk verminderd; hij haalde zijnen adem met meer bedaardheid en minder verwringing van zijn gelaat, en hij gaf duidelijk te verstaan, dat de pijn in de ingewanden en in den omtrek der mage afnam. Aangemoedigd door deze blijkbare beginselen van verbetering, liet ik den stroom des bloeds nog voortvloeijen; en, toen er omtrent twee pinten uitgevloeid waren, ziende dat hij zeer bedaard was, eischte ik wederom, dat men hem water zou geven. Niet minder tot mijn genoegen dan verwondering, vatte hij den beker aan met zijne linkerhand, het bloed nog steeds vloeijende uit zijnen regterarm, en met bedaardheid, doch tevens met eene onbeschrijfelijke uitdrukking van voldoening, dronk hij twee of drie oncen water, waarvan 't enkel aanzien, nog maar weinige minuten geleden, hem in de doodelijkste benaauwdheid gestort had. Even nadat hij het water had ingezwolgen, deed hij drie- of viermaal eenige poging om te braken, maar gaf niets op dan speeksel uit mond en keel; en bevindende nu, dat zijn pols was 104, week, zacht en geregeld, dat de patient slap werd, en dat alle blijk van ongemak bij hem

{==532==} {>>pagina-aanduiding<<}
ophield, zoo dat ik hem toestond eene tweede teug waters te nemen van omtrent vier oncen, sloot ik de ader toe, en leide hem in zijn bed neder. In dat oogenblik gaf hij te kennen eene neiging om af te gaan te gevoelen, en wilde zich daarom buiten het Hospitaal begeven; maar, daar ik dit laatste niet toestaan konde, sprak hij daar toen niet verder over.
't Verdient hierbij ook opgemerkt te worden, dat hij, gedurende de afvloeijing des bloeds, mine maakte, om zich, als met een waaijer, te verkoelen; iets, dat ik niet weet dat een lijder aan de watervrees ooit te voren gedaan heeft, daar het ongemak bij gevoel van wind of togt doorgaans zoodanig toeneemt, dat, volgens alle mijne ondervinding, de vrees voor dezen even bestendig met dit ongemak gepaard gaat als de watervrees zelve.
Na de aderlating bleef hij volkomen bedaard, en sluimerde omtrent een uur; eene andere omstandigheid, die ook een sterk bewijs is van de vernietiging zijner kwaal, daar men niet weet dat iemand, werkelijk de watervrees hebbende, ooit geslapen heeft. Toen hij wakker werd, wenschte hij eenig sorbet (zekeren Turkschen drank) te hebben, waarvan hij vier oncen met het grootste gemak dronk. Daarop viel hij weder in eene sluimering, gedurende welke weder eenige convulsive trekkingen aan armen, borst en aangezigt merkbaar waren, maar niet sterk genoeg om hem te doen ontwaken. Een kwartier na vijven ontwaakte hij uit zichzelven, en scheen eenigzins ontroerd. Met meer wildheid in zijn gelaat, en zigtbaren twijfel, of hij wel zou kunnen zwelgen als te voren, dronk hij; want, als hij den beker aanvatte, zette hij dien schichtig aan zijne lippen, en zwolg omtrent vier oncen water door met verhaasting, even alsof hij vreesde, dat de moeijelijkheid van zwelgen zou toenemen, zoo hij slechts een oogenblik vertoefde; hij bragt ook zijne hand op den omtrek der mage, en zeide, dat de pijn aldaar wederkeerde.
Deze, eene wederinstorting dreigende, verschijnselen bepaalden mij, om eene verdere bloedaftapping te wagen. Ik

{==533==} {>>pagina-aanduiding<<}
opende daarom toen oogenblikkelijk eene ader in den linkerarm, en liet het bloed weder uitvloeijen, tot dat hij volkomen flaauw werd; maar, eer de bloeding dit te wege bragt, hield de pijn in de maag reeds op, en toen het bloed nog vloeide, had hij wederom vier oncen water gedronken, zonder vrees of tegenzin. Toen hij uit de flaauwte weder bijkwam, deed hij verscheidene malen pogingen om te braken; maar, op dezelfde wijze als te voren, ontlastte zich niets dan speeksel.
Op 't einde der eerste aderlating was zijn pols 104; onmiddellijk vóór de tweede 96, met eene geringe mate van hardheid en hitte; en na het bijkomen uit de flaauwte, na de tweede, was hij 88, geregeld, zacht en slap; en nu klaagde hij nergens over, dan over de uiterste zwakheid, en duizeligheid in het hoofd. En in dezen staat der zake denk ik, dat men mij toestaan zal, dat de genezing der Hydrophobie volkomen was.
(Het vervolg en slot hierna.)

De zwavel in den kinkhoest aangeprezen (*).

Uit het verslag aangaande de prijsverhandelingen over den Croup, dat wij ook, op zijnen tijd, aan onze lezers hebben leeren kennen, is men bekend geworden met een middel, dat zoo wel tegen den kinkhoest als den Croup zich zeer werkzaam betoond heeft, de zwavel-potasch namelijk. Ondertusschen had een waardig leerling van den grooten hufeland, Dr. horst, te Keulen, reeds lang te voren, de zuivere zwavel, als een uitstekend middel tegen de eerstgemelde ziekte, leeren kennen. Toevallig een schurftachtig uitslag in een kind te behandelen hebbende, hetwelk den kinkhoest in een' zeer hevigen graad had, gaf hij, onder andere, de zwavel, en zag, na het

{==534==} {>>pagina-aanduiding<<}
gebruik van dit middel, den hoest aanmerkelijk verminderen. Sinds dien tijd gaf hij het in die ziekte aan allerlei kinderen, van IV tot X gr. twee- of driemaal's daags, met een weinig Extr. Hyoscyami en suiker, en zag er steeds de beste gevolgen van, zoodat de hoest, ook dan als hij reeds zeer lang geduurd had en zeer hevig was, binnen acht of weinig meer dagen, of geheel verdween, of althans zijn' krampachtigen aard verloor. Aan een zwak kind van twee jaar, dat poeders weigerde in te nemen, gaf hij den antimonialen zwavelkalk, een scrupel in twee pond water gekookt, tot vier lepels 's daags. Wij gelooven, dat het allerbelangrijkst zoude zijn, met dit middel nadere proeven, in deze kwaadaardige ziekte, te nemen. Het is toch reeds genoegzaam bewezen, dat de zwavel en de zwavelverbindingen, in velerlei krampachtige toevallen, vooral van de borst, uitmuntende diensten bewijzen, ten minste zoo die kramp het gestel der water- en haarvaatjes heeft aangetast, hetwelk ook in den kinkhoest het geval schijnt te wezen.




De rabarber en de marmot. Door J.A. Oostkamp, te Zwólle.

Niet zonder reden zullen vele Lezers vragen: welk punt van aanraking, of welke betrekking is er, tusschen de Rabarber en de Marmot, dat deze zoo zeer van elkander verschillende wezens hier nevens elkander gevoegd worden? Eene toevallige lezing, eerst over de Rabarberplant, en naderhand over de Marmot, gaf mij aanleiding tot deze zamentrekkende vergelijking; en ik geef dezelve aan het beter oordeel der Natuuronderzoekeren en beöefenaren der Natuurlijke Geschiedenis over. Voor deskundigen zullen misschien deze weinige aanmerkingen niets nieuws behelzen; voor anderen kunnen zij echter leerzaam zijn, en op het overtuigendst doen zien, dat men Goddelijke orde,

{==535==} {>>pagina-aanduiding<<}
verband, betrekking en zamenwerking vindt, daar, waar men die op het allerminst vermoeden zoude.
Dat de Rabarberplant, in vele gevallen, in de Geneeskunde volstrekt onontbeerlijk zij, lijdt geene tegenspraak, en derzelver heilzame uitwerkingen zijn algemeen bekend. De beste en meest algemeen geächte Rabarber treft men aan in dat gedeelte van Oost-Tartarijë, hetwelk doorgaans Mongallië genoemd wordt; alsmede in het Koningrijk Baton. Voorts groeit zij ook in China, Tartarijë en West-Indië, van waar dezelve in stukken naar alle gewesten van Europa verzonden wordt.
Mongallië is gelegen tusschen Rusland en China, hebbende eene uitgestrektheid van 300 Engelsche mijlen in de breedte en ruim 600 in de lengte, en wordt stamswijze door Mongallische Tartaren bewoond. Deze volken, nu, bemoeijen zich weinig met de cultuur van de Rabarber; schoon zij er de voordeelen, zoo wel in eigen gebruik, als in den koophandel, gaarne van trekken. Het is deze landstreek, alwaar de Rabarberplant welig tiert, en in overvloed, tot eene aanmerkelijke hoogte, groeit, niet alleen in de diepe en schaduwrijke dalen, maar ook op de toppen der hoogste bergen. Ook deze landstreken zijn het eigenlijke vaderland der Marmotten; dieren, bruinachtig van kleur, en in grootte gelijk aan de Dassen. En juist deze, bij velen zoo verachtelijke en nuttelooze, dieren zijn aldaar de Cultiveurs van de zoo nuttige en heilzame Rabarberplanten.
Men heeft opgemerkt, dat, in de nabijheid van twintig of dertig Rabarberplanten, even zoo vele holen der Marmotten, onder de breed uitgespreide bladeren dezer planten, gevonden worden. De Rabarber vordert niet alleen eene zachte lucht, maar ook een' lossen grond; de Marmot wroet rondom den stam, en houdt daardoor den grond open. De Rabarber vordert een' vetachtigen grond, zal zij eene genoegzame grootte en rijpheid verkrijgen; de Marmot mest denzelven in genoegzamen overvloed. De Rabarber groeit het weligst, wanneer haar stam van onderen,

{==536==} {>>pagina-aanduiding<<}
op eenen kleinen afstand van den wortel, ontbladerd is; en dit werk verrigt de Marmot: met alle mogelijke voorzigtigheid eet zij de bladeren af, zonder de plant te kwetsen; en deze bladeren zijn haar een aangenaam, krachtgevend, en tevens vruchtbaarmakend voedsel. De Rabarberplant loopt niet uit zichzelve voort, gelijk andere gewassen van dien aard, maar groeit bij hoopen, en strooit haar zaad vrij ondoelmatig, deels op het lange gras, (maar dit verdort en sterft) en deels op de oppervlakte der aarde; en ook dit zaad zoude hetzelfde lot ondergaan, indien de werkzame Marmot met hare pootjes den grond niet omwerkte, en het zaad, tot eene behoorlijke diepte, met de door haar eerst vetgemeste aarde overdekte, waardoor het nu nederwaarts wortelen schiet en opwaarts vruchten draagt.
Maar wie gaf nu aan dit ongeächte dier zulk een weldadig instinct? wie voorzag het met juist bevoegde werktuigen tot deze hoogst nuttige bezigheid? wie voerde het daar ter plaatse, alwaar het niet alleen onschadelijk, maar hoogst voordeelig en bijna onontbeerlijk is? Het antwoord is gereed: het is dezelfde hand, die Zonnestelsels schiep, die 't Heelal formeerde, en wiens weldadige zorge het kleine en het groote, het geringe en het aanzienlijke opmerkt en gadeslaat!

Over den moed om te sterven. Of proeve, ter oplossing der vrage: waarom Buonaparte, bij zijnen val, zichzelven niet hebbe omgebragt.

(Uit het Hoogduitsch.)

Overal, waar van de laatste groote gebeurtenissen in Frankrijk gesproken wordt, hoort men bijna iedereen zijne verwondering te kennen geven, hoe napoleon buonaparte de laatste beslissing zijns noodlots hebbe kunnen overleven? Hoe komt het, zegt men, dat hem, die in zoo vele veldslagen den dood onder de oogen zag, die zoo dikwijls geene zwarigheid maakte zijn leven en geiuk op de uitvoering eens schitterenden

{==537==} {>>pagina-aanduiding<<}
ontwerps te zetten, die in vroeger tijd als een voorbeeld van heldenmoed en persoonlijke dapperheid geroemd werd, die nog kort vóór zijnen val de Franschen beloofde, dat zij Vrede zouden hebben, of dat hij zou omkomen, - dat dezen, in het oogenblik, dat hij zich boven zijn noodlot door eenen vrijen dood kon verheffen, de moed om te sterven begaf; dat hij eene demoedige onderwerping boven eenen, schoon ook niet roemrijken, doch gewis minder onteerenden uitgang uit het leven verkoos, daar toch dit leven, zoo als men zou moeten denken, nu niets verlokkends meer voor hem heeft? Is het waar, dat slechts de deugd den moed om te sterven verleent; dat de dood alleen voor den regtvaardigen en edelen niets verschrikkelijks heeft, en dat de moed om te sterven reeds als een niet onbeduidend loon der deugd moet beschouwd worden?
Zoo veel is zeker, dat wij den moed om te sterven veel meermalen bij gezonden dan bij zieken vinden, en dat diegene dikwijls het eerst bereid is van het leven te scheiden, wien het in de frischste en schoonste bekoring toelacht; daar in tegendeel diegene, wien het als een zware last te drukken schijnt, of voor wien het niets meer dan eene zoete gewoonte des aanzijns is, zich bezwaarlijk van hetzelve weet los te maken. Dit verschijnsel wordt intuschen terstond verklaarbaar, wanneer men bedenkt, dat moed de bloesem der kracht, en wel der zedelijke of kracht des gemoeds is, doch deze bij de meeste en gewone menschen met die des ligchaams verdwijnt of verzwakt wordt. Zeldzaam zijn die naturen, alwaar zich de geest in de banden des ligchaams reeds aan dezelven ontscheurd heeft, en in zijn hulsel als een vrije, hemelsche gast woont. Dan, juist deze hooge zedelijke kracht had iedereen bij napoleon vermoed, daar hij in zijn dadenrijk en gevaarvol leven, meer dan vele duizenden, gelegenheid moest vinden, dezelve te oefenen, te versterken, te verheffen. Doch zijne geestelijke of zedelijke kracht was niet gezond; want men kan slechts deugd de gezondheid der ziele noemen, zoo als de zonde hare krankheid. Hij bevond zich gedurende zijn gansche leven in eene zedelijke koorts, welke hem, het is waar, tot ontzettende betooningen van kracht spoorde, maar de kracht zelve in deze inspanningen verteerde. Zoo lang de geestelijke prikkels op zijn inwendig organismus werkten, zoo lang vertoonde hij zich als een held, als een aanstarenswaardig, aan het monsterachtige

{==538==} {>>pagina-aanduiding<<}
grenzend beeld van schrikverwekkende grootheid; zoodra deze prikkels, de hope, namelijk, om zijne onverzadelijke eergierigheid, zijne teugellooze heerschzucht te bevredigen, van voor zijne blikken verdwenen, moesten hem ook zijne krachten verlaten, en hij verscheen als datgene, wat hij was, een zedelijk zieke of zondaar - en bewees daardoor de waarheid der stelling: dat slechts de deugd moed om te sterven verleenen kan. Zekerlijk zal men hiertegen inbrengen, dat er ook wel misdadigers en slechte lieden geweest zijn, die zichzelven het leven benamen, om óf de verwachte straf of schande, óf de knagingen des eigen gewetens te ontgaan: doch bij hen is dit besluit geen moed te noemen, want in het oogenblik der uitvoering schenen hun de gevreesde straffen verschrikkelijker dan de uitgang uit het leven; ook kan men welligt een even groot getal der zoodanigen bijbrengen, die onder de genoemde omstandigheden nogtans de kracht niet bezaten, een einde aan hun leven te maken, maar, in doffe gevoelloosheid, zich alles lieten welgevallen, wat zij als onmiddellijke gevolgen hunner daden moesten vreezen, en die zich alzoo juist met napoleon in hetzelfde geval bevonden.
Moed om te sterven, in den eigenlijken zin, kan slechts diegene bezitten, die, een burger van twee werelden, (van deze zigtbare wereld, namelijk, waar, helaas! deugd en geluk, edele wil en gewenscht gevolg niet altijd in billijke verhouding schijnen te staan; en van eene onzigtbare, hoogere wereld, welke hem zijn godsdienstig geloof ontsluit, en alwaar hij de oplossing aller zedelijke raadsels met vertrouwen wacht) die, zeg ik, nooit eenig tijdelijk goed ten laatsten doel zijns strevens stelt, maar zijn geluk en zijne vreugde, even als het eenige doel zijns aanwezens, in de verwezenlijking der verhevene gedachtenbeelden van zijne rede vindt, welke hij voor onmiddellijke uitspraken en openbaringen van God houdt. Deze moed om te sterven moet te sterker en levendiger zijn, hoe opgewekter en werkzamer de verbeelding is, welke aan die gedachtenbeelden bekoring en glans verleent. Vandaar, dat de jeugd zoo ligt bereid is, voor ontvlammende, verhevene denkbeelden te sterven; gelijk ons de groote gebeurtenissen van dezen tijd in vele voorbeelden hebben geleerd. Doch elk, die om het bezit eens bloot aardschen goeds kampt, een goed, dat zich door geene natuurlijke betrekkingen op iets geestelijks en eeu-
{==539==} {>>pagina-aanduiding<<}
wigs laat adelen, zoo als geld en have, of eer en aanzien bij de menschen, zal slechts zoo lang, als zijne hartstogt bevrediging verwachten mag, zijn leven voor het bezit dezer goederen wagen; doch wat zal hem sterken en in staat stellen om hetzelve vrijwillig op te offeren, als die hartstogt geene bevrediging wachten mag? - Brutus zou wel niet in zijn zwaard gevallen zijn, had hij slechts naar de heerschappij over Rome gestaan; cato zou zich bezwaarlijk den dolk in de borst hebben gestooten, zoo het hem enkel om de toejuiching zijner tijdgenooten ware te doen geweest. Het Vaderland was het groote denkbeeld, waaraan beide helden hun gansche bestaan, iedere gedachte van hunnen geest, iedere beweging van hun
schoone hart hadden toegewijd. Zij konden hetzelve niet redden; doch zij hielden het beneden den man, ketens te dragen, welke hij door een vast besluit verbreken kon; en zoo ijlden zij met bedaarde bezinning over in dat hun geenszins onbekende land, waar hun hun geloof een edeler leven beloofde.
Overigens is de moed om te sterven welligt in lange niet zoo zeldzaam, als wij misschien meenen: want niet slechts een vrijwillige dood vooronderstelt dien; maar er bestaat ook een moed der berusting in het onvermijdelijk lot. Op het sterfbed, waar een troost- en hulpeloos gezin rondom den verscheidenden vader en verzorger jammert, vermag alleen eene vrije verheffing des gemoeds boven het lijden der aarde, en een blik in de wereld aan de andere zijde des grafs, of het geloof aan de eeuwige liefde, het gebrokene hart voor vertwijfeling te behoeden.
Het behoeft gewis niet aangemerkt te worden, dat de moed om te sterven een der kostelijkste goederen is, welke zich de mensch verwerven kan. Deze moed geeft ook moed om te leven, geeft trots en waarde bij onverdiend ongelijk, en bedaardheid en kalmte in het oogenblik des schrikkelijksten gevaars. Hij is de talisman (het toovermiddel), dat iederen vijand verwint, en de bron van veel schoons en groots in de zedelijke wereld. Hij doet zich van zelve op in het waarachtig godsdienstige gemoed, en verkwikt de door oefening gesterkte, zedelijke kracht, als de schoonste vrucht en belooning harer inspanning.

Aanmerkingen des Vertalers.

Bovenstaande betoogje van den Duitschen wijsgeer komt dus

{==540==} {>>pagina-aanduiding<<}
hierop neér: Moed om te sterven heeft vooreerst hij, die aan eene zalige onsterfelijkheid vast en warm gelooft; ten andere diegene, welke het om eene zaak te doen is, die onsterfelijk is, of althans met hem niet in het graf daalt, - de vrijheid zijns vaderlands, de zegepraal der waarheid of der onschuld, de veiligheid en welvaart van zijn gezin, en dergelijke. Den laatsten ontbreekt het vooral aan dezen moed niet, wanneer eene zekere geestdrift hem de voorwerpen zijner bejaging in eenen buitengewonen luister vertoont; gelijk dweeperij en geestdrift zoo velen voor godsdienstige begrippen, voor vrijheid en gelijkheid, voor krijgsmans eere deden in den dood hollen. Wie, daarentegen, alleen zichzelven, zijn eigen dadelijk genot, eenige bezitting dezes aardschen levens bedoelt, die kan zijn leven daarvoor op het spel zetten; maar, hetzelve vrijwillig opofferen, kan hij niet. Het leven is bij hem de onmisbare voorwaarde, de grondslag van alles, wat gewenscht kan worden. Buiten hetzelve bestaat voor hem geen doel, geen prikkel, geene beweging, of oefening van de minste kracht. Er zijn, ja, ook misdadigers en ondeugenden geweest, die zichzelven van kant maakten; doch dezen stierven niet uit moed, maar uit kleinmoedigheid; zij bezaten, bovendien, nog even krachts genoeg, om een oogenblikkelijk, maar korter, lijden voor een meer verwijderd, doch langer, vrijwillig te verkieken. Velen, echter, en ook napoleon, ontbrak dit overschot van kracht. Zijne hoop verdween, de prikkel zijns werkzamen levens was verstompt; door de lange brandende koorts afgemat, valt hij verslapt ter neder, en - men brengt hem, waar men wil!
Ook onder ons was de verwondering, afkeuring en verachting algemeen, omdat napoleon zich niet had van kant gemaakt; zij was zulks bij menschen, welken anders de zelfmoord noch als geöorloofd, noch zelfs als een blijk van moed, pleegt voor te komen. Vanwaar deze schijnbare tegenstrijdigheid? Vandaar, dunkt ons, omdat bij een' zoo grooten zondaar en moordenaar, als hij, deze geringe bijslag geene bedenking behoefde te maken; en - omdat te durven sterven, en zelfs vrijwillig in den dood loopen, op zichzelven toch wezenlijk moed vereischt, en in zekere omstandigheden inderdaad bewijs van moed draagt.
Buiten de twee genoemde uitersten van moed of vrees, bo-
{==541==} {>>pagina-aanduiding<<}
ven als de drijfveren van den zelfmoord opgegeven, bestaan misschien nog verscheiden andere. Ongeloof, ja eene soort van mode waren welligt menigeen' genoegzaam; afkeerigheid van een leven en een ligchamelijk bestaan, wier geneugten en krachten uitgeput en in walging en smart verkeerd zijn, moge wel anderen tot den jammerlijken stap hebben gevoerd; terwijl ijlhoofdigheid en waarachtige zwartgalligheid wederom elders de oorzaken waren.
Of brutus en cato den hoogen lof, hun hier toegezwaaid, volkomenlijk verdienen, komt ons eenigzins twijfelachtig voor. Bedaarde bezonnenheid, schijnt het, had den laatsten moeten terug houden van eene overijling, zonder welke de zaak der vrijheid welhaast minder hopeloos had gestaan.
Eindelijk: is het, na de bekendwording des Tractaats van napoleon met de verbonden Mogendheden, wel zoo geheel onbegrijpelijk meer, dat hij zich niet hebbe van kant gemaakt? hij, uit de laagte opgeborreld, sedert de laatste jaren bijna geheel van het uitzigt op volkomen bereiking zijner wenschen beroosd, en in Spanje en Rusland diep geteisterd in het eerzuchtig, mogelijk (wie weet het!) ook nog eenigzins menschelijk gemoed, ten laatste opgezocht in zijn rijk, verjaagd uit zijne hoofdstad? Neen! zoo werd hij al langzamerhand lager en laag genoeg gestemd, om met de vertooning van vorstelijken glans, die hem en zijn geslacht vergund werd te behouden, vergenoegd te zijn. Heeft hij het, voor een gelukzoeker, toch niet verre gebragt? Of wat bewijst ons, dat hij ooit iets meer dan een bekwame gelukzoeker was?
Ten slotte huldigen wij inzonderheid de laatste regels van het betoog, als ten volle gegrond. Ja! behalve in den onverschrokken dood voor waarheid en regt, voor menschenheil en pligt, zien wij inzonderheid den echten moed in de stille berusting in Gods wil, hoe duister die zij, hoe hard die valle. Hij berust op eene kracht des geloofs, die de sterkste zedelijke kracht vooronderstelt. Die kracht kan metderdaad in geen ander dan het regt godsdienstige gemoed bestaan. En waar zullen wij dit zoeken, ten zij bij het zuivere, liefdevolle, deugdzame hart? Voorwaar, de eigen ondervinding leert het, dat, hoe geruster het binnenste is, hoe beter wij onszelven zijn bewust, hoe loffelijker herinneringen en bepeinzingen ons verzellen, wij des te geruster, des te bedaarder, des te onver-
{==542==} {>>pagina-aanduiding<<}
schrokkener zelfs voor den dood zijn. Eene gezonde ziel in een gezond ligchaam, een gerust kloppend hart bij eenen verlichten, geloovigen geest, - ziedaar wezenlijk den regten grond van waren moed! Buiten denzelven bestaat enkel roekeloosheid, ongevoeligheid, dweeperij, - geen heldenhart. Het ongeloof, de gewoonte en ligtzinnigheid, of ook bijgeloof en geestdrift, mogen woedend, ja dapper doen vechten; de stoutste soldaat bleek menigmaal op en in zichzelven niet meer dan een bloodaard te zijn. Jeugdige Krijgsman, hoe zeer verschilt deze zedeleer misschien van de uwe! Welaan, raadpleeg uw hart en ondervinding, welke de ware zij!

Het beleg van Aubigny.

(Vervolg van bl. 499.)

Het was bijna meer dan tijd, maatregelen van verdediging te nemen; want reeds kwamen boden uit de naaste oorden den optogt van la chatre's heer en deszelfs verwoestingen vermelden. Naauwelijks was de zon des volgenden morgens helder en schoon opgegaan, als men dat heer trotsch en in de beste orde aanrukken, en de stad van alle zijden belegeren zag. (1 Junij, 1591.)
De belegerden waren op verre na niet talrijk genoeg, om de wallen te verlaten en zulken vijand aan te grijpen. Of hun hulpe, of hun ontzet van eenen of anderen kant kon toekomen, wisten zij volstrekt niet; hoe lang hunne geringe voorraad toereikend zou zijn, in welken nood hen weldra het gebrek moest storten - dit te berekenen, viel zelfs niemand in: allen waren eeniglijk daarop bedacht, iederen oogenblik te doen, wat zij als pligt jegens God, de regtvaardigheid en den Koning erkenden. Door zwakheid van manschap werden zij tot zorgvuldige bezetting der muren, tot scherpziende oplettendheid op de ondernemingen van den vijand, en tot moedig en handig gebruik des geschuts tegen denzelven bepaald; en het was hun genoeg, slechts dit getrouwelijk ten uitvoer te brengen. Nogtans konden zij door alle deze getrouwheid, en door het alleruitmuntendste gebruik des geschuts, geenszins verhinderen, dat de vijand, voor hunne oogen, al spoedig de

{==543==} {>>pagina-aanduiding<<}
loopgraven geöpend, en te gelijk de stad van alle kanten had berend. - Daar la chatre vooronderstellen mogt, dat de burgerij thans zou stilstaan, bij den gelukkigen voortgang zijner ondernemingen, deed hij de stad, onder de vleijendste beloften, opeischen.
De Officier, met dezen last afgezonden, werd door de stadspoort ingelaten, en der Gravinne voorgesteld. Hij vond de Heldin, aan de zijde van haren zoon, daar, waar het grootste gevaar dreigde. Zij beval den verbaasden Afgezant te spreken. Hij begon: ‘Gravin! De Maarschalk, mijn veldheer, erkent in u met bewondering bekwaamheden en moed, gelijk ze de natuur zelfs mannen slechts zelden verleent; dit verdubbelt zijne genegenheid, om u vrede en vriendschap aan te bieden. Hij weet, dat gij bij overijling tot deze verdediging gekomen zijt - eene verdediging, welker onuitvoerlijkheid zelfs het dweepend oog der meest geestdrijvende roemzucht moet inzien. Verlaat uwen bedriegelijken leidsman, den gewaanden roem, die het onmogelijke mogelijk maken, en doelloos bloedige offers brengen wil; keer tot bedachtzaamheid, keer tot waarachtige welwillendheid jegens deze onschuldige burgers en krijgsgezellen weder! Overleg slechts een oogenblik met de zoo noodige tegenwoordigheid en bedaardheid van geest: wat vermogen deze, hoe wakkere, toch in aantal en gebrek aan geöefendheid met ons niet vergelijkbare, mannen - wat vermogen zij tegen onze ervarene, geharde, aan de overwinning gewone krijgslieden, onder de aanvoering van helden? Ik sta u bij voorraad alles toe, wat gij, zonder dweeperij en verblindheid, zelve als toegestaan kunt verlangen: immers met dat al is het volstrekt onmogelijk, dat gij ons langer, dan ten hoogste drie dagen, kunt weerstand bieden. De helft onzer troepen - waarlijk, zij was toereikend, om alle uws zoons bezittingen te verwoesten. Indien de gedachte aan deze weldenkende burgers eenig besluit bij u heeft kunnen doen ontstaan, zoo moge deze laatste bedenking hetzelve bevestigen. Geef toe, edele Vrouw; erken hendrik voor dengenen, voor welken hem de geheele wereld erkent: voor een gelukzoeker, die, als een vermetele waaghals, zich eenen korten tijd, maar langer niet kon staande houden; voor een Vorst, welken
geene aardsche denkwijze, partijzucht of haat - neen, de Hemel zelf,

{==544==} {>>pagina-aanduiding<<}
door den mond zijns heiligen dienaars te Rome, verworpen heeft. Open de poorten, en blijf, geëerde Gravin, blijf onbepaalde beheerscheres der stad. De Maarschalk zal er slechts eene bezetting van tweeduizend man in brengen, en ook deze aan uwen wil onderwerpen.’
Hier zweeg de krijgsman, en clementine antwoordde met waarde en onverschrokkenheid: ‘Mijnheer de Afgezant! Uwe aanspraak was lang en goed: mijn antwoord zal kort en beter zijn. Zeg aan den Maarschalk: mijn vader stierf voor den Koning; zijne dochter en zijn kleinzoon kennen geen schooner roem.’
De Officier stond eenige oogenblikken verzet, maar was tevens geöefend genoeg in onderhandelingen, om zelfs dit verzet staan welhaast ten nutte zijner zaak aan te wenden. ‘Mevrouw,’ zeide hij, ‘ik ben getroffen, en ontken niet, dat het door bewondering is. Gaarne voegde ik er meer bij; maar ik ben Afgezant, en - mijne zending is ten einde. Slechts eene enkele boodschap heb ik nog, die met het staatsbelang niets gemeen heeft: eene boodschap van den vader aan zijne dochter. Is het mij vergund, dezelve te verrigten?’ - ‘Verre zij het van ons,’ antwoordde clementine, ‘de menschelijkste gewaarwordingen bij iemand ter wereld, al ware hij onze doodvijand, te willen in den weg staan.’ En nu zond zij naar rosalie en hare tante, om den bode aan te dienen, en haar te laten vragen, of zij hem wilden afwachten.
Om alle misduiding te ontgaan, verschenen beide vrouwen terstond zelve, om in de tegenwoordigheid van clementine, den Graaf en de vergaderde burgers de boodschap te vernemen. Rosalie was in rouwgewaad, stond weemoedig en diep ter neer gebogen - het was niet mogelijk iets roerenders te zien; ook scheen de Afgezant door haren aanblik diep getroffen en slechts des te meer onthutst, hetgeen buiten tegenspraak rosalie streelde, en te streelen bestemd was. Met gelijke bekwaamheid en kracht droeg hij haar thans voor, wat een vader en hoofd van eenigen aanhang onder zoodanige omstandigheden slechts kon uitvinden, om zijne dochter voor de zijnen te winnen: rosalie bleef onbewegelijk, en, ontvlamd door de geestdrift der vergaderden, geprikkeld door den aanblik der glansrijke tegenstandster van haar geluk, gesterkt

{==545==} {>>pagina-aanduiding<<}
door de nabijheid des geliefden, betuigde zij nogmaals, besloten te hebben, even als de Gravin aubigny, de gevaren der burgerij te deelen, de verdedigers bij te staan, en, zoo God het hart hares vaders jegens de stad en den Koning niet veranderde, met deze getrouwen te sterven.
‘Neen, langer ben ik niet in staat mijn hart te doen zwijgen!’ riep hier de sluwe Afgezant, in luide geestverrukking als uitbarstende. ‘Ik ben soldaat; ik oefen mijn handwerk ten bate desgenen, dien ik diene en trouw gezworen heb, vraag niet, of hij regt of onregt heeft, maar laat dat voor hem en zijnen oppersten Regter over. Dan, dringt zich de overtuiging van zijn onregt mij zoo overweldigend op; kan ik dezelve, gelijk thans, volstrekt niet meer weerstaan; zoo kan ik ook niet meer voor hem vechten, en mijn dienst moet er zich toe bepalen, zoo verre mijne geringe krachten reiken, den vrede te bemiddelen. Wat ik hier gezien, wat ik gehoord, en vooral van u, Jonkvrouwe, gehoord heb, heeft mij anders, geheel anders doen denken en gevoelen; mij, die u niets ben, wien gij niets zijt dan een vreemd, waarschijnlijk nooit weer te zien, voorwerp der diepste bewondering! ô, Wat moest dit gezigt, wat deze edele gezindheid, deze wegslepende uitdrukking uwer gestalte en taal op eenen vader vermogen, die geheel in zijne dochter, de eenige, de veelgeliefde, leeft! Jonkvrouwe, luister naar een gering, maar welmeenend man: beproef het, deze allen, wier oogen thans met aandoening op u gerigt zijn - beproef het, deze gansche stad van den ondergang te redden, en hendrik in uwen vader een' nieuwen vriend te verwerven, ten minste hem van eenen ontzaggelijken vijand te bevrijden! Ik ken uw vader; ik geloof ook omtrent zijne tegenwoordige gemoedsgesteldheid niet te dwalen, schoon hij ze verbergt, en ik ze hier moet verzwijgen: ik ben zeker - ben zoo zeker als ik leve, het zal, het moet gelukken!’
Rosalie stond van deze onverwachte aanspraak in den beginne als verstomd; vervolgens loste zich hare verbazing in eenen strijd van elkander wederstrevende gevoelens op. Hoogmoed en mistrouwen, liefde tot haren vader, tot de stad en tot alles, wat deze dierbaars bevatte, vrouwelijke vreesachtigheid en jeugdige dweeperij hadden, bij afwisseling, in haar binnenste, de overhand. Thans moedigde het rondom staande

{==546==} {>>pagina-aanduiding<<}
volk haar aan, de roemvolle proef te wagen: dit, en veelligt ook de ijdelheid, die haar reeds haar eigen beeld als de redster van datgene voorhield, wat de verhevene Gravin slechts verdedigde - dit besliste, en zij volgde den Afgezant naar het leger hares vaders.
De Maarschalk verwachtte de terugkomst des krijgsmans met brandend ongeduld: nu trad deze in zijne tent; de treurige dochter volgde hem, en zonk aan hares vaders voeten. Alwat eere en kinderlijke liefde, wat ijver voor de stad en den Koning, ja ook het gevoel der smartelijkste vernedering, indien zij in haar voornemen niet slaagde, slechts kon ingeven; dat alles droeg zij in volle geestdrift den ruwen, harden vader voor: en het was, het bleef vergeefs. Zijne achting kon hij haar niet weigeren; dan dit diende slechts daartoe, dat hij zijnen toorn onderdrukte, en alleen met koude hoffelijkheid besloot: ‘Gij zijt eene vrouw; ik vergeef uwe dwalingen en overijlingen! Gij zijt mijne dochter: de eerste Koning van elke dochter is haar vader!’ - Hiermede gaf hij haar aan eenige vrouwen over, die haar in eene nabij zijnde tent moesten geleiden, welke men voor haar in orde bragt, en waar men haar met de uiterste beleefdheid bediende, maar, onder het masker dezer beleefdheid, slechts des te scherper bewaakte.
Zoodra de Maarschalk met zijnen Afgezant alleen was, liet hij zich de werking zijner boodschap uitvoerig en met alle bijomstandigheden verhalen. Clementines antwoord wekte zijnen toorn tot de hevigste verbittering op, want hetzelve voegde bij dien toorn heimelijke schaamte. Alzoo zwoer hij der Heidin, haren zoon en het volk, dat zich door haar voorbeeld tot zoo hardnekkigen wederstand vervoeren liet, de verschrikkelijkste wraak. Het eerste, wat hij in deze gemoedsgesteldheid verrigtte, was, den Afgezant voor de list, door welke hij hem zijne dochter had in handen gespeeld, eene eereketen om te hangen en eenen hoogeren post aan te wijzen; het tweede, alle aanstalten tot eenen algemeenen storm tegen den volgenden morgen te treffen, terwijl intusschen het grof geschut de wallen onophoudelijk beschieten moest.
Nog vóór het aanbreken des dags waren de vestingwerken aan de oostzijde der stad verwoest. Clementine zelve wilde de bres verdedigen. Zij vatte daar met de uitgezochtste benden en burgers post; zij verschansten zich, en wierpen batterijen op.

{==547==} {>>pagina-aanduiding<<}

Thans brak de dag aan. De belegeraars naderden, in vastgeslotene rijen, van alle kanten en in een oogenblik; onverschrokken hadden zij het vuur van de muren doorgestaan, moedig bereidden zij zich tot den storm. Veelligt was het slechts clementines bemoediging en voorbeeld, wat den belegerden bij dezen aanblik moed en volstandigheid behield. Immers, onder de aanvoering dezer Heldin, ontzagen zij geene gevaren. De Maarschalk, die van de spits der zijnen niet week, plaatste zelf de eerste ladder tusschen eenen hoop steenen, welken de kogels uit den muur hadden gescheurd, en die nu zelven eene soort van verschansing vormden. Met den degen in de vuist begon hij den storm, en zijne benden volgden hem juichend na. In een oogenblik waren meer dan duizend ladders tegen dit gedeelte des muurs opgerigt, en de krijgslieden drongen in digte rijen aan, om dezelven te beklimmen. Clementine stond pal; la chatre zelf en vele der zijnen werden door haar en hare getrouwen teruggeslagen, zonder nogtans van het stuk of ontmoedigd te raken.
Digt aan de zijde zijner moeder deed zich de jonge Graaf door wonderen van dapperheid kennen. Zijne rusting was aan verscheiden zijden stuk gehouwen. Een bevelhebber, met name cumieres, had reeds den rand des muurs bereikt, en bragt aubigny een' zoo geweldigen slag op het hoofd toe, dat hij zijnen heim aan stukken hieuw, zonder hem nogtans aanmerkelijk te wonden: op hetzelfde oogenblik bedekte een getrouw burger het hoofd zijns aanvoerders met zijnen eigen helm, en deze deed den hevigen tegenstander van den muur tuimelen. Te vergeefs baden de burgers clementine en haren zoon, de gevaarlijke verdediging van de bres aan min belangrijke personen over te laten: als uit éénen mond riepen zij, juist hier, juist van wege het grootste gevaar te moeten blijven, om te overwinnen, of met eere te sneuvelen!
Daardoor ontvonkten zij den moed en de kracht der belegerden op nieuw. Hier vernielde men de ladders, of wierp ze met sterken arm omver; daar wentelde men zware balken op de aanvallers, om dezelven te doen vallen en te vermorselen; de vrouwen droegen ziedende olie aan, de mannen stortten die uit, en wierpen verwoestende vuurwerken onder de vijanden. Dan, de gebrokene ladders werden door sterkere vervangen; versche benden vulden de plaats der dooden en gewonden, wie

{==548==} {>>pagina-aanduiding<<}
de bres niet beklimmen kon, poogde de aanvallers met onophoudelijk vuur te bedekken; en anderen wierpen ijzeren haken, aan strikken vastgemaakt, op de belegerden, om dezelven daarmede naar beneden te rukken.
Van zeven ure des morgens tot den middag hadden beide partijen met gelijken moed en even goed gevolg gevochten; vijfmaal was de muur door de belegeraars beklommen, vijfmaal waren zij terug geslagen. La chatre, woedend over zoodanigen onverwachten tegenstand, nam thans den standaard in zijne regter, zijn verschrikkelijk zwaard in de linker hand, en drong alzoo op nieuw tot aan den voet des muurs door. Hij trotseerde elk gevaar: hij vloog de ladder op. Zoo bereikte hij de bovenste sport, en sprong op den wal, in spijt des vereenigden weerstands van de belegerden; het was, of een verlammende schrik van hem uitging, of dat hij van eenen God met eene onkwetsbare rusting omgeven was. Zoo plantte hij in eenen oogwenk den standaard op den muur, en riep: ‘Victorie! victorie!’ En ‘Victorie! victorie!’ weergalmde het door het gansche leger.
De belegerden werden door dit geschreeuw nog meer van het stuk gebragt; bijna elke arm zonk neer; verscheidenen begonnen de vlugt te nemen. Op dat oogenblik verschijnt clementine. ‘Wat zie ik ginds?’ roept zij overluide: ‘Versierde helmen! glinsterende wapenen! ô, Houdt stand! houdt stand! de grootmoedige hendrik schiet toe te uwer redding. Ziet gij niet? Ziet gij niet? Welkom, welkom, gij goede Koning! gij vindt ons allen getrouw op onzen post!’ - Bezwaarlijk werd ooit eene krijgslist met beslissender gevolg aangewend. De verrassing bragt iederen vijand, bragt zelfs den Veldheer, ten minste voor eenige oogenblikken, in onzekerheid; de belegerden vervulde zij plotseling met nieuwen moed, kracht en geestdrift; zij stroomden toe, zij vochten, en vochten met geluk: clementine greep den standaard, slingerde hem verre van zich over den wal, en nu hieven de belegerden den zegetoon aan: ‘Leve Koning hendrik de vierde!’
De Maarschalk, na weinige oogenblikken weer volkomen bij zichzelven, plaatste zich met de zijnen aan de borstwering, streed als een leeuw, en van beide zijden ontstond een woedend gevecht. Op dat oogenblik ontving de Maarschalk zelf een'

{==549==} {>>pagina-aanduiding<<}
geweidigen houw van den jongen Graaf. De houw kloofde een hechting van zijn harnas, en drong diep door. La chatre wankelde; men drong nog heviger op hem in: nu zonk hij aan den voet des muurs ter neêr. Thans hief aubigny zijn bebioed zwaard in de hoogte: ‘Het is la chatre's bloed!’ riep hij overluid. ‘La chatre sterft! Leve Koning hendrik de vierde!’
De aanvallers ontzetteden voor dit geroep, en, even of eene almagtige hand hen had teruggedrongen, wierpen zij zich bij hoopen boven van den wal in de graft, of zochten zich langs de nog opgerigte ladders te redden. Genen storteden grootendeels op elkander, en vertraden zich; vele ladders, onder den last bezweken, braken aan stukken, en deden de vlugtenden ter neder tuimelen; clementine en haar zoon zetteden de overwinning voort, en in weinige oogenblikken was de gansche wal van vijanden volkomen schoon gevaagd.
Aubigny, met dit wonderbare geluk niet tevreden, door hetzelve veeleer telkens heviger ontvlamd, dorstte naar grooteren roem. ‘De schrik heeft deze rebellen verblind,’ riep hij. ‘Op! laat ons hiervan voordeel trekken, en door eenen moedigen aanval hunne nederlaag voltooijen!’ - Zijne onbedrevene dapperheid hield hem deze onderneming als vrij gemakkelijk voor. Een hoop jonge burgers en krijgslieden verzamelde zich terstond rondom hem; en, eer hij zijne bende gerangschikt, of zelfs maar naauwkeurig overzien had, waren op zijn bevel reeds de stadspoorten geöpend, en trok hij met de zijnen, over gewonden, stervenden en dooden, ijlends uit, de vlugtenden na. Zoodanige geweldige vervolging bragt onder dezen nog grooter wanorde; de meesten wierpen hunne wapenen van zich, om slechts spoedig voort te komen; tegenstand bood men bijkans niet, en het aantal der sneuvelenden en gewonden was zeer aanmerkelijk.
Maar thans bereikten beide partijen de graft, die het leger omringde. De Liguisten sprongen er bij hoopen over; de Graaf stortte hun hardnekkig na, en te vergeefs stelden hem eenige bejaarder bevelhebbers voor oogen, hoe onraadzaam eene verdere vervolging, ja hoe hoogst noodig de voorzigtigheid ware, den vijand niet al te ver te drijven, doordien het hem hier gemakkelijk viel zich te verzamelen, stand te houden, en den aanval, met meerderheid, betaald te zetten. Aubigny was

{==550==} {>>pagina-aanduiding<<}
voor allen goeden raad doof, en stortte zich alzoo, slechts van zijnen overijlden moed vergezeld, in de rijen des vijandelijken legers.
De in de legerplaats teruggeblevene bezetting en de voorste benden der vlugtelingen hadden zich reeds, onder eenen bedrevenen aanvoerder, verzameld; van de aankomenden voegden zich elk oogenblik meer daarbij; en zoo kon het volstrekt niet missen, of aubigny, schoon hij met leeuwenmoed aanviel en vervolgens al vechtende poogde door te dringen, moest in weinige oogenblikken reeds geheel zijn ingesloten. Zijn geringe krijgshoop geraakte nu ligt verstrooid, en hij van hen afgesneden. Zijnen dood wenschte men niet; men oordeelde levende veel meer voordeel van hem te kunnen trekken; alzoo maakte men hem slechts weerloos, nam hem gevangen, en voerde hem, zijne onbezonnenheid nu te laat inziende, in la chatre's tent.
Spoedige hulp, namelijk, had den Maarschalk schielijk weer bijgebragt; en hoe zeer hem het aanmerkelijk bloedverlies verzwakt had, zoo was toch geen zijner wonden doodelijk. Nog deelde hem de omzigtige arts het ongeluk des legers, even als zijne bittere artsenijen, dropswijze mede: waarop de trotsche, dappere krijgsman, zich met geweld oprigtende, riep: ‘Laat mij gaan, om met eere te sterven, daar ik niet overwinnen kan!’ en nog worstelde hij met de omstanders, die hem tegenhielden, nog omvatte rosalie smeekend zijne knien, toen men de blijde tijding, en terstond daarop den jongen Graaf, ongewapend, met stof en bloed bedekt, in de tent bragt.
Met een verschrikkelijk rood overdekte dit gezigt de wangen des vaders; de dochter verbleekte, en was naauwelijks in staat zich op de been te houden. Zoodra de Maarschalk het laatste voorval vernomen had, keerde hij zich honende tot aubigny, en vroeg hem: of hij nog geloofde, dat, voor hendrik te vechten, heil en zegen van den Hemel verwierf? of hij ze nog voor bastaarden en vijanden des vaderlands verklaarde, die zich tegen deszelfs vermetele en kettersche aanmatigingen standvastig verzetteden? - De Graaf, onbezorgd hoedanige werking zijn antwoord zou mogen doen, hernam met kracht en waardigheid: ‘God behoede hendrik, mijnen wettigen Koning en Heer, en verdelge de oproermakers, die zich tegen hem verzetten, zij mogen ook uit zoo edelen bloede gesproten

{==551==} {>>pagina-aanduiding<<}
en met zoo hooge waardigheden bekleed zijn als gij, Heer Maarschalk!’ - La chatre gaf lagchend een' wenk, dat men zijnen gevangen wegvoeren en in hechtenis houden zou, tot hij over deszelfs toekomstig lot zou beslist hebben. Het geschiedde.
Rosalie, die reeds voorheen in denkwijze overeenstemde met den jongen Graaf, en door zijne koenheid nu meer dan ooit voor hem gevoelde, waagde het, den vader om toegevendheid en genade te bidden; zij kreeg ten antwoord: ‘Gij zult wél doen, tot alles bereid te zijn. Geeft de Gravin de verdediging der stad op, zoo wordt haren zoon de vrijheid geschonken. Vaart zij voort in haren verwaten wederstand, zoo gebiedt het goed beleid en veroorlooft het krijgsregt, mij van alle middelen te bedienen, welke mij zijn ter hand gekomen. Vermoogt gij zelve iets, om haar tot rede te brengen, zoo sta het u vrij; alleen, dat het met waardigheid en met mijne voorkennis geschiede.’

(Het vervolg en slot hierna.)

Iets, over grafschriften.

Voormaals is er een tijd geweest, waarin men zeldzaam een huis bouwde, zonder er een opschrift voor te plaatsen. Daarvan getuigen nog heden ten dage eene menigte van gebouwen, in alle steden van ons Vaderland, welke met dergelijke opschriften prijken.
Insgelijks had men eertijds de gewoonte, om, wanneer iemand gestorven was, die gedurende zijn leven iets uitmuntends of bijzonders in zijn karakter had ten toon gespreid, zijne nagedachtenis dikwijls met een Grafschrift te vereeren. Dan, ofschoon ook ons Vaderland van deze gewoonte eenige voorbeelden oplevert, zoo schijnt echter dezelve, volgens de oorkonden van pausanias, oudtijds veel algemeener geweest te zijn onder de met geestvermogens zoo mildelijk bedeelde Grieken.
Dat die beide gebruiken in onbruik geraakt zijn, doet mij wel hartelijk leed: immers waren, van jongs af, het hooren en het lezen van Opschriften en Grafschriften voor mijnen

{==552==} {>>pagina-aanduiding<<}
geest ten allen tijde eene streelende en verlustigende uitspanning. Ook schijnen ze mij toe, geenszins van nuttigheid ontbloot te zijn; daar ze niet alleen strekken ter karakterisering eener Natie, ter opscherping van vernuft en oordeel, ter beschaving en polijsting van den smaak, maar tevens ook ter vorming van het zedelijk karakter, waarop dergelijke bijschriften van nature een' sterken invloed moeten hebben, als kunnende met regt aangemerkt worden als eene publieke en nationale zedeleer, welke, door hare luide prediking aan openbare plaatsen, niet gedoogt, dat hare lessen in vergetelheid geraken.
Na deze voorafgaande aanmerkingen lust het mij, eenige gemengde Grafschriften mede te deelen, die (of ik moest mij dan vergeefs vleijen) der opmerkzaamheid niet geheel onwaardig zullen geöordeeld worden; al ware het dan ook, dat men zich aan andere konde herinneren, die het nog meer verdienen.
Het eerste, dan, is op lucius sylla, strekkende om ons met weinige woorden te doen opmerken 's mans karakter, 't welk, naar de afzonderlijke zijde, die men van hetzelve beschouwt, of zeer te prijzen, of zeer te laken is. Het luidt aldus: Nooit heeft hem een Vriend zoo veel goeds, en een Vijand zoo veel kwaads gedaan, of hij heeft het met de rente vergolden.
Het tweede, alhoewel het misschien nooit eene grafzerk versierd heeft, is oorspronkelijk gemaakt op eene Maagd, in welke de talenten van verstand en hart en ligchamelijke schoonheid onderling om den voorrang wedijverden, voor niet vele jaren in Neêrlands Athene overleden, in de lente harer dagen en in den bloei van alle hare bekoorlijkheden. De mare hares doods verspreid zijnde, vervaardigde een harer bewonderaren, de Heer van goor de oosterling, ter vereering harer deugden, het volgende Grafschrift:

Schonk Leidens troostelooze Jeugd 
Eén' enklen Traan voor elke Deugd 
Van haar, wier maagdelijk gebeent' 
Gods Engel toeft in dit gesteent', 
En sproot één Roosje uit elken Traan, 
Hoe menig Roosje zou hier staan! 
Wat vond die Maagd een' Krans bereid, 
Wen ze eens ontwaakt voor de Eeuwigheid! 


{==553==} {>>pagina-aanduiding<<}

Dit Grafschrift is door den verdienstelijken s. van ommeren, in leven Professor in de Historien en Rector der Latijnsche Scholen te Zwolle, dus in Latijnsche verzen overgebragt:

Hoc bustum, melior dum veniet vita, beatae 
Leida! sinu placido virginis ossa tegit. 
Si, quot virtutes ornarunt corda puellae, 
Tot lacrymas tumulo vestra juventa daret, 
Ex quaque et lacryma modo si rosa cresceret una; 
Quot gererent pulchras moesta sepulcra rosas! 
Qunmque intrat coelum, superata morte, triumphans, 
Ornaret victrix quanta corona caput! 

Na de voorgaande komt mij merkwaardig on ook tevens leerzaam voor het volgende Grafschrift, 't welk een Man, nadat hij vijftig jaren een' aanzienlijken post aan het Hof bekleed, en daarna nog zeven jaren op zijn buitenverblijf, in den schoot der Natuur, had doorgebragt, kort vóór zijnen dood vervaardigd heeft, met begeerte om het te doen plaatsen op de zerk, die zijne stoffelijke overblijffelen bedekken zoude; zijnde vervat in de volgende woorden: Hier rust het gebeente eens Mans, die zeven-en-vijftig jaren is oud geworden, en slechts zeven jaren geleefd heeft.
Gelijk het vorige Grafschrift leerzaam is voor ambtelooze Burgers, zoo behelst het volgende eene nutte les voor Vorsten. Ik bedoele het Grafschrift van Paus adriaan VI, 't welk ook daarom onze opmerking verdient, omdat deze in ons Land, binnen Utrecht, geboren, en de Leermeester geweest is van Keizer karel V. Hij vervaardigde het zelf, en het is van dezen inhoud: Hier rust adriaan VI, die het voor het grootste ongeluk zijns levens hield, dat hij regeerde.
Ik besluit dit weinige met den wensch, dat elk zich op het najagen van die Deugden moge toeleggen, welke hem eenmaal, alhoewel het hem ook niet zal ten deele vallen, een loffelijk Grafschrift niet zullen onwaardig maken!






{==554==} {>>pagina-aanduiding<<}

Bij de aankomst van den eersten haring, onder herstelde Hollandsche vlag, te Vlaardingen, op den 11 julij 1814.


God dank, ziet daar een' blijden dag 
Na jaren bang verdriet! 
Op, Burgers! Hollands vrije vlag 
Begroet u in 't verschiet. 
 
Op, oud en jong, naar 't Hoofd gegaan! 
Hadt gij dit ooit verwacht? 
Daar komt een Vlaardingsch scheepjen aan, 
Met haring zwaar bevracht. 
 
God dank, God dank, de rijkste schat 
Stroomt u weer toe uit zee. 
Herleven zal uw doode stad, 
En de oude welvaart meê. 
 
Verjaagd, vernietigd is 't gespuis, 
Dat u het brood ontstal, 
En jaren lang uw nutte buis 
Geketend hield aan wal. 
 
Nu, Burgers, zonder zorg en leed 
Een glaasje wijn geplengd! 
't Voegt bij den vaderlandschen beet, 
Dien Stuurman Roest u brengt. 
 
Zijt vrolijk, juicht en schertst en kout! 
Uw dwingland is vermand, 
En Willem van Oranje houdt 
Het roer van staat in hand. 
 
Wat wilt gij meerder? Zijn gemoed 
Verheugt zich in uw heil; 
Zelfs heeft Oranje goed en bloed 
Voor uw belangen veil. 

{==555==} {>>pagina-aanduiding<<}

Ik schaar mij, Burgers, in uw rij, 
'k Moet deelen in uw pret, 
En ken geen grootre lekkernij, 
Dan Vlaardingsch zeebanket. 
 
Schenkt mij den beker vol met wijn, 
En reikt mij van uw' visch! 
'k Zal voor die weldaad zanger zijn 
Aan uwen vreugdedisch. 
 
Van ouds toch was op ieder feest 
In dit gezegend land, 
Waar liedjes werken op den geest, 
Een zanger bij de hand, 
 
Die, bij 't verrijzen der bokaal, 
Met vrije ziel en tong 
Een rijm in 's landaards schoone taal 
Voor al de gasten zong. 
 
En nu - 'k heb ook, naar ouden trant, 
Een rijmend toostje klaar. 
't Is kort, maar 't geldt en Vorst en Land 
En Vlaardingen te gaar. 
 
Genoeg! Wie uwer vergt mij meer? 
Ginds nadert de bokaal. 
Legt allen vork en messen neer; 
't Zij stil door heel de zaal! 
 
Rijst, mannen, op! Dat ieder sta, 
De hand op 't hart gelegd, 
En mompelt nu met geestdrift na 
Hetgeen uw zanger zegt. 
 
‘Dat Holland, eens de kroon der aard, 
Door volk bij volk benijd 
Om tonnen schats, te zaamgegaard 
Door overleg en vlijt; 

{==556==} {>>pagina-aanduiding<<}

Dat Holland, eens door stille deugd 
En trouwe waarlijk groot, 
Niet al te trotsch bij heil en vreugd, 
En dapper in den nood; 
 
Dat Holland, onlangs wreed bekneld 
Door de ergste dwinglandij, 
Maar thans onttogen aan 't geweld 
En als van oudsher vrij; 
 
Dat Holland weer ten toppunt stijg' 
Van glorie, rijkdom, magt, 
En al 't verloorne wederkrijg', 
Zoo vaak met spijt herdacht. 
 
Dat Holland, door Oranje trouw 
En wijs en zacht bestuurd, 
Geen' ander' op zijn' troon aanschouw' 
Zoo lang de wereld duurt. 
 
Dat Holland zijn vermaarde vlag 
Op zee bij zee ontrol', 
En 's aardrijks schatten garen mag 
Bij gansche schepen vol. 
 
Dat Holland uit zijn visscherij 
De nutste vruchten pluk', 
En Vlaardingen een toonbeeld zij 
Van welvaart en geluk!’ 
 
Almelo, 1814. 
p.r. feith. 





Karakter van het Spaansche landvolk.

(Uit jacob's Travels.)

Er is eene beleefdheid jegens vreemdelingen, en eene gemakkelijkheid van houding en gedrag, bij deze klasse der Spaansche maatschappij gemeenzaam, welke zeer veel verschelen van de boersche en lompe manieren van het Engelsche en Duitsche landvolk. Hunne soberheid en gehardheid tegen vermoeijenis

{==557==} {>>pagina-aanduiding<<}
zijn zeer opmerkenswaardig: er is eene volstandige blijmoedigheid in hun gedrag, welke eenen vreemdeling zeer te hunner gunste inneemt. Deze blijmoedigheid wordt ten toon gespreid door het zingen óf van ouderwetsche balladen, óf van liedjes, welke zij zamenstellen, terwijl zij zingen, met al de gemakkelijkheid van de Italiaansche Improvisatori.
De vlugheid der Spanjaards in het loopen, klimmen en wandelen, is een bestendig voorwerp van bewondering voor ons gezelschap geweest. Wij hebben dikwijls gezien, dat een man te voet eene stad verliet te gelijk met ons, die goede paarden hadden, en zijne reis met zoodanige snelheid voortzette, dat hij de wisselplaats eer dan wij bereikte, en onze komst met gedienstige beleefdheid aankondigde. Een knecht insgelijks, dien wij te Mallaga huurden, heeft sedert met ons altijd pas gehouden te voet; en, schoon niet meer dan zeventien jaar oud, schijnt hij onvatbaar om door wandelen vermoeid te worden. Ik heb de vlugheid der Spaansche boeren, en hun vermogen om vermoeijenis uit te staan, aan eene gewoonte hooren toekennen, welke, schoon zij met de oorzaak misschien niets moge te doen hebben, aanteekening verdient uit hoofde harer bijzonderheid. Een jonge boer slaapt nooit op een bed, voor hij getrouwd is; vóór die gebeurtenis verblijft hij op den vloer in zijne kleeren, welke hij nooit uittrekt, dan om zich te verschoonen; en, gedurende het grootste gedeelte van het jaar, is het eene onverschillige zaak, of hij onder eenig dak slape, dan in de open lucht.
Schoon de Spanjaards zeer vroeg opstaan, gaan ze doorgaans laat te bed, en schijnen het levendigst en vlugst te middernacht: dit mag toegeschreven worden aan de hitte van het weer op den dag, en aan de gewoonte om des middags na hunnen maaltijd te slapen, hetwelk zoo algemeen is, dat de steden en dorpen volstrekt verlaten schijnen van een tot vier ure. De werkzaamheden van den kunstenaar en de bevlijtiging van den winkelier zijn, gedurende dien tijd, opgeschort, en de deuren en vensters van den laatsten zijn even digt gesloten als des nachts, of op een' heiligen dag.
Schoon het Spaansche landvolk iedereen, dien zij ontmoeten, wellevend behandelt, zoo verwachten zij ook eene gelijke beäntwoording van beleefdheid; en hun den gewonen groet te onthouden; Vaja usted con Dios, of hen niet aan te spre-
{==558==} {>>pagina-aanduiding<<}
ken met den titel van Cabaleros, zou zijn zich blootstellen aan de mishandeling van het volk, dat, schoon beleefd en zelfs beschaafd, niet weinig naijverig is op zijne aanspraak op wederkeerige oplettendheden. Ik ben onderrigt geworden, dat de meeste huisselijke deugden sterk gevoeld en uitgeöefend worden door het Spaansche landvolk, en dat eene mate van ouderlijke, kinderlijke en broederlijke liefde onder hen wordt in acht genomen, welke in geen ander land overtroffen wordt. Hunne godsdienst is een voorwerp, waarop zij den grootsten roem dragen. Hen te verdenken van ketterij, of dat zij van eenen Moor of Jood zouden afstammen, zou de onvergeeflijkste van alle beleedigingen zijn; maar hunne loszinnigheid ten aanzien der huwelijkstrouwe is, men moet dit erkennen, eene vlek op hun levensgedrag, welke, schoon algemeen, geheel onvereenigbaar schijnt met de doorgaande zedelijkheid van het Spaansch karakter. Zij zijn in het algemeen braaf en eerlijk in hunne handelingen; en een vreemdeling loopt in Spanje minder gevaar van bedrog, dan in eenig ander land, door mij bezocht.

Het Baniaansche hospitaal te Suratte.

(Uit Mr. forbes's Oriental Memoirs.)

Dit hospitaal (of zieken-gasthuis) is eene zeer merkwaardige instelling; het bestaat uit eene ruime plek gronds, door hooge wallen ingesloten, en is verdeeld in verscheidene afdeelingen of verblijven ter verzorging van ziekelijke dieren: dezelven worden opgepast met de uiterste zorg, en vinden eene vreedzame schuilplaats tegen de zwakheden van den ouderdom. Wanneer eenig dier een lid breekt, of anderzins onbekwaam gemaakt wordt om zijnen meester te dienen, zoo brengt deze het naar het gasthuis; en, onverschillig tot welke natie of kaste de eigenaar mag behooren, den patient wordt nimmer toegang geweigerd. Zoo hij herstelt, kan hij niet terug gevorderd worden, maar moet voor zijn leven in het hospitaal blijven, den pligt onderworpen om water te halen voor de kostgangers, door ouderdom of gebrekkelijkheid buiten staat gesteld het zichzelven te verschaffen. Bij mijn bezoek bevatte het gasthuis paarden, muilezels, ossen, schapen, geiten, apen,

{==559==} {>>pagina-aanduiding<<}
pluimgedierte, duiven, en eene verscheidenheid van vogelen; benevens eene bejaarde schildpad, die bekend stond daar vijfen-zeventig jaren geweest te zijn. Het zeldzaamst verblijf was dat, toegerust voor ratten, muizen en ander schadelijk ongedierte.
Deze zonderlinge inrigting bezit verscheiden beschenkingen, buiten de wallen, voor zoodanige zwakken en herstellenden, welken de weide en de landlucht mogen zijn aanbevolen, en bijzonderlijk voor het onderhoud van geiten, van de slagers gekocht op de verjaring van het Mahometaansche feest, wanneer zoo velen dezer dieren ter vernieling worden overgegeven.

Keizerlijke broederliefde.

Het is bekend, dat napoleon's broeder lodewijk, dien hij ten Hollandschen Koning verhief, van een ten uiterste zwak ligchaamsgestel is. Hij was derhalve bevreesd voor het verblijf in een zoo vochtig en nevelachtig land, en bad zijnen broeder om verandering in het hem toegezonden bevel van zich naar het hem toegedachte Koningrijk te begeven. Doch napoleon bleef onverzettelijk bij zijn besluit. Il n'a qu'a se faire guerir, ou mourir! (Hij heeft zich slechts te doen genezen, of te sterven!) was het gansche antwoord op het hem gedane aanzoek.

Russische geestdrift.

Tot de merkwaardigste trekken, die de vaderlandsliefde en veerkracht van het Russische volk, bij den aanval op deszelfs bodem, naar het leven afmalen, behoort gewis de volgende:
Eene afdeeling Fransche gevangenen, door eene zeer zwakke bedekking gevoerd, kwam in een tot het stadhouderschap Twer behoorende, aan dat van Smolensk grenzende, dorp aan. Den Franschen gelukte het, door overmagt en list hunne wacht te vermeesteren; zij bemagtigden de wapens der Russen, en zouden ze gewis afgemaakt hebben, zoo niet de boeren hun te hulp gekomen waren. Gedurende dat één troep sterke landlieden den soldaten ter hulpe ijlde, luidde een andere de alarm-
{==560==} {>>pagina-aanduiding<<}
klok des dorps; en, daar de Russische soldaten zich met de in het dorp aanwezige geweren gewapend en door de boeren ondersteund zagen, dwongen zij spoedig de arglistige vijanden om vergeving te bidden, hetgeen echter niet mogt verhinderen, dat een groot deel het slagtoffer huns dwazen bestaans werd. - Doch deze waren niet alle de gevolgen des treffens. Het luiden der stormklok bragt alles rondom in oproer, en zoo verbreidde zich het alarm door het gansche stadhouderschap. Men geloofde algemeen, dat de Franschen in aanmerkelijken getale in den omtrek waren binnengerukt. Hoe verschrikkelijker het gerucht was, des te driftiger was men, om zich tegen de Franschen te verzetten. Scharen stroomden van alle zijden naar de plaatse des gevechts heen, en vóór den avond waren reeds 9000 welgewapende boeren onder de vanen hunner landheeren bijeen. Daar zij zich overtuigd hielden, dat de Franschen in hun oord binnengerukt waren, kon men slechts met moeite het grootschdenkende volk terughouden hunne koornvelden in brand te steken: ‘Zoo zij de onze niet mogen blijven,’ riepen ze uit, ‘zullen ze ook des vijands niet worden!’
Toen de Franschen tot Moskow doorgedrongen waren, stak de Stadhouder van Moskow, Graaf rostopschin, zijn, in de nabuurschap der stad gelegen, prachtig en rijkgebouwd slot met eigen hand aan, zeggende: ‘Dit huis, waarin tot hiertoe eerlijke lieden gewoond hebben, zal geenen straatroover schuilplaats leenen!’

Frederik Willem.

Bij het laatste beslissende gevecht voor Parijs, ging het hardnekkig en bloedig toe. Verscheiden benden der Verbondenen wankelden reeds tegen de standvastigheid, waarmede de Franschen de toegangen tot hunne hoofdstad verdedigden. Frederik willem bemerkte de wankelmoedigheid zijner troepen. In den geest zijns grooten stamvaders, stelde hij zich terstond aan de spits zijner garden, liet op het open veld het heilige zangvers uit het lied: Fällt's euch zu schwer, ich geh voran, enz. (Valt 't u te zwaar, ik treed vooruit) aanheffen, rukte met de garde onverschrokken voort, en bevocht alzoo den terugtogt des vijands.


{==561==} {>>pagina-aanduiding<<}

Mengelwerk.

Over natuur en ideaal in de gewijde bladeren.

Onlangs las ik het uitmuntend opstel van schiller, über naïve und sentimentalische Dichtung. De oorspronkelijke denkbeelden en treffende waarheden, welke mij dit opstel aan de hand gaf, terwijl het niet alleen de gewrochten der dichtlier, maar ook de geheele denk en handelwijze der menschen, in twee groote, zoo 't schijnt lijnregt tegen elkander overstaande, hoofdsoorten, gehechtheid aan de Natuur, zoo als zij zich aan ons voordoet, en aan het denkbeeldige schoone, afdeelt, vervulden mij aanstonds met de gedachte, dat ik van beide die soorten, een' getrouwen afdruk der Natuur, en een Ideäal van de hoogste volkomenheid, in de gewijde schriften des Nieuwen Verbonds het onnavolgbaarste Model zou aantreffen. Doch, ten einde mijne denkbeelden hieromtrent met te meer duidelijkheids te kunnen uiteenzetten, zal het noodig zijn, een gedrongen uittreksel van schiller's voornaamste stellingen te dezen opzigte te laten voorafgaan.
‘Alle menschen, wier zedelijke zin niet geheel verstompt is, gevoelen een zeker genoegen in de zuivere, door kunst nog niet bewerkte Natuur, zoo als in een schoon landschap, het murmelen eener ruischende beek, het schommelend loof der bladeren, het bijengegons, enz gelijk mede in den onschuldigen praat der kinderen, en in de schilderij der kinderlijke volken, zoo als wij die bij de Ouden vinden. De Ouden, met name homerus, zijn, namelijk, zoo vele hoogst getrouwe afdruksels van de reine Natuur. En echter missen wij bij hem dat deelnemende gevoel, 't welk zoo vele nieuweren bezitten van de natuurlijke wereld in een zedelijk licht te plaatsen, d.i. van door de voortbrengselen der

{==562==} {>>pagina-aanduiding<<}
Natuur aangedaan, geroerd, en tot zachte denkbeelden aangevuurd te worden. Droog weg, namelijk, spreken de Grieken, deze Modellen in het ware natuurlijke, van de heerlijkste gewrochten der Natuur. Dit alles is bij hen ondergeschikt aan de denk- en handelwijze van den mensch, wien zij geheel, zoo als hij is, voorstellen, zonder evenwel, noch ten goede, noch ten kwade, eenige aanmerkingen, althans hoogst zeldzaam, te maken. Zie ten voorbeelde het geval van glaukus en diomedes, Ilias 6. De reden hiervan was, dat, in hun gelukkig klimaat en in hunne maatschappelijke inrigtingen, de Natuur zelve in den mensch werkte, die in de bewerktuiging onzer Maatschappijen daaruit grootendeels verdwenen is; zoo dat wij, om de Natuur weder te vinden, veelal tot het levenlooze onze toevlugt moeten nemen, of wel bij de nog ongevormde schepseltjes, de kinderen, verwijlen, om dáár het Ideäal te zoeken, in hoe verre ons inwendige kracht overschiete, om eenmaal, door middel der beschaving, geene ruwe woestheid, maar de hoogste mate onzer ware natuurlijke grootheid te bereiken. De voorstellingswijze der oude Grieken, die ook door eenige hedendaagschen gevolgd is, om de Natuur in hare eigene gedaante voor te stellen, zoo dat het den door de kunst verwenden sterk moet treffen, heet naïve, - die der nieuweren, om in de levenlooze Natuur, de kindschheid, enz. naar het boven aangeduide Ideäal te zoeken, sentimentele of gevoelvolle dichtwijze.
Het naïve ouderscheidt zich in twee soorten; het naïve der verrassing, en dat des gevoels. Het eerste heeft plaats, wanneer de Natuur, als 't ware huns ondanks, bij reeds verwende menschen een' enkelen trek uit, dien zij zelf gaarne smoren wilden, en die dus van geene ziel, voor de Natuur gestemd, getuigen kan; de tweede soort der naïveteit is eene blijvende gewoonte - wat zeg ik! eene onwillekeurige aandrift, om zich waar natuurlijk, (hetgeen veel van ruw en onbeschoft verschilt)

{==563==} {>>pagina-aanduiding<<}
en overeenkomstig 's menschen cigene waarde, uit te drukken.
De sentimentele dichtwijze, in de zeden van haren tijd deze schoone Natuur niet vindende, streeft, om dit Ideäal door hare schilderingen te bereiken. Zij streeft daarnaar, doch op verschillende wijze. Nu eens stelt zij de verbasterde zeden van haren tijd tegen over de grootheid des Ideäals, om de eersten met hevigheid te gispen, of al boertende te beschimpen; - het eerste is de bestraffende, het tweede de vrolijke Satire; houdende deze het verstand, gene het hart bezig. Dan weder houdt zij zich meer met het Ideäal zelve op, eensdeels als een voorwerp van smarte, wegens den onmetelijken afstand, waarop wij nog van hetzelve verwijderd zijn, (en dit noemt men de klagende of elegische dichtwijze) anderdeels als een onderwerp van genoegen, wanneer men het Ideäal in de Idylle (*) als bereikt voorstelt.
Men ziet dus, dat de sentimentele, of liever, daar het misbruik dien naam in verachting gebragt heeft, gevoelvolle dichtwijze, meer voor onze tijden en zeden geschikt is. Beide dichtsoorten hebben hare bijzondere klippen. Het naïve vervalt, door eene al te groote naauwgezetheid in de navolging der Natuur, wel eens tot het ondichterlijke, platte en gemeene; het gevoelvolle zweeft, door eene te driftige najaging van het denkbeeldige, wel eens buiten de palen der wezenlijke niet alleen, maar zelfs der mogelijke bestaanbaarheid, en verdwaalt in het ijdele rijk der hersenschimmen, of slaat tot gevaarlijke dweeperij over. - Bij het naïve ontstaat dit veelal, dewijl men meer de werkelijke menschelijke Natuur, zoo als zij zich vertoont, dan hare ware en wezenlijke grondtrekken schetst, en dus, even als schilders van een vlug penseel, doch van een laag gente, de

{==564==} {>>pagina-aanduiding<<}
waardigheid vergeet, om met geringe moeite gelijkende schetsen uit de wezenlijkheid te leveren. Zelfs de Ouden vervallen wel eens tot dit gebrek, en hunne beschrijvingen der andere kunne, ten minste van de waardigheid derzelve, dragen te zeer den stempel dier voor haar ongunstige tijden. - Men moet dus, om in het naïve niet de gewone schipbreuk te lijden, niet alleen een getrouw nabootser der Natuur, maar ook van de waardigheid des onderwerps genoegzaam doordrongen zijn, om geene walgelijke of gemeene tafereelen te leveren.
Vlak het tegenovergestelde doet den gevoelvollen Dichter van het spoor dwalen. In zijne zoete droomen verdiept, verliest hij te ligtelijk waarheid en Natuur uit het oog, om alleen zijn Ideäal na te streven. Doch de bijzondere soorten dezer dichtwijze hebben ook elk hare afzonderlijke gevaren. Zoo slaat de elegische, of klagende soort, wel eens tot het laffe, verslappende, en met regt door elk gezond verstand bespotte sentimentele, (in den kwaden zin) de Idylle tot eene al te eenvoudige, en beneden het peil onzer beschaving staande, schilderij van Herderszeden over; daar toch de moeijelijke taak van den Dichter der Idylle (in den zin, waarin onze Schrijver dit woord bezigt) geenszins is, om, door de voorstelling eener onschuldige Herderwereld, het Ideäal achter en beneden ons, maar, door de schildering van een' toestand, waarin de ware, echte menschelijke Natuur zich, door beschaving en verlichting, van alle verkeerdheid, kunstdwang en gebrek ontdaan heeft, dat Ideäal als het einde der loopbaan, dat nog verre vóór ons, maar tevens het schoone doel onzer pogingen is, af te malen.
Ter vermijding dezer gebreken, diende de naïve Dichter zijne tafereelen met edele waardigheid, de gevoelvolle dezelve met waarheid, en onder een gedurig terugzien op de mogelijke palen onzer Natuur, te stofferen. Dan, het zijn niet alleen de Dichters, welken deze groote onderscheiding van geäardheid kenmerkt; bijna

{==565==} {>>pagina-aanduiding<<}
alle menschen (die denken en gevoelen kunnen) splitsen zich in die twee hoofdsoorten, welke onze Schrijver met de namen van Reälisten en Ideälisten zoekt te kenschetsen.
Deze beide soorten onderscheiden zich op de volgende wijze: De Reälist houdt zich aan de Natuur, aan het wezen der zaken, aan het nut, daaruit voor hem, voor de menschheid te trekken. De Ideälist, daarentegen, wars van de, in zijn oog verachtelijke, zucht naar winst of voordeel, stelt zich de Rede, hare voorschriften en eischen, en de hoogstmogelijke volmaking ten doele. Gene is, ja wel niet laag, verachtelijk; hij doet ook wel, zoo veel hij kan, om zich en anderen gelukkig te maken; doch in den eersten opslag schijnt ons het doel van den Ideälist edeler, die alles, zoo veel in hem is, naar het denkbeeldig schoone poogt te volmaken. De daden van den eersten zullen ook, ieder op zichzelve, uit eene min reine bron dan die van den tweeden schijnen voort te vloeijen; doch, over het geheel beschouwd, zal het gedrag van den Reälist gelijkvormiger en beter zijn, dan dat van den steeds boven de Natuur strevenden, en daardoor meermalen, als een offer der menschelijke zwakheid, te lager zinkenden Ideälist. Gene zal het schoone, deze het verhevene nader komen.
De moeijelijke taak, die alle volmaaktheid onzer Natuur en Rede in zich bevatten en ten top voeren zou, bestaat dan in eene zoodanige vereeniging van het zakelijke en denkbeeldige, dat men wel in geenen deele de Natuur, met name die van den mensch, uit het oog verliest, en nimmer hare palen te buiten streeft, (welke overspanning zekerlijk een' des te harderen val moet veroorzaken) maar dat men, aan den anderen kant, zich een hooger beeld, een Ideäal van volkomenheid, voor den geest brengt, hetwelk de reinheid, oorspronkelijkheid en grootheid onzer eigenlijke Natuur weder in vollen glans doe prijken.’ - Dit oogmerk is, volgens schiller, tot nu toe een vrome wensch gebleven.

{==566==} {>>pagina-aanduiding<<}

Treden wij de Scholen der oude Wijsgeeren in. Dezen, schoon vaak voortreffelijk in ééne der bedoelde schijnstrijdigheden, vereenigen dezelve nimmer.
De verhevene plato, de gestrenge zeno bevredigen den Ideälist ten volle, maar zullen den Reälist meermalen doen glimlagchen. Aan den anderen kant zal de Ideälist een oog vol verontwaardiging op de leer van aristippus, op die van den zinnelijken epicurus werpen, al legt men dezelve ook volgens de gunstigste opvattingen uit. In nieuwere tijden zal een gassendi, een locke zelfs, terwijl hij den Reälist volkomen bevredigt, den Idealist met een bedenkelijk hoofdschudden het boek doen nederleggen; daar beiden in de theorie, gelijk de zoogenoemde Wijsgeeren der achttiende Eeuwe (*) nog veel meer in de praktijk, zich te veel aan de bloote indrukken der zinnen, en derzelver opvolging, verbinden. Aan den anderen kant zal een mallebranche in de beschouwing, en kant in de beöefening, het zinnelijke, en het daaruit voortvloeijende geluk, schoon aan de edelste beginselen en springveren onzer daden verwant, te veel verwerpen, om hem, die meer naar zaken dan naar denkbeelden streeft, te kunnen vergenoegen.
Wat staat dan, in dezen eeuwigen strijd tusschen die twee begrippen, aan den onpartijdigen, die hijgend naar de hoogstmogelijke bereiking zijner bestemming verlangt, terwijl eigen geluk hem tevens dierbaar is, te doen? Is er niet één goede Genius, die hem te regt wijst; niet één, die wezenlijkheid en denkbeeld in eene bekoorlijke welluidendheid weet te doen overeenstemmen; of, met andere woorden, die het Ideäal mogelijk maakt, ja wezenlijk daarstelt, en tevens der Natuur hoogst getrouw blijft? - Slechts één enkel werk heb ik gevonden, dat mij toeschijnt deze beide beginselen in eene zeer hooge mate te vereenigen; het is - de Wijsgeer lagche vrij over mijne eenvoudigheid! - het evangelie van jezus christus.

{==567==} {>>pagina-aanduiding<<}

Zou het volgende besluit wel eene drogrede zijn: ‘Wanneer een werk de hoogste mate van naïveteit, of kunstelooze waarheid, met eene boven het hoogste, dat immer 's menschen geest ontwierp, verhevene voorstelling van het Ideäal, of denkbeeldig schoon in het zedelijke, vereenigt, dan kan dit werk volmaakt genoemd worden.
Wanneer dit aldus volmaakte werk uit de handen van menschen komt, die of verre beneden het peil der gewone geestbeschaving waren, of slechts op eene belagchelijke schoolwijsheid zouden hebben kunnen roemdragen, en althans allen tot een der minst achtingwaardige volken der aarde behoorden, mag vrij dit werk als onder het bestuur der Godheid geschreven, of althans zijne stof van een Goddelijk Ideäal ontleenende, worden beschouwd.’
Zou, vraag ik andermaal, dit besluit eene drogrede zijn?
Zoo het gezonde menschenverstand, dat slechts niet, door eene geheel stoffelijke neiging, alle edeler vermogens der ziele ontkent, dezen syllogismus maakt: ‘De hoogste volmaaktheid, door zeer onvolmaakte menschen uitgedrukt, is eene werking der volkomenheid zelve, die der Godheid; de Bijbel, met name het Nieuwe Verbond, is die volmaaktheid, en dus ook Goddelijk;’ zoo geloof ik niet, dat men de meerdere stelling bewijs za noodig keuren: ik zal mij dus alleen tot de mindere bepalen.
Het Nieuwe Verbond vereenigt eene zeldzame getrouwheid aan de kunstelooze Natuur met het hoogste Ideäal, dat immer ter bereiking werd voorgesteld. - Het eerste blijkt genoegzaam op elke bladzijde. De toon der Schrijveren van deze Boeken is, zonder tot gemeenheid en platheid te vervallen, nogtans in de hoogste mate kunsteloos, en waarlijk op sommige plaatsen van eene treffende naïveteit, welke ons of de daden van den Persoon, die ons ter navolging wordt voorgesteld, of de verrigtingen en gesprekken zijner Leerlingen, als de uitvloeisels van een onbedorven hart vol rein en

{==568==} {>>pagina-aanduiding<<}
gezond oordeel, (doch de gesprekken en daden der Leerlingen vaak als zonderling, door de botsing der zuivere Natuur tegen hunne vooroordeelen) voorstelt. Om van het een en ander een enkel voorbeeld te geven: Hoe treffend zijn niet de Gelijkenissen des verhevenen Leeraars, wiens Leven de hoofdinhoud dezer Boeken is! Hoe zijn dezelve geheel in den geest, dien wij zoo even poogden te omschrijven! Steeds is de schoone Natuur de stoffe, waaruit hij zijne beelden ontleent. Bloemen, vogelen, - de eersten in hare eenvoudige schoonheid fraaijer, dan de tooi des magtigsten Konings, - wijngaarden, zaailanden, verschaffen hem zoo vele schilderijen, waarmede hij zijne voordragt, zonder behulp der kunst, weet te verlevendigen.
Dan, zoo zijne voorstellen de physicke Natuur niet ten onderwerp hebben, ontleent hij die met niet mindere waarheid uit de zedelijke. En hier vooral vertoont zich de kenner van het menschelijke hart, van alle zijne roersels; doch inzonderheid van die zachtere aandoeningen, welke slechts het erfdeel van den gevoeligen zijn, en wier fijnere nuances den hardvochtigen ontslippen.
Men zie de Gelijkenis van de Vrouw, die één van hare honderd penningen, van den Herder, die één van zijne honderd schapen verloor, en het nu terugge vindt. Hoe naïf is hunne vreugde geschilderd! Om deze vreugde te gevoelen, verplaatse men zich in dezelfde of soortgelijke omstandigheden, en beproeve dan de juistheid der voorstellingen. Doch de Gelijkenissen van den Verloren Zoon, den Samaritaan en den hardvochtigen Dienstknecht munten, behalve in zedelijke strekking, ook in waarheid van echt menschelijke Natuur zoodanig boven alle gewrochten van dien aard uit, dat het onmogelijk is, iets treffenders, iets meer gelijkends te schilderen, dan de vreugde des Vaders over den dood gewaanden Zoon, - dan de afgunst des oudsten Broeders over het goed onthaal des teruggekeerden, - dan de hardheid van den Priester en Leviet, - dan de edele, geheel werkzame handelwijze van den reizenden Sama-
{==569==} {>>pagina-aanduiding<<}
ritaan (*), - dan, eindelijk, de aaghartige knevelarij van den onwaardigen, bevoorregten Ambtenaar omtrent zijnen schuldenaar, en de billijke gramschap van den Vorst.
Doch, de gesprekken en gelijkenissen, van welke ik nog andere even zoo edel natuurlijke, gelijk b.v. die der onhandelbare kinderen op de markt, welke geen deel, noch aan de vreugd, noch aan de droefheid hunner makkers nemen willen, zou kunnen ophalen, daargelaten, moet ik echter nog één hoogst opmerkelijk gezegde des grooten Leeraars, van wien wij spreken, aanhalen; een gezegde, hetwelk zijne geheel voor onbedorvene Natuur ingenomene ziele kenschetst. Zijne Leerlingen worden het oneens ter zake van de meerdere of mindere magt, die zij in zijn Koningrijk (zoo zij waanden) stonden te bezitten Hij stelt een kind in hun midden. ‘Wie niet aan een kind gelijk wordt, make geen staat op mijn Koningrijk!’ - d.i. ‘Bij wien het doelwit der beschaving, der werkzaamheid van ziel en ligchaam niet is, zich, dwars door de averegtsche oordeelvellingen, de verkeerde denkbeelden en vaak misvormde beschaafdheid der menschen heen, tot de oorspronkelijke, zuivere Harmonie der Natuur, waarvan het kind een beeld is, te verheffen, voor dien is mijne zending van geen nut; hij vat mijne leer, noch de kracht van mijn bestuur.’ - Nog elders noemt hij de kinderen, wier omgang hem vooral scheen te smaken, dezulken, aan wie zijn Koningrijk toebehoort, en verstaat daardoor ongetwijfeld ook zielen, wier naïve gesteldheid hen wars maakt van de vooroordeelen en verkeerdheden, bij de menigte heerschende.

{==570==} {>>pagina-aanduiding<<}

Bezien wij thans nog kortelijk eenige zijner daden, in zoo verre die de kunstelooze Natuur bij uitstek teekenen.
Vooreerst is in zijn geheele karakter niets van die gemaakte strengheid, zonderlingheid, en zucht tot uitmunting te ontdekken, waardoor ons zoo vele Wijzen der Oudheid niet behagen. Ongemaakt, geheel ongedwongen gaat hij met elk naar deszelfs stand en behoefte om; ontziet zich zoo min, den rijken en magtigen zeer vrijmoedig en onbedektelijk de waarheid te zeggen, als hij zich schaamt, bij behoeftigen, bij verachte Tollenaars in te gaan, ja met dezelve gemeenzaam te worden, hen onder het getal zijner naauwste vrienden op te nemen. Overal trotseert hij de vooroordeelen of verkeerde inrigtingen der Maatschappij van zijnen tijd, of schijnt dezelve niet te bemerken. Een berucht Vrouwspersoon, door berouw over hare ongeregeldheden geprangd, kust en besproeit zijne voeten met tranen, op eenen maaltijd, waar zich gestrenge, in schijn zeer heilige en deftige, Farizeërs bevinden; en echter duldt hij niet alleen dit teeken van berouw, maar duldt ook, dat zij zijne voeten met haar haar afdrooge; duldt het met welgevallen, en zendt de Vrouw met goedheid henen. Welk eene opspraak scheen dit te moeten baren! Doch het groote voorbeeld denkt hierop niet eens, maar doet aan deze hoogwijze, hoogheilige pilaren der kerke, aan deze geestelijke vaders hunnen onmetelijken afstand van de reine Natuur, die hun de bereiking derzelve bijna onmogelijk maakt, vaak op het treffendst gevoelen.
Even zoo ontziet hij zich niet, menigwerf op gastmalen te gaan, matiglijk een glas wijn te drinken, enz. Het bekommert hem niet, dat men hem hierom eenen Vraat en Wijnzuiper noemt. Ook de geringste klassen der Maatschappij hebben deel aan zijnen omgang, aan zijne liefde. Hij verkiest die zelfs, om hunne meerdere getrouwheid aan de Natuur, boven anderen van dezelfde waarde, doch die te veel van die getrouwe Moeder zijn afgeweken. Zoo bestaan dan zijne meeste Leerlingen uit zeer eenvoudige en onkundige, maar hartelijk goede Visschers, bij welken de

{==571==} {>>pagina-aanduiding<<}
vatbaarheid en volmaakbaarheid, die onbepaaldelijk hun hart gereed maakt voor alle goede indrukken en wijzigingen, het gebrek aan grootere, doch meer eenzijdig bepaalde, voortreffelijkheid van geest vergoedt.
Dit brengt ons van zelf op de beschouwing van de schrijfen handelwijze dier mannen, welker verhalen op eene zoo buitengemeene wijze den stempel der naïveteit dragen. Waar toch zal men deze eigenschap in eenig werk (de dichtstukken van homerus en de verhalen uit de Aartsvaderlijke tijden in Genesis zelfs niet uitgezonderd) zoo wél, als hier, bewaard, doorgaande bewaard vinden? Neen, het is de volmaakt zuivere uitdrukking der onbedorvene Natuur, van het reine, schuldelooze hart, die uit de Evangelisten, uit de Apostelen spreekt. Men merke vooreerst op, dat zij zelfs bij de hoogste, verrukkelijkste, zoo wel als verbazendste wonderen, weldaden en gezegden van hunnen Heer slechts bloote verhalers zijn; dat zij bij zulke, voor hen meer dan voor iemand belangrijke zaken, nimmer stilstaan, om aan hunne bewondering, liefde of eerbied voor hunnen grooten Meester bot te vieren; dat de voorstelling van een onvergelijkelijk karakter, waartegen de verhevenste Wijsgeer met bewondering en verrukking opziet, en welks onbereikbaarheid hij gevoelt, hun geene enkele klagt of verwensching tegen het verbasterde volk, 't welk dit karakter zoo snoodelijk lasterde, afdwingt; maar dat zij het lijden, den dood, de opstanding van den Heer, zoo wel als hunne eigene, somtijds grove feilen en misstappen, in denzelfden, geheelenal verhalenden, nooit bespiegelenden trant afschetsen. Wij merkten op, dat schiller dit karakter, als een der echtste stempels van het naïve, reeds in de schriften van homerus opmerkte.
Doch, behalve deze algemeene eigenschap, zijn er ook bijzondere stukken, die boven andere door een' natuurlijken en ongedwongen' verhaaltrant uitmunten, welke ons verrukt en wegsleept. De geschiedenis der opwekking van den Jongeling te Naïn, die van lazarus, hoe eenvoudig worden zij beschreven, en toch hoe edel tevens!

{==572==} {>>pagina-aanduiding<<}
Joannes is hierin voornamelijk een groot Meester. Men leze de geschiedenis van den Blindgeborenen in zijn 9de, die der Wachters, welke jezus grijpen zouden, in het 7de Hoofdstuk, en men zou gevoelloos moeten zijn, om door het afstekende contrast der naïve taal van deze gemeene lieden, slechts met gezond menschenverstand bedeeld, bij de verwaande trotschheid en den ondragelijken, belagchelijken hoogmoed der Farizeërs, niet derwijze getroffen te worden, dat men moet uitroepen: Dit verhaal is waarheid, of er besiaat geene!
Niet minder aandoenlijk door reine, eenvoudige Natuur is het verhaal van de wandeling des Verlossers met de zoogenoemde Emmausgangers, ons door lucas nagelaten. De mengeling van gewaarwordingen, die in hunne ziel plaats had, en nog oneindig door de verschijning en taal des vreemdelings, dien zij eindelijk voor hunnen Meester herkennen, moest toenemen, is hier - niet met omslag van woorden - maar zoo eenvoudig schoon afgeteekend, dat men daarbij denken kan; iets, waartoe andere Geschiedschrijvers, ten minste van de sentimentele soort, ons geene gelegenheid laten, daar zij onze denkkracht met hunne aanmerkingen vooruitloopen.
Op dezelfde wijze wordt ons het vrouwelijke hart - deze doolhof, ook voor den meestgeöefenden zoo moeijelijk te ontwarren - op de kieschste, edelste wijze door deze eenvoudige lieden geschetst. Maria magdalena, door de grootste weldaden tot eene oneindige dankbaarheid, tot eene bovenaardsche, Uranische liefde tot haren Weldoener gestemd, beweent zijn' dood meer, dan het mannelijke, stuggere hart der Leerlingen. Zij ziet, in den ochtend, dat haar laatste hoop - het lijk zelfs des Geliefden, dat zij balsemen wilde - haar onttogen is, twee Engelen, - wat zeg ik! zij bemerkt ze niet, maar wendt het oog naar een' hoogstbelangrijken vreemdeling, dien zij voor den tuinman houdt. Doch, zij geeft zich den tijd niet, dit te onderzoeken. Heer! zoo gij hem hebt weggenomen, zoo zeg mij, waar gij hem gelegd hebt, en ik zal hem van

{==573==} {>>pagina-aanduiding<<}
daar halen. Jezus keert zich tot haar: ‘Maria!’ zegt hij, en dit ééne woord brengt haar de stem, het gelaat, alles van den Geliefden weder voor de zinnen. ‘Rabbouni! Meester!’ is alles, wat zij, door de hevigste aandoeningen bedwelmd, kan uitbrengen, en zij ligt aan zijne voeten. - ô, Heilige Natuur! wie u hier miskent, zal u nergens, zal u nooit vinden!
De Handelingen der Apostelen konden minder van dit naïve hebben, dewijl de werkende personen in dit Geschiedverhaal daarin meer werkzaam zijn, om hunne bedorvene tijdgenooten tot het groote Ideäal op te leiden, en dewijl eene hoogere verlichting aan hunne voorheen minder ontwikkelde krachten nu eene meer verhevene rigting had doen nemen. Niettemin vinden wij daarin hoogsttreffende, echt kunsteloos natuurlijke tooneelen; gelijk, b.v., in het 12de Hoofdstuk, van de Dienstmaagd rhode, die de stem van petrus aan de deur hoort, doch van blijdschap en verbazing eerst niet opendoet, maar naar binnen loopt, om het heugelijk nieuws aan te kondigen. Kan deze trek, hoe gering ook, wel doordacht, kunstig van te voren overlegd zijn? en getuigt hij niet op het sprekendst voor de waarheid der geschiedenis, en voor de naïve ziel des Geschiedschrijvers, die hem der gedachtenisse niet onwaardig keurde?
Keeren wij ons thans, na, zoo het mij toeschijnt, voldongen te hebben, dat de gewijde Boeken des Nieuwen Verbonds boven alle andere door een' echt naïven geest uitmunten, tot de tweede door ons beweerde stelling, dat namelijk deze naïveteit verbonden is aan de hoogstmogelijke, nimmer door eenig sterveling dus afgeschetste, voorstelling van het Ideäal, of Model van zedelijk schoon, in den Hoofdpersoon zelven der Geschiedenis.
Hoe rijk ook de goddelijke Plato aan prachtige beschrijvingen van zijn καλόν κ᾽αγαϑὸν wezen moge, hij zal onze ziel verheffen, veredelen zelfs, maar niet ligt roeren; daar ons, bij alle deze heerlijke togten door het gebied der verbeeldingskracht, altijd een Persoon, een Wezen ontbreekt,

{==574==} {>>pagina-aanduiding<<}
waaraan wij de voortreffelijke eigenschappen van het zelfstandige edele en goede kunnen toeëigenen, op wien onze verbeelding, zonder te vermoeijen, kunne rusten. En juist zulk een Persoon biedt ons de Geschiedenis, waarvan wij spreken, in den Verlosser des Menschdoms aan.
Het is hoogst opmerkelijk, dat de leer en het karakter van jezus christus nimmer door eenigen hunner vijanden, hoe verbitterd ook, wanneer hij slechts eenigzins als een redelijke tegenstrever kon in aanmerking komen, is aangevallen geworden. Alle tegenwerpingen bepaalden zich tot de mogelijkheid eener Goddelijke Openbaring, tot de waarheid van het getuigenis der Leerlingen, tot het bestaan van Wonderen, tot de uitvoerbaarheid der voorschriften van het Ideäal in eene bedorvene wereld, of wel tot het bestaan van dien grooten Persoon zelven. Damiloville en eenige andere nietsbeduidende wezens uitgezonderd, hebben de grimmigste vijanden van het Evangelie, een juliaan, een voltaire, zoo wel als minder verbitterde, een rousseau, een de sales, den Verlosser der Wereld steeds als Leeraar in den hoogsten rang der volksverlichters, en als Mensch op den verhevensten trap van zedelijke grootheid geplaatst. - Doch, laten wij het oordeel van anderen daar, en beschouwen wij de oorkonde zelve.
De grootste Wijsgeer der Oudheid voert in zijne Boeken over de Regtvaardigheid, of het Gemeenebest, eenen man in, die de billijkheid niet in schijn, niet voordeelshalve betracht, maar die haar, ook in de grootste tegenheden, getrouw blijft, en daarvoor dan ook van zijne tujdgenooten miskend, gelasterd, ja gegeeseld, gepijnigd en gekruisigd wordt. Zie daar jezus christus, met dit onderscheid, dat zijn deugd, verre van bloote billijkheid of regtvaardigheid te zijn, veeleer bestaat in eene aaneenschakeling van onverpligte, onverdiende weldaden aan allen, die tot hem naderen, in liefde tot elk, zelfs tot zijne vervolgers, in het taaiste geduld zonder zwakheid, in de verhevenste lijdzaamheid zonder lage toegevendheid, in

{==575==} {>>pagina-aanduiding<<}
de vrijwilligste zelfverloochening en zelfopoffering, zonder opzigt op belooning hier beneden, zelfs in die mate, dat hij het bitter einde, dat hem wachtende is, voorziet, voorspelt, en - zich daardoor niet in het minste laat afschrikken, maar integendeel door deszelfs spoedige aannadering tot eene verdubbelde werkzaamheid meent verpligt te zijn.
Doch, beschouwen wij dit verheven Ideäal eenigzins meer in bijzonderheden. De pligten omtrent God, zijnen Naarten en zichzelven, vervult hij met de grootste naauwgezetheid. Wie sprak ooit van den Eeuwiglevenden met zoo veel gevoels, zulk eenen eerbied, zulk eene innige overtuiging? Wie schepte zulk een vermaak, in Gode van alles, wat hij zelf deed, de eere te geven? Hij was van alles slechts de uitvoerder. - God de bewerker. Neen, nimmer heeft de vroomheid zich zoo echt, zoo gelouterd vertoond, als in dezen Veelgeliefden des Vaders; en zijne hoogere Natuur en Voorbestaan zou reeds uit de innigvertrouwende wijze blijken, waarop hij (die gewis geen geestdrijver was) zich ten opzigte der Godheid, als die hij reeds vroeger kende, uitdrukt, zoo wij ook al voor dit stuk geene andere bewijzen hadden.
Dan, de pligt omtrent God kan eigenlijk in niets anders bestaan, dan in liefde tot Hem, als de hoogste volmaaktheid, hetwelk, zoo in de verheffing van den geest boven het zinnelijke en vergankelijke, als in betooning van hartelijke liefde jegens onze Naasten, als Gods schepselen, bestaat. Zoo leerde, zoo deed jezus. In het eerste liggen de pligten jegens onszelven grootendeels, in het tweede die jegens onzen Medemensch opgesloten. Wie heeft immer, zelfs ploato en de verhevene stoä niet uitgezonderd, onze verpligting tot mindere achting van het nietige, vergankelijke goed dezer aarde, van den zoogenoemden voor- of tegenspoed, waarvan de laatste dikwerf zoo veel verkieslijker is, zóó sterk, zóó dringend betoogd, als deze zedelijke Wetgever? Doch ik zeg mindere, geene minachting; deze laatste slaat vaak tot monnikendeugd (of

{==576==} {>>pagina-aanduiding<<}
ondeugd?) en dweeperij over, gelijk alle overdrijving van het Ideäal. Doch hiervan straks nader. - Wie leerde immer den hoogen adel van den onsterfelijken geest zoo hoog waarderen, zoo oneindig verre boven het ligchaam plaatsen? Men doorleze gerust de oude Wijzen; een plato, aristoteles, plutarchus, epictetus, seneca en antoninus: zoo veel zekers, geene tegenstrijdigheden, zoo stelligen aandrang tot het goede, en zulke hooge beweeggronden, levert geen van hun allen, zelfs de voortreffelijkste, op.
Omtrent onzen Naasten is Liefde de éénige wet. De éénige - maar hoe verbazend veel omvattend! en hoe verre boven de Regtvaardigheid der Ouden verheven! Deze geeft slechts hetgeen den schuldeischer toekomt, maar kan den behoeftigen, mits hij geen bijzonder vriend zij, met een droog oog zien versmachten. Hoe verschilt hiervan het wetboek, dat wij voor ons hebben! Alle menschen onze vrienden, onze Broeders; - algemeene Menschenliefde de éénige maatstaf van vergelding of straf op den algemeenen Oordeelsdag; - Wat gij dan wilt, dat u de menschen doen zullen, doe gij hun ook alzoo; (een ander dus in gelijken graad met ons; de Ouden hadden gezegd: egomet sum proximus mihi.) Doch, waartoe alles opgenoemd? Ik zou het halve Nieuwe Verbond moeten overschrijven, wilde ik de voortreffelijkheid van dit Liefdegebod, en deszelfs uitgestrektheid, door spreuken of voorbeelden in het licht stellen.
Het was echter verre, dat de nieuwe Wetgever des Menschdoms gestrengere lasten opgelegd, en dezelve met geen vinger aangeraakt zou hebben. Integendeel - wie beheerschte zijne driften meer, dan hij? Wie was meer tegen de verzoekingen, - wie meer tegen de felste smarten bestand? Wie beminde zijnen Evenmensch zoo hartelijk, als hij, maar door daden veel meer, dan door woorden? Wie betoonde het karakteristieke zijner leer, liefde tot armen, dwalenden en vijanden, meer, dan de man, die, te midden van een ongemakkelijk leven, beroofd van

{==577==} {>>pagina-aanduiding<<}
alle de genoegens van den middelstand, nog eene beurs voor de armen omdroeg, - die zijne voorbarige Leerlingen terughield van wraakoefening over eene plaats, die hem uit vooroordeel van Godsdienst had beleedigd, - die de Samaritanen, schoon van een verkeerd gevoelen, met vermaak onderrigtte, gaarne toesprak, en zelfs ten voorbeelde stelde, - die, eindelijk, voor zijne moordenaars bad!
En nemen wij de leer der Evangelisten en Apostelen aan, dan zullen wij versteld staan over dat wonder der Liefde, dat jezus, de Eersteling aller schepselen, die van Eeuwen herwaarts onnoemelijke zaligheid in den schoot des Vaders gesmaakt had, dat deze thans, gelijk een verachtelijke Lijfeigene, nergens eigendom, nergens eigenlijke huisvesting heeft, arm, veracht, en door de Grooten gehaat, zijn leven doorbrengt, en eindelijk den hoogst verachtelijken, allersmartelijksten kruisdood sterft, om het anders verlorene Menschdom te redden, om het met de Godheid weder te verzoenen, om in hunne plaats de schuld der misdaden te dragen; - dan, zeg ik, bereikt dit Ideäal eene oneindige grootheid, waarbij de grootste menschen, die de Geschiedenis ons teekent, als in het niet verdwijnen.
Beschouwen wij nu nog ten slotte, doch kortelijk, de voortreffelijke Harmonie, waarin de wezenlijke Natuur en het denkbeeldige Schoon tot elkander in de gewijde Schriften des Nieuwen Verbonds staan. Wij zagen, volgens schiller, dat de naïveteit, op zichzelve staande, ligt tot platheid en gemeenheid, en het sentimentele, of de streving naar het Ideäal, in dat geval spoedig tot winderigheid, of zelfs tot dweeperij, vervalt. Doch dit is in beide opzigten geenszins het geval met het Nieuwe Verbond, deze rijke bron voor beide die hoofdsoorten van denkbeelden. De Schrijvers hebben bij al hunne natuurlijkheid van uitdrukking, bij al het geringe hunner afkomst, eene waardigheid en deftigheid van stijl, welke niet eigenlijk sierlijk of bloemrijk, maar altijd gelijkmatig is, en meermalen aan het

{==578==} {>>pagina-aanduiding<<}
verhevene grenst. Zoo is ook op dezelfde wijze het hooge denkbeeld, waarmede zij ons hunnen Meester, het Ideäal aller volkomenheid, afschetsen, geheel vrij van alle overdrevenheid en dweeperij. Hij kastijdde zijn ligchaam niet nutteloos, maar genoot de gaven Gods met mate, en was zoo verre van geestdrijverij en dweeperij verwijderd, dat men zijne al te gemeenzame en ongedwongene handelwijze zelfs, onder de in schijn gestrenge Farizeërs, als bewijzen tegen de waardigheid van zijn' persoon wilde doen gelden. - Zoo is dan de bundel der gewijde Schriften zelve, waarvan wij spreken, nergens zoo plat of laag van stijl, dat daarin niet zekere waardigheid zou doorstralen, noch de Hoofdpersoon zoo verheven, dat hij niet, schoon in grootheid verre boven alle bekende stervelingen staande, ons allen echter een treffelijk beeld van ware menschelijke waardij zou kunnen opleveren. Deze onverklaarbare, heerlijke overeenstemming van de in schijn zoo geringe Schrijvers met hun in den eersten opslag geheel bovenmenschelijk voorkomend Ideäal - waarbij echter altijd de eersten de Natuur in al hare zuiverheid, het tweede de volmaaktheid in haren geheelen omvang uitdrukken, - is een, zoo mij dunkt, onwedersprekelijk bewijs, dat deze Boeken van de leiding dier hoogste volkomenheid getuigen, welke altijd, zoo wel in de Natuur, als in de Voorzienigheid, de verhevenste einden door de eenvoudigste, doch schoonste middelen bereikt.
En wat is nu één dier heerlijke doeleinden, van welke wij er zoo velen ten duidelijkste in het schenken dezer Openbaring ontdekken? Zou het niet der Godheid waardig en voor het menschdom allerbelangrijkst zijn, wanneer er een middel gevonden werd, waardoor de thans zoo uiteenloopende gemoederen der menschen ten minste in één punt, en wel in het belangrijkste, dat men zich denken kan, in het bereiken hunner bestemming, vereenigd werden?
Wij zagen toch, dat het volstrekt uiteenloopende der beginselen van den Reälist en Ideälist den één al datgeen als

{==579==} {>>pagina-aanduiding<<}
hersenschimmig en gelukstorend doet verwerpen, waaraan de ander alle zijne krachten besteedt; terwijl deze het geluk, waarnaar de Reälist streeft, als laag en des menschen verhevene Natuur onwaardig, verwerpt. Alle stelsels der Wijsgeeren stieten, vernamen wij verder, steeds tegen deze klip; doch, hetgeen de Godheid zelve openbaart, moet voor alle hare kinderen, hoe onderscheiden ook in inborst en denkwijze, wanneer zij slechts opregt naar waarheid zoeken, geschikt zijn. En nu sla men deze oorkonde op, waarin wij de Godheid meenden te vinden, zoo als zij tot de menschen spreekt.
Hier spreekt zij veel, zeer veel van belooningen, die den strever naar ware gelukzaligheid ongetwijfeld zullen te beurt vallen. Doch deze vergeldingen zullen niet grof zinnelijk, niet geschikt zijn om ons edeler deel te onderdrukken, ons aan de aarde te boeijen. Een ander leven zal ons die heerlijke uitzigten schenken, dat de verfijning en veredeling onzer zielsvermogens eene steeds toenemende mate van geluk, steeds aan onze zedelijke verhooging geevenredigd, zal ten gevolge hebben.
Aan den anderen kant vindt hij, die naar volkomenheid zonder opzigt op geluk streeft, hier niet min rijkelijk voedsel. Het geheele leven, lijden en dood van den grooten Hoofdpersoon des Nieuwen Verbonds is een voorbeeld, een Model, naar 't welk zij hunne pogingen hebben in te rigten om niet van het spoor te dwalen. En zou dit voorbeeld hun niet hoog genoeg zijn! Het afschijnsel van Gods heerlijkheid, het uitgedrukte beeld zijner zelfstandigheid niet verheven genoeg! Plato zeide eens: ‘Wanneer de Deugd zigtbaar op aarde verscheen, dan zoude elk, door bare schoonheid getroffen, zich tot haar wenden, om haar te bewonderen.’ Wel nu, kniel neder, sterveling! zij is verschenen. En, bewonder de nederigheid van dat inbegrip aller volkomenheid! niet zichzelven, (uitgezonderd in zeer enkele gevallen) stelt hij tot den Typus van navolging voor den deugdgezinden; neen, de Godheid alleen.

{==580==} {>>pagina-aanduiding<<}

Zijt gij dan, mijn Broeder, meer gesteld op het bezit van wezenlijke goederen, dan van hersenschimmen; bevredigt u slechts het geluk, maar een geluk voor groote zielen, dat zich niet tot de armzalige wisseling van het ondermaansche bepaalt, maar uwe ziel in vrijheid stelt van de eeuwig rustelooze schokken der menschelijke driften, en van de eb en vloed der Fortuin: zoo kom hier, en zie u eene Eeuwigheid van heil geöpend; eene dubbele, rijkelijke, volle mate zal u toegemeten worden, zoo gij slechts de pligten, die jezus voorschrijft, en die toch zelve geheel niet willekeurig zijn, maar juist uw geluk hier op aarde bedoelen, volbrengt, of, zoo veel uwe krachten toelaten, poogt te volbrengen.
En gij, wiens ruimere ziel misschien meer omvat, misschien edeler gronden koestert, dan de Reälist, doch door de zwakheid uwer natuur, door het al te reusachtige uwer ontwerpen, dezelve ligt minder volbrengt, hier wordt ook u de ruimste, doch tevens veiligste baan geöpend. Wees volmaakt - wees barmhartig, gelijk God het is! Zie, ja wel op de zedelijke wet in uw binnenste; dit is uw pligt; doch vertrouw niet al te vast op hare uitspraken; al te vaak kochten de driften haar om, dat zij kindermoord in China en Sparta, vadermoord bij de Noord-Amerikaansche wilden, en elders moord en menschenspijs vergunde, of onnatuurlijke driften oogluikend toestond. Zie op den inhoud aller volmaaktheid, God; zie op zijne uitgedrukte beeldtenis, die een mensch was, als gij; en uwe pogingen zullen beter bestuurd, zekerder, vruchtbaarder, en gewis niet minder verheven zijn, dan wanneer gij in het ijdel der bloote Ideälen rondzwerft, of alleen op een onpersoonlijk pligtgebod, waaraan in een oogenblik van drift uwe ziel ligtelijk eene andere duiding geeft, blijft turen.
ô, Mogt deze gewenschte vereeniging van alle liefhebbers van waarheid, echt geluk en ware volkomenheid eenmaal geene hersenschim meer zijn! Maar wat zeg ik - neen! eenmaal zal zij, in den uitgestrektsten omvang, met eenen zachten liefdeband, niet alleen de eerstelingen des

{==581==} {>>pagina-aanduiding<<}
menschdoms, de vergadering der Eerstgeborenen, de Heiligen, maar allen omvatten, dán, wanneer alle denkbeelden gezuiverd zijn, en alles tot Een gebragt, de Dood verstonden, en God alles in allen wezen zal!

Verhaal van eene merkwaardige genezing der hydrophobie (watervrees) door aderlating.

(Vervolg en slot van bl. 533.)

Toen ik de behandeling van mijnen patient begon, was ik voornemens, zoo als ik gezegd heb, om de praktijk van Mr. tymon, in zijn gelukkig geslaagd geval, in alle bijzonderheden te volgen, en daarom had ik eene hoeveelheid van 100 druppels tinctuur van opium en een lavement van 300 in gereedheid, om toegediend te worden onmiddellijk na de aderlating. Maar, ziende de verwonderenswaardige uitwerking der bloedaftapping alleen, en mij overtuigd bevindende, dat de ziekte, voor tegenwoordig althans, volkomen vernietigd was door de grootheid dier aftapping, besloot ik, de behandeling zoo eenvoudig mogelijk te houden, ten einde, wanneer de lijder volkomen herstelde, men met zekerheid mogt weten, waaraan hij zijn behoud verschuldigd was, en uit dien hoofde dezelfde behandeling der watervrees met zoo veel te grooter vertrouwen zou kunnen aangeprezen worden in toekomstige gevallen; een besluit, waarin ik te meer versterkt werd, toen ik hoorde, dat sommigen mijner vrienden, wier gevoelen alle achting verdient, het succes van Mr. tymon meer toeschreven aan de kwik, die hij gebruikt heeft, dan aan de aderlating.
Ik ben nu echter ten volle overtuigd, dat ik met veiligheid, wat de watervrees betreft, alle geneesmiddelen mogt hebben achtergelaten na de bloeding; doch, denkende dat de calomel en de opium, bij herhaalde giften toegediend, van alle middelen de geschiktste zouden zijn, om het ligchaams-
{==582==} {>>pagina-aanduiding<<}
gestel in dien toestand te brengen, welke de wederkeering der ziekte allerminst zou begunstigen; en dat, indien de lijder, in weerwil van het veelbelovend vertoon, dat hij nu maakte, niet volkomen herstelde, er zekerlijk gezegd zou worden, dat ik hem te kort gedaan had, door in eenig opzigt af te wijken van eene geneeswijze, die gebleken was zoo gelukkig te zijn in de hand van Mr. tymon: zoo werd ik te rade, mij in zoo verre naar dezelve te voegen, dat ik hem vier greinen calomel en een grein opium liet geven om de drie uren.
De eerste pil had hij ingenomen een kwartier vóór 6 ure, doch onmiddellijk daarna weder uitgeworpen, gevolgd van eenig water. Eene tweede was hem gegeven vijf minuten vóór 6 ure, die binnen bleef. Hij sliep daarop tot 7 ure; toen dronk hij nog wat water, en had een' natuurlijken stoelgang. Dit was eene andere omstandigheid, die mij bevestigde in het geloof, dat de kwaal volkomen en voor altoos was te ondergebragt; alzoo ik te voren in mijne eigen praktijk nooit zulk een verschijnsel, als eene natuurlijke werking van het voedselkanaal is, gezien, of er in eenig ziekteverhaal, met betrekking tot de watervrees, van gelezen heb.
Ten 9 ure nam hij eene andere pil in, en wederom eene ten 12 ure; ook vervolgde hij met te sluimeren, en met water te drinken zoo dikwijls het hem beliefde.
Woensdag den 6den Mei (den 2den dag) 6 ure voor den middag. De patient had eenen goeden nacht gehad, en dikwijls water gedronken. De pols was 84. Het vel koel. De tong zuiver aan de kanten. Eenige overblijfselen der betel, die hij te voren, eer hij ongesteld werd, gekaauwd had, bedekten het middelste gedeelte. Hij had dien nacht wederom tweemaal ontlasting gehad; doch klaagde over hoofdpijn, en was niet geheel vrij van ongemak omtrent de maag.
Bij het bezien van het op gisteren afgetapte bloed, bevond ik het in 't midden geheel niet verheven, noch vertoonde het iets van 't geen men eene dikke of leerachtige

{==583==} {>>pagina-aanduiding<<}
huid noemt. De hoeveelheid van het eerst afgetapte, wanneer men iets voor de uitwaseming rekent, bedroeg 40 oncen, en van het laatste tusschen de 7 en 8.
Ten 9 ure voor den middag nam hij weder eene pil in, waarop weder eene ontlasting volgde, en een half uur daarna at hij 8 oncen sago. Hij is nu geheel bedaard, en kan de vragen, hem gedaan over zijn ongeluk, en de daarop volgende voorvallen, tot den tijd toe dat hij ongesteld is geworden, met naauwkeurigheid beäntwoorden.
Hij zegt, dat, 19 dagen geleden, (met insluiting des tegenwoordigen dags) toen hij om 4 ure na den middag wederkeerde van zijn eigen huis te Russapugtag naar zijnen Meester te Chowringhee, hij zag, dat een bedelaarshond eenen visscher aanviel, en hem beet. Veel volks liep daar ter plaatse bijeen. Hij kwam er ook alzoo bij; wanneer dezelfde hond op hem aanschoot, en, als hij, schielijk terugsnellende, voor hem uitliep, hem van achtere in zijn regter been beet, omtrent 6 duim boven den enkel, waar hij twee lidteekens aanwees, omtrent anderhalf duim van elkander staande, zonder eenig vertoon van ontsteking, of verdikking der huid. De hond, hem gebeten hebbende, is weggeloopen, en hij weet niet, wat er vervolgens van denzelven, of van den visscher, geworden zij. De wonden bloedden vrij wat; maar, niet zeer diep zijnde, heelden zij schielijk, zonder dat er iets opgelegd werd. Hij gebruikte geen geneesmiddel, behalve dat hij, op den dag toen hij gebeten was, een klein snippertje van een scharlaken kleed, (een geneesmiddel van het bijgeloof) bewonden in een stuksken van eene rijpe weegbree, had ingenomen, 't geen hem was opgegeven als een onfeilbaar tegengift tegen de besmetting van een' dollenhondsbeet. Hij had nooit iemand, de watervrees hebbende, gezien; en schoon hij hoorde, dat, die door eenen dollen hond gebeten waren, voor zulk eene ziekte blootstonden, kon de vrees daarvoor bij hem geen stand houden, en kwam de volgende dagen naauwelijks eens weder bij hem op. Hij behield zijne gewone gezondheid tot den 17den dag na den beet,

{==584==} {>>pagina-aanduiding<<}
wanneer hij zich loom, zwaarmoedig en lusteloos bevond, met gebrek aan eetlust, en dikwijls in de verbeelding, van honden, katten en jahalzen rondom zich te zien, gereed om hem aan te vallen. Desgelijks gevoelde hij toen prikkeling, ter plaatse waar hij gebeten was. Toen zijne stiefmoeder hem zijn ontbijt bragt, had hij een afschrik van het te eten. Hij nam echter nog zijn werk waar, om water uit eene bron te scheppen en aan huis te brengen, tot den middag toe; waarna hij het niet langer kon verdragen, water te zien, of hetzelve aan te roeren, wordende telkens ontrust, wanneer hij dat poogde te doen, door schrikbarende ingebeelde verschijnselen van onderscheidene dieren, gereed om hem te verslinden. Hij dacht nu voor 't eerst ernstig aan de ziekte van een' dollenhondsbeet, hield zich thans ten volle overtuigd, dat die de oorzaak was van zijne tegenwoordige ellende, en geloofde vastelijk, dat hij aan dezelve sterven zou. Hij at 's avonds niet, en dronk 's nachts geen water, in gevolge van de ijsselijke verschijnselen, die onophoudelijk zijne verbeelding beroerden. Den volgenden morgen waren alle zijne verschrikkingen vermeerderd; de kramp kwam er bij, met angst, met bezetting en pijn omtrent ingewanden en maag; en de genen, die bij hem waren, zeiden, dat hij voortging met in alle opzigten erger te worden, tot dat hij in 't Hospitaal kwam, in den toestand alreeds beschreven. Hij zelf kan zich niets duidelijk te binnen brengen van 't geen er dien ganschen dag gebeurd is. Hij kan zich eenigzins herinneren, dat hij op dien dag aan zijn eigen huis geweest is; maar hoe hij daar is gekomen, wanneer hij 't verlaten hebbe, of op welk eene wijze hij in het Hospitaal gebragt is, weet hij volstrekt niet. Het eerste, dat hij zich kan te binnen brengen, is 't drinken van sorbet; en hij zegt, dat hij sedert dien tijd geheel wel bij zinnen is geweest, en dat alle zijne angsten toen van hem geweken, en naderhand niet wedergekeerd zijn. Dit is nogtans
niet in allen deele naauwkeurig, daar hij bekent van de tweede aderlating niets te weten; 't geen toont,

{==585==} {>>pagina-aanduiding<<}
dat zijne ziekte toen in zoo verre was wedergekeerd, dat ze zijne verstandelijke vermogens beroerde.
Half 10 voorm. Klagte over koorts en hoofdpijn. Zijne oogen waren meer schemerende dan in den morgenstond. Geene andere toevallen keerden weder. 't Hoofd geschoren, en zes bloedzuigers aan elk der slapen aangelegd.
3 Ure na den middag. Hij nam eene pil op den middag, en nu weder eene. De bloedzuigers hadden veel bloeds ontlast. De hoofdpijn verdween. Omtrent den middag gebruikte hij weder 8 oncen sago.
9 Ure 's avonds. Had 2 uren geslapen. De pols 80. Nam eene andere van de genoemde pillen. Overvloedige gal-ontlasting. Klaagde steeds over duizeligheid, maar geen hoofdpijn.
Donderdag den 7 (derde dag) 6 ure voormiddag. Nam eene pil; had ten 3 ure eene geweigerd, zeggende, dat zijn mond zeer was, maar nam haar nu in. Was wat rusteloos geweest in den nacht; gaf wat galstoffe over in den morgenstond.
10 Ure voor den middag. Bij uitstek gekweld met overmatige afscheiding van gal, die hij dikwijls van boven en van onderen ontlastte in eene groote hoeveelheid en van eene donkergroene kleur. De pols 110. Eenige hitte in het vel; in zijn gelaat blijken van ongemakkelijkheid; verhitting over den onderbuik, maar geheel verschillende, naar zijn zeggen, van de vorige pijn omtrent de maag. Men schreef hem voor een pint aftreksel van camille, dat veel gal afvoerde. Ten 11 ure 8 grein calomel, en ten half 12 jalappe en magnesia, van elk een dragma. Door de werking dezer middelen had hij in den avond veel verligting; maar zijn klagen hield nog aan, verhinderde zijne nachtrust, en het was noodig.
Op Vrijdag morgen ten 8 ure, (vierde dag) de verdere ontlasting van gal te bewerken door senebladen, manna en cremor tartari, en een lavement van conjee, om plaatselijke ongemakkelijkheid te matigen; de pols alleen 80, en

{==586==} {>>pagina-aanduiding<<}
zacht. Hij at een watermeloen in den nacht; had grooten toevloed van speeksel in den mond.
Zaturdag, den 9den (vijfde dag). Had eenen goeden nacht gehad; de buitengewone afscheiding van gal was opgehouden; riep om spijze; maar ik stond hem alleen rijst en sago toe; hij weigerde melk. Hij scheen nu vrij te zijn van alle ongemak. Na dezen tijd is er niets merkwaardigs bij hem voorgevallen. Hij had veel eetlust; doch ik stond hem alleen spijze uit het plantenrijk toe. Verscheidene avonden had hij wat verhitting in het vel, en wat verhaasting in den pols; maar schielijk verdween zulks door het gebruik van het koude bad, en gedurig open lijf te houden.
Maandag, 18 Mei (veertiende dag.) Hij had nu gedurende eenige dagen een gewoon Hospitaal-diëet gehouden. En bevindende zich wel in alle opzigten, gaf hij zijn verlangen te kennen, dat men hem nu liet vertrekken, om weder te keeren tot zijne gewone bezigheden. Maar, daar het weder thans bij uitstek heet is, (staande de thermometer dagelijks op 95-100) heb ik hem overgehaald te blijven tot het begin van den regentijd. Ik zal hem dan mogeiijk overreden, om bij mij en in mijnen dienst te blijven; opdat men niet, zoo ik hem liet vertrekken, en het gebeurde, dat hij, aan welke ziekte het dan ook zijn mogt, intusschen kwame te sterven, zou mogen zeggen, dat hij eindelijk toch aan de wederkeering der watervrees ware gestorven.

Mijne betrekking, als Chirurgijn bij het Hospitaal der Inboorlingen te Calcutta, gedurende de laatste achttien jaren, mij de gelegenheid verschaft hebbende om de ziekte te zien, die maar weinige menschen in eenig Land overvalt, en niet minder dan 17 of 18 gevallen van dien aard onder mijne waarneming gekomen zijnde in dat tijdperk, in alle welke mijne eerste ondervindingen en vooruitzigten, met uitzondering van het laatste geval, (waarvan wij handelen) maar al te ongelukkig en al te volkomen bewaarheid

{==587==} {>>pagina-aanduiding<<}
zijn, - zal men mij, denk ik, van geen te groot zelfvertrouwen kunnen beschuldigen, wanneer ik zegge, dat ik niet wel kan misgetast hebben aangaande de ware aanwezigheid der watervrees.
In Mr. tymon's gelukkig geslaagd geval verdwenen de toevallen alleen trapswijze; sommige derzelven hielden aan zelfs tot den 4den dag; en, daar opium, kwik en antimonium gedurende al dien tijd gebruikt zijn, en des lijders gestel duidelijk reeds onder den invloed van de kwik was, eer men zeggen konde, dat hij bevrijd was van zijne kwaal, zou men in het denkbeeld kunnen vallen, (en dit had werkelijk plaats bij sommigen, met welken ik over dit onderwerp gesproken heb) dat de genezing boven alles aan de kwik, en niet aan de aderlating, zou moeten worden toegeschreven.
Dr. berry zelfs, aan wiens zeldzame en lofwaarde zucht ter bevordering van nutte wetenschap, zelfs bij het sluiten van eenen langen en roemvollen loop in publieken dienst, de wereld verpligt is voor de bekendmaking van de, tot dien tijd toe zonder wedergâ, gelukkige genezing, zegt er van: ‘dat de aderlating het leven van mason redde, door het geweld der ziekte te verminderen, en den weg te banen voor de werking van geneesmiddelen, die algemeen, in alle vorige gevallen, zonder vrucht gebruikt waren.’
Dat de eerste aderlating, in het door mij te voren vermelde geval, volkomen, schoon niet op den duur, alle toevalien deed ophouden, is bewezen, zoo ik denke op de duidelijkste wijze, uit de zes volgende merkwaardige omstandigheden: 1. Uit het wegnemen van de kramp; 2. de ruime ademhaling; 3. de herstelling van het vermogen om vochten door te zwelgen, en het afzijn der vreeze voor derzelver aannadering; 4. het verlangen naar, in stede van den afschrik voor, stroomende frissche lucht, of togt; 5. de van zelve komende neiging tot buiksontlasting; 6. het vermogen van te slapen. - Alle deze ondubbelzinnige aanduidingen van herstel grepen plaats gedu-
{==588==} {>>pagina-aanduiding<<}
rende, of onmiddellijk na, de eerste aderlating; en, daar geene derzelven ooit te voren eenig lijder aan de watervrees te beurte viel, uitgezonderd wanneer zijn droevig lijden naar het einde liep, wanneer zij veeleer aanduiden een geheel verval van levenskrachten, dan eene vermindering der ziekte, schijnt het niet meer dan billijk, de zes opgegevene bijzonderheden toe te schrijven aan een geneesmiddel, dat nooit te voren gebruikt was op die wijze, zoo als hier geschiedde, - of, indien 't gebruikt wierd, ongelukkig niet op eenen tijd werd aangewend, dat het nog nut kon doen.
Toen, na verloop van twee uren, eene wederkeering der ziekte werd gedreigd, werd de kracht van het geneesmiddel wederom ten duidelijkste gestaafd; eene tweede bloedaftapping, tot bezwijming toe, stuitte oogenblikkelijk den voortgang der toevallen; en, eer er een enkel greintje medicijnen gebruikt was, bluschte zij voor altoos de ziektegesteldheid uit; wat het dan ook zijn moge, waarin de besmetting gelegen zij.
Deze twee zaken blijken dan ten volle bewezen te zijn; namelijk, dat de ziekte was de watervrees, en, dat de genezing bestond in aderlating alleen.
Maar, niettegenstaande dit voorbeeldeloos welgelukken, ben ik niet zoo sterk met dit middel ingenomen, van te gelooven, dat de aderlating in alle gevallen de watervrees zal genezen. 't Is waarschijnlijk, dat er een tijdpunt is in 't beloop dezer ziekte, buiten 't welk zich de genezende kracht van dit middel niet kan uitstrekken.
Bij het inzien van mijne aanteekeningen, die ik bewaard heb van veertien gevallen van Hydrophobie, bevind ik, dat acht der lijders stierven, binnen de 6 uren na hunne aankomst. In deze gevallen kan ik niet gelooven, dat aderlating goed zou gedaan hebben. Maar bij de overige zes, welke nog 11, 13, 15, 20, 36 en 49 uren na hunne aankomst geleefd hebben, is 't gewis redelijk te gelooven, dat dezelve drie of vier van hen zou behouden hebben. In een geval echter, anderzins zoo hopeloos, kan het

{==589==} {>>pagina-aanduiding<<}
naauwelijks eenigen lijder benadeelen, dat de aderlating beproefd worde, in welk tijdperk der ziekte hij ook zijn moge.
't Zal echter noodig zijn op te merken, dat enkel eene ader te openen, en eene aanmerkelijke hoeveelheid bloeds af te tappen, hier niet voldoende kan zijn. De ader moet geöpend worden met eene groote opening; het bloed moet er levendig en onbelet uitvloeijen, tot bezwijming toe.
't Is ondertusschen ten hoogste aanmoedigende, te weten, dat in die drie (*) gevallen, waarin men op de aderlating, als het voorname, of als het éénige middel, vertrouwd heeft, dezelve aan onze hoogste wenschen volkomen voldaan heeft. Bij andere gelegenheden, behalve de proef met veel olie, gebruikte ik opium in groote mate, kwik, kamfer, koppen, 't Galvanismus, en een lavement van laudanum en aftreksel van tabak; doch alles te vergeefs. Geen van allen verzachtte eenig toeval, uitgezonderd de twee laatste, die zekerlijk de kramp deden afnemen; en daarom, wanneer naderhand de aderlating te laat mogt aangewend worden om te kunnen slagen, zou ik nog wel deze twee laatste aanprijzen, schoon niet magtig om den dood te weren, als middelen om den ongelukkigen patient met minder lijden te laten sterven, dan eenig ander ding, mij bekend.




Iets over de vaccine en kinderpokken. Door R. Landskroon, Stads Med. Doct. te Purmerend (*).

Daar, in de laatstverloopene maanden, de kinderziekte in onze stad, en derzelver omtrek, een aanzienlijk getal

{==590==} {>>pagina-aanduiding<<}
kinderen, en ook eenige volwassenen, heeft aangetast, waarbij het gerucht zich verspreid heeft, dat kinderen, voorheen met het beste gevolg gevaccineerd, ook daarin gedeeld hebben; terwijl mij tevens gevallen zijn voorgekomen, dat menschen, anders de koepokinenting toegedaan, door dit verspreid gerucht zwarigheid maakten hunne kinderen te doen vaccineren, en de ondervinding leert, dat dergelijke verhalen, hoezeer ook van waarheid ontbloot, niet zelden de schadelijkste gevolgen hebben; zoo kan ik niet voorbij, aan de daarin belangstellenden (waaronder eenigen mijner kunstgenooten, die zich tot informatie bij mij hebben vervoegd) te verzekeren, dat ik geen één voorwerp heb aangetroffen, hetwelk, gedurende mijn negenjarig verblijf alhier, door mij is gevaccineerd geworden, dat in deze kinderziekte heeft gedeeld; en dat kinderen, aan die ziekte lijdende, bezocht zijn door anderen, die vóór eenige jaren zijn gevaccineerd, zonder dat zij door dezelve zijn aangedaan.

{==591==} {>>pagina-aanduiding<<}

Waarschijnlijk is dit van waarheid ontbloot verhaal zijn oorsprong verschuldigd aan hetgene alhier veelvuldig heeft plaats gehad, dat een aantal kinderen door de waterpokken (varicella) zijn aangedaan, waarin ook de voorheen gevaccineerden hebben gedeeld, en die ten onregte door sommigen voor ware pokken zijn aangezien, waarbij ik verscheidene reizen tegenwoordig geweest ben. Ook zijn mij een paar gevallen voorgekomen, alwaar kinderen, voorheen gevaccineerd, door de kinderpokken waren aangetast; maar waarbij men twijfelachtig geweest was, of het vaccineren wel naar behooren was geslaagd.
Op verzoek van den Wel Eerw. Heer honig, vaccineerde ik drie van zijne kinderen, welke reeds eenige jaren te voren door andere Geneeskundigen waren gevaccineerd geweest; zijn Eerw. meende aan één dezer kinderen de gewone kenmerken niet gezien te hebben; bij hetzelve kwamen nu de koepokken met de gewone kenmerken geregeld op, en leverden de beste stof, waarmede ik andere kinderen, met een goed gevolg, vaccineerde; terwijl bij de andere kinderen de inentingswondjes met den vierden dag verdwenen waren. Het is waarschijnlijk, dat dit eerste kind door de kinderziekte vroeg of laat zou zijn aangetast geworden, wanneer de inenting niethervat was; en hoe dikwerf zal dit niet wel het geval zijn, dat kinderen, hoe zeer gevaccineerd, maar bij welke de stof niet behoorlijk gewerkt heeft, naderhand door die ziekte werden aangedaan? Hoe dikwerf wordt niet de inenting tweeen meermalen herhaald zonder gewenscht gevolg, waarbij men ons niet vergunt dit te hervatten, uit hoofde dat sommige ouders in het denkbeeld verkeeren, dat zoodanige kinderen geene vatbaarheid voor pokken hebben: daar nu naderhand dezelve veelal door de kinderziekte worden aangedaan, verzekert men soms, het zijn gevaccineerde kinderen; en anderen, dit hoorende, worden daardoor versterkt in het vooroordeel tegen de Vaccine.


{==592==} {>>pagina-aanduiding<<}

Het beleg van Aubigny.

(Vervolg en slot van bl. 551.)

Intusschen hadden, zoo velen der medgezellen van den Graaf uit het gevecht ontkomen waren, niet zonder moeite de stad bereikt, en de schrikkelijke mare verkondigd. De Gravin had eenige oogenblikken noodig, om zich van dezen verdoovenden slag te herstellen, - maar ook slechts eenige oogenblikken; daarna trad zij onder de verzamelden, en sprak: ‘Mijn zoon is gevangen; maar zijne boeijen zijn roemvoller, dan menige overwinning; hij draagt dezelve wegens overloopende en onbedwingelijke liefde tot zijnen Koning, en wegens het vertrouwen, der edeldenkende jeugd eigen, - het vertrouwen, dat loffelijke gezindheden, deugdzame oogmerken en grootmoedige daden altijd met gelukkig gevolg bekroond worden. Den man konden deze boeijen ten verwijt strekken; den jongeling adelen zij slechts te meer. Ook leeft hij immers nog; en ik ben verzekerd, God zal hem behouden, zal hem mij en u teruggeven: want Hij kan den braven laten zinken, ja, maar niet ondergaan. In onze gezindheden en ondernemingen behoort dit ongelukkig voorval niets te veranderen.’ - De Gravin begaf zich nu weer op alle posten, versterkte ze in moed en goeden wil, en gebruikte alle mogelijke voorzorg, ten einde de stad eenen tweeden storm te doen uithouden. Daarmede was de avond aangebroken; zij hield met de haren den gewonen openlijken godsdienst, begaf zich vervolgens ter rust, en hare vrouwen verklaarden des anderen daags, dat zij werkelijk eenige uren zeer gerust geslapen had.
Als zij des morgens vroeg weer onder de bezetting verscheen, vond zij, volgens hare orders, de bres hersteld, en alles ingerigt, om eenen nieuwen storm met goed gevolg weerstand te bieden. Ondertusschen zag men eenen statelijken ridder, met eenig gevolg en alle kenteekenen van een plegtig gezantschap, uit het vijandelijk heer op de stad aankomen, en zonder verwijl gehoor bij de Gravin verzoeken. Zij liet de poort openen, en, omgeven van allen, die zich te dezer plaatse bevonden, den Gezant tot zich brengen. Het was de Hopman sericourt, een even zoo schrander als welmeenend man, en

{==593==} {>>pagina-aanduiding<<}
des Maarschalks eerste Adjudant. Hij naderde clementine met eerbied, terwijl hij begon: ‘Gravin! Mij is de eer vergund, met u over het ontslag uws zoons te handelen. De grootmoedige vijand, tot wiens gevangen hem het geluk der wapenen heeft gemaakt, stelt zijn lot geheel in uwe hand, en zal hem nog heden de vrijheid schenken, onder de voorwaarden, door dit geschrift aan de hand gegeven.’ Hierbij overreikte hij eenen eigenhandigen brief van den Maarschalk.
De Gravin opende den brief, en las hem met luider stemme voor. Hij behelsde niets, dan in korte, zeer stellige bewoordingen, de verklaring: haar zoon zou haar terug gegeven worden, zoodra zij de stad overgaf; geloofde zij in geweten verpligt te zijn, zich van den eed, aan hendrik gedaan, niet te laten ontslaan, zoo konden zij en haar zoon, zonder krenking hunner personen, en op hun woord van eer aan dezen oorlog geen verder deel te zullen nemen, zich uit de stad, en vervolgens uit het land, werwaarts zij wilden, begeven; weigerde zij nog langer de overgaaf, zoo trof haren zoon onverwijld de straf, welke hij als verklaarde vijand der wettige regering, en schuldig aan hoogverraad, verdiend had - namelijk den dood.
De Gravin en al de aanwezigen kenden den Maarschalk genoeg, om dit voor geene ijdele bedreiging te houden. Het hart der moeder brak; zij moest ondersteund worden, om niet neer te zinken. De diepste aandoening en eene algemeene stilte heerschten eenige oogenblikken. Toen de Heldin vervolgens het woord nemen wilde, weergalmde van alle kanten, als uit éénen mond, het geroep: ‘Geef de stad over! red uwen zoon!’
Dit geroep scheen haar op eenmaal hare krachten en haren vorigen heldenmoed terug te geven. ‘Hoe! gij trouwe burgers, gij waardige wapenbroeders van mijn' zoon - riep zij - hoe! wilt gij, wat u eeuwig heilig zijn moet, der voorbijgaande belangstelling in mijn bloed opofferen? wilt gij vaderland, eere en trouw verzaken, om jegens een enkel geslacht grootmoedig te schijnen? Nimmer! Mijns zoons dood is besloten: hij zal zich aan zijn noodlot edel weten te onderwerpen, zoo God geene redding zende. Maar de Regtvaardige in den hemel zal haar zenden; mijn geloof zegt het mij, hij zal ze zenden!’ -
De naast bijstaanden vielen haar met herhaalde voorbeden in

{==594==} {>>pagina-aanduiding<<}
de rede; zij voer des te levendiger voort: ‘Kunt gij, zelfs voor een oogenblik, van mijn' zoon verwachten, dat hij ons voor zijne redding danken zou? Nimmer! Het geschonken leven zou hij als een last dragen; ons zou hij, onzer zwakheids- en lafheidshalve, aanklagen; nimmer vergaf hij het ons, dat wij hem, ten ergste genomen, den triomf eens roemvollen, voorbeeldigen doods voor het regt en zijnen Koning ontroofd hadden. Wilt gij hem den lauwer ontrukken, welken hem het geluk welligt nooit weer zoo heerlijk biedt? wilt gij vijandiger tegen hem handelen, dan zelfs deze onze oproerige tegenstrevers? Zij versieren zijn hoofd met de burger- en heldenkroone; en gij zoudt ze hem ontrukken?’
Hier werd zij ten tweedenmale door het luid geroep gestoord: ‘Neen! neen! wij zullen er alles aan wagen om hem te redden! En kunnen wij het niet, zoo zullen wij zijnen dood op het bloedigst wreken, en, hem wrekende, met hem vallen!’
‘Zoo,’ riep clementine, ‘zoo handelt gij waardig uzelven; zoo ben ik er grootsch op, uw lot te deelen! Zweert mij, dat gij dezer gezindheden getrouw blijven, dat gij, moet het zijn, aan onze goede zaak dit aardsche leven, en alles wat u hetzelve kon waard maken, opofferen wilt. Ik ga u met mijn voorbeeld voor, ik zweer het - hier voor den Alwetenden, en bid zijnen toorn over mij af, indien ik wankele of mijnen eed ongetrouw worde!’
Deze heldenmoed deelde zich oogenblikkelijk aan allen mede, en met roerende plegtigheid herhaalden zij de gelofte. Thans gebood de Heldin, met eenen wenk, stilzwijgen, en keerde zich, met hemelglans op het gelaat, tot den verbaasden Afgezant: ‘Ik heb voor u wijders geen antwoord, Mijnheer!’ zeide zij. ‘Spoed terug naar het leger, en berigt als eerlijk man, wat gij hier gezien en gehoord hebt.’ - Bewogen, van het stuk gebragt, doordrongen van de grootheid dezer tooneelen, was de Hopman niet in staat iets te antwoorden. Met ongehuichelden eerbied, met ootmoedige hulde boog hij zich op de eene knie, kuste de hand der Gravin, en verwijderde zich zwijgend.
Langzaam, en met hevigen tweestrijd in het binnenste, ging hij ter stad uit. Zijn gansche hart was omgekeerd, en alles verscheen hem thans in een ander licht, dan voor nog slechts

{==595==} {>>pagina-aanduiding<<}
weinige uren. Eindelijk kon hij niet nalaten zichzelven te bekennen, zoo sprak, zoo leed, zoo handelde men slechts voor eene goede zaak; en met dusdanige gezindheden kwam hij in het leger aan.
De Maarschalk, omgeven van zijnen staf, verwachtte hem met ongeduld. Men had eenen langeren tegenstand naauwelijks mogelijk geächt, en bestormde den Hopman, die zwijgend en nog diep bewogen in den kring stond, met driftige vragen. Sericourt begon getrouwelijk te berigten, wat hij gezien en gehoord had. Door het vertellen zelf verhief zich zijne ziel, en nu schilderde hij met klimmende en eindelijk wegslepende welsprekendheid; schilderde met eenen adel des gevoels, welke zich in meerdere of mindere mate aan alle aanwezigen moest mededeelen. En als hij nu eindelijk aan het besluit des tooneels kwam, en berigtte, hoe zich de Gravin, een hooger wezen gelijk, tot hem gewend, en de laatste beslissing medegedeeld had, zoo kon hij, niettegenstaande allen wederstreven, de tranen niet meer terughouden, welke zijnen oogen plotseling uitborsten.
De blikken aller tegenwoordigen, die tot hiertoe vast op hem geslagen geweest waren, zonken thans naar den grond, en er ontstond eene langdurige stilte, welke niemand zelfs door eenige beweging in staat was te storen. Sericourt, door deze werking zijns berigts boven alle persoonlijke belangstelling verheven, brak deze stilte het eerst, terwijl hij den Maarschalk nader trad, mannelijk bij de hand vatte, en in de woorden uitbrak: ‘ô Mijnheer, en gij zoudt uwen gevangen nu nog ten dood kunnen veroordeelen? Neen, verre zij het van u, verre van mijnen grooten Generaal, zijnen duurgekochten, voor eeuwen verworvenen roem, door zulk eene daad te bevlekken! verre, voor eene vrouw in adel der ziele en grootheid der zelfverwinning te wijken! Waarlijk, de nakomelingschap moest anders, wanneer zij uwe daden las, tot den wensch zamenstemmen: Jammer, jammer, dat deze groote man voor Aubigny slechts gewond werd en niet sneuvelde!’ -
Onuitsprekelijke angst om haren vriend en zijn noodlot, dat, gelijk zij wist, in deze oogenblikken beslist werd, had rosalie even zeer verheven boven hetgeen de welvoegelijkheid en het gebruik vorderen. Zij was, reeds spoedig na sericourt's binnentreden in de tent, mede derwaarts gekomen,

{==596==} {>>pagina-aanduiding<<}
en, daar zij schroomvallig aan den ingang bleef toeven, niet bemerkt. Thans kon zij niet meer terug blijven; zij zonk voor haren vader neer, en riep: ‘Genade! genade!’ -
Hier bemerkte men eene gansche verandering op het gelaat des Maarschalks, en een streven tegen menschelijker gewaarwordingen, hetgeen zelfs door zijne hevigheid deed zien, hoe zeer deze de overhand bij hem begonnen te krijgen. Ondertusschen trad de oudste der vergaderde Oversten, een waardig en van allen vereerd man, vooruit: ‘Ja, genade,’ zeide hij, ‘genade voor den dapperen jongeling, genade en vrijheid! Maar voor mij, en, zie ik regt, voor het grootste deel dezer vergaderinge, meer dan dit - verbindtenis met hem en zijne zaak, voor welke ik op eens mijn gansche hart verwarmd gevoel, en die niet onregtvaardig zijn kan, daar zij zulke verdedigers vindt; terwijl wij van alle kanten ontwaren, dat de meesten der onzen voor de hunne slechts door list, verdrukking, leugen en wreedheid werken. Wie, als ik, gezind is, die hebbe ook mijnen moed, voor den dag te treden, en het vrijuit te bekennen!’
Deze verklaring veroorzaakte eene algemeene verwarring in de vergadering, en bij niemand grooter dan bij den Maarschalk zelv'. Reeds scheen het, dat zijne gramschap op nieuw en des te geweldiger uitbersten zou, als een gerucht voor de tent alles stoorde, en men eenen Officier, dien la chatre des vorigen dags met eenig geleide op verkenning had uitgezonden, ijlings zag binnen treden. De jongeling was geheel met stof bedekt, en zijne krachten schenen bijna uitgeput. ‘Ik breng de onverwachtste en meest verwenschte boodschap,’ begon hij. ‘Hendrik is met een heir in aantogt, door het gerucht op twintigduizend man begroot. Hij heeft marschen gemaakt, of hij vleugels aan had. De bosschen hebben zijnen togt tot hiertoe bedekt gehouden, en, daar bijna deze gansche streek hem aankleeft, zijn alle onze kondschappers opgevangen. Thans is hij geene halve dagreis meer verwijderd. Ik zelf heb van de hoogten zijne voorhoede gezien, die vrolijk, als ten dans, daarheen trekt. Ik heb op leven en dood gereden, om, zoo spoedig eenigzins mogelijk, kondschap te brengen.’
Dit nieuws veranderde alles. De Maarschalk stond weinige oogenblikken in donker nadenken verdiept; daarna trad hij tot

{==597==} {>>pagina-aanduiding<<}
genen ouden Bevelhebber, greep zijne hand, en sprak: ‘Ik geef u regt; aubigny is niet slechts van dezen oogenblik af aan vrij; maar ook eene zaak, die zóó verdedigd wordt, en vrienden, als gij zijt, gewint, kan niet kwaad zijn. Wie het anders inziet, kome er voor uit!’
Dan, niemand scheen het anders in te zien; veeleer vielen hem allen toe, en wij moeten het daarlaten, hoeveel deel hendrik's nadering aan deze plotselinge verandering der gezindheden, bij den Maarschalk en verscheidene der overigen, had. Als la chatre geene tegenspraak, maar veeleer ige toestemming vond, riep hij: ‘Zoo leve dan hendrik de vierde, welken God door voorspoed en onbewegelijke trouw der zijnen als regtmatigen Koning van Frankrijk bevestigt! Laten wij ijlen, om hem van onze verkleefdheid te overtuigen. Graaf aubigny moge hem tegenvliegen, en hem onze hulde brengen; ik zelf ijle, zijne boeijen te slaken.’
Hij spoedde zich ook werkelijk naar de tent, in welke de geketende Graaf standvastig en gelaten zijnen dood verbeidde, en des te zekerder verbeidde, daar hij den Maarschalk zelv' thans zag binnentreden. Hoe stond hij derhalve verbaasd, als deze hem ijlings op vrije voeten stelde, omarmde, en narigt van alles gaf, wat ondertusschen was voorgevallen! Verrukt vloog de Graaf te paard, en riep overluide: ‘Hij zelf, hij zelf komt, om de getrouwe stad te helpen! Hem zal ik zien! hem zelven! Vrede zal ik brengen al den mijnen, al den zijnen!’
Zoo joeg hij voort, stootte na eenige uren reeds op de voorhoede van hendrik, en kwam omstreeks den tijd des middags op de, toen nog met gras bewassene, hoogten, die Berry van Orleans scheiden. Hier werd hij op eenmaal door den vrolijksten aanbiik verrast. Om zijn heir deszelfs tegenwoordige besteniming des te moediger en krachtiger tegen te voeren, had hendrik beneden in het dal doen halte houden; en allen, van den voornaamsten tot den geringsten, rusteden juist gedurende de grootste middaghitte uit, en genoten een vrolijk en zoo rijkelijk maal, als de matige voorraad, die te verkrijgen geweest was, toeliet.
De Graaf stond een oogenblik, om zich op het verrukkend gezigt te vergasten. Thans kreeg hij eenen kleinen kring van

{==598==} {>>pagina-aanduiding<<}
heerlijk gekleede legerhoofden, die vrolijk en gespraakzaam in de rijen rondgingen en overal met luid gejuich ontvangen werden, in het oog, en onder dezelven merkte hij in het bijzonder een zeer schoonen jongen man op, die zich bovenal door vriendelijke toespraak van allen, en door een zeer hoogen witten vederbos, onderscheidde. ‘Die,’ riep hij, ‘ja, die is mijn Heer en Koning! Dat is het sieraad, om hetwelk zich alle zijne getrouwen moesten verzamelen!’ En bij dezen uitroep klopte zijn hart door de onrustige vreugde en aangename siddering, welke elk welgezinde gewaarwordt, wanneer hij een rijkshoofd nadert, die een groot vorst en teffens metderdaad een edel mensch is.
Men vernam den Graaf. Hij gaf een teeken, dat hij iemand te spreken verlangde. De bevelhebber van den voorpost meldde hem bij den Koning aan. Hendrik, vol van de levendigste blijdschap, riep hem toe: ‘Welkom! welkom, dappere aubigny!’ De Graaf wilde op de knie nederzinken, terwijl hij met de innigste roering der ziel in de woorden uitberstte: ‘ô Mijn Koning! eer ik u zag, was het mijn trots, voor u te sterven: nu zal het teffens mijne vreugde zijn!’ De Koning trok hem aan zijn hart; en de dappere borst, crillon, zwoer met de belagchelijkste eeden, dat hij en zijne moeder gedaan hadden, wat hen allen beschaamde.
De Koning vraagde nu bepaalder, wat den Graaf tot hem voerde. ‘Door la chatre's overloopers,’ zeide hij, ‘weet ik alles, wat tot gisteren voorgevallen is; zeg mij alzoo slechts, waardoor gij zoo spoedig weer bevrijd, en waarom gij mij tegengekomen zijt?’ - De Graaf gaf het verlangde berigt, en hendrik hief de oogen ten hemel, en sprak: ‘Ik dank u, ô mijn God, voor deze nieuwe genade! Gij ontheft mij van de smarte, het bloed van deze mijne kinderen te ve gieten!’ Vervolgens riep hij: ‘Nu op! op, onzen vrienden te gemoet, de ouden en de nieuwen!’
Hij gaf het teeken tot den optogt, en reed voor zijn heir uit. Aubigny riep hij aan zijne zijde. Zij spraken van de heldendaden der laatste dagen - dit was steeds het eerste hoosddeel in hendrik's onderhoud; en de liefde was gewoonlijk het tweede. De Koning vernam naar menigerlei zaken, den Maarschalk betreffende; en zoo werd ook zijner dochter gedacht, en gezegde tweede hoofddeel was begonnen. Aubig-
{==599==} {>>pagina-aanduiding<<}
ny was veel te zeer minnaar en Franschman, dan dat hij zich niet zou verraden hebben, - eene ontdekking, over welke hendrik gansch niet gezind was zijne vreugde te verbergen.
De Maarschalk had intusschen sericourt naar de Gravin afgezonden, om haar van de bevrijding haars zoons, en deszelfs gezantschap bij den Koning, te verwittigen. Hoe veel twijfel zij ook in den beginne voedde, zoo werd haar dezelve toch geheellijk benomen; en nu eerst bemerkte men aan de, bijna voor haar leven gevaarlijke, werkingen der vreugde, wat het haar gekost zou hebben, den geliefden zoon op te offeren.
Gedurende dat de Heldin thans gereedheid maakte, haren Koning waardiglijk te ontvangen, had de Maarschalk zijne benden verzameld, en dezelven in de klemmendste redevoering tot verandering hunner gezindheden aangemoedigd, zoo wel als van zijn en der Oversten besluit verwittigd. Wat zijne welsprekendheid niet vermogt, werkten dit voorbeeld en het berigt des aantogts van den overwinnaar uit. Het volk, dat zoo zelden weet wat het wil, en bijna nooit waarom het iets wil, dat zich zoo gaarne aan de naaste behoefte overgeeft, wen het slechts in het voorbeeld der aanzienlijken zich een grond van verontschuldiging ziet geboden - het volk riep nu even zoo luid heil over den Koning, als het nog gisteren verderf over hem geroepen had. De Maarschalk liet thans zijne benden twee rijen vormen, en beval, zoodra de Koning naderde, het geweer neer te leggen, het hoofd te ontblooten, en knielend de uitspraak zijner genade af te wachten. Hij zelf trad, insgelijks ongewapend, aan derzelver spits. Rosalie, in treurgewaad, met verscheidene jonkvrouwen uit de stad, moesten den Koning tegentreden.
Zoodra deze de aankomenden bemerkte, steeg hij van zijn paard, beäntwoordde rosalies voorbeden op het vriendelijkste en met de opgeruimdste bevalligheid, nam vervolgens zelf haren arm, en geleidde haar dus verder. Nu kwamen zij tot den Maarschalk, die, even als zijne krijgslieden, met ontblooten hoofde daarstond, en, gelijk zij reeds gedaan hadden, op de knie wilde nederzinken. De Koning ving hem in zijne armen op. ‘Maarschalk!’ zeide hij, ‘wij zijn vrienden; ik vergeet alles, uitgezonderd uw berouw. Gij hebt Berry zoo heldhaftig bestuurd; ik wensch Orleans wel te doen, door het ook aan uw bestuur te vertrouwen. En gij, mijne kin-
{==600==} {>>pagina-aanduiding<<}
deren,’ riep hij overluid, terwijl hij zich tot de benden keerde en de armen naar hen uitbreidde, ‘staat op! spoedig staat op! Hoe zou een vader zijne kinderen in deze houding voor zich kunnen zien? Ook maakt de krijgsman zonder wapenen eene slechte vertooning: ras, grijpt toe, opdat wij op dezen schoonen dag allen in onzen besten tooi verschijnen! Zoo, regt, en nu voorwaarts, naar de lieve, getrouwe stad!’
Hij nam thans den Maarschalk aan zijne zijde, terwijl hij zich vriendelijk lagchend naar aubigny keerde: ‘Lieve Graaf! wilt gij wel bij deze schoone dame thans mijne plaats vervangen? Maar poog u ook door een regt aardig gedrag bij haar bemind te maken, opdat ik er eere mede inlegge!’
Thans bewoog zich de trein langzaam, en onder onophoudelijk vreugdegeroep, de stad tegen.
Gravin clementine zag van den muur met tranen van verrukking, wat er voorviel. Zij zelve begaf zich naar beneden, en reikte de sleutels den naderenden Koning. Deze ijlde uit de rij op haar toe, kuste haar op het voorhoofd, en riep: ‘Mevrouw! ik ken geene belooning, die uwer waardig ware, dan den roem, welken gij uzelve verworven hebt. Slechts om voor u niet als gansch arm en ondankbaar te verschijnen, sta ik u de Souvereiniteit af van deze stad, die gij zoo moedig verdedigd hebt; en deze Orde, met welke ik u versiere, kondige u der gansche wereld aan als de onsterfelijke heldin van aubigny.’
Met deze woorden nam hij zijn eigen ordeslint af, en omhing de Gravin daarmede. ‘Doch voor u, waardste Graaf,’ voer hij tegen aubigny voort, ‘voor u heb ik niets, dan mijne belangstelling. Zie mij van heden af als uwen vriend, of, wilt gij, als uwen vader aan! En opdat u blijke, dat het mij ernst is, zoo begin ik op het oogenblik de plaats van vader bij u te bekleeden. Mijnheer de Maarschalk, ik verzoek voor dezen mijnen zoon om de hand uwer dochter: zoudt gij ze mij weigeren?’ - Er behoeft wel niet bijgevoegd te worden, dat la chatre zijne toestemming met vreugde gaf, en het minnende paar een der gelukkigsten werd.
Deze dag wordt overigens nog heden als een Burgerfeest in Aubigny gevierd.
N.S.


{==601==} {>>pagina-aanduiding<<}

Gruwzaamheden der inquisitie te Goa.

(Door M. dellon.)

‘Het volgende verhaal levert eene naauwkeurige beschrijving van de onderaardsche gevangenissen, de pijnbank, de wijze van verhooren, en het Auto da Fe. Voor de getrouwheid van dit verslag bezitten wij het getuigenis van den Inquisiteur zelv', die in het jaar 1806 het voorzitterschap te Goa bekleedde, en die aan Dr. buchanan bekende, dat des Heeren dellon's beschrijving, over het geheel, juist was. De Heer dellon was te Goa voor de Inquisitie betrokken, en opgesloten in een' onderaardschen kerker van tien voet in 't vierkant, waar hij boven de twee jaar gevangen bleef, zonder iemand te zien, behalve den Cipier, die hem zijn' teerkost bragt; uitgezonderd wanneer hij in 't verhoor werd gebragt, verwachtende dagelijks ten brandstapel gevoerd te worden. Zijne voorgewende misdaad was, de Inquisitie van wreedheid beschuldigd te hebben, in een gesprek met eenen Priester te Daman, eene Portugesche stad in een ander gedeelte van Indië.’

Gedurende de maanden November en December, hoorde ik iederen morgen het gillen der ongelukkige slagtoffers, die de pijnbank ondergingen. Ik herinner mij, gehoord te hebben, vóór ik in de gevangenis werd opgesloten, dat het Auto da Fe doorgaans gevierd werd op den eersten Zondag in Advent, omdat op dien dag in de kerken dat gedeelte des Evangelies gelezen wordt, waarin gewag wordt gemaakt van het laatste Oordeel; en de Inquisiteurs laten zich voorstaan, door deze plegtigheid, een levendig zinnebeeld dier ontzaggelijke toekomst te leveren. Ik werd desgelijks overtuigd, dat er een groot aantal gevangenen, buiten mij, was; de diepe stilte, welke binnen de muren van het gebouw heerschte, mij in staat stellende het getal van deuren te tellen, die op de uren van den maaltijd geöpend werden. Intusschen gingen de eerste en tweede Zondagen van Advent voorbij, zonder dat ik van iets hoorde, en ik bereidde mij om nog een jaar van treurige

{==602==} {>>pagina-aanduiding<<}
gevangenschap te ondergaan, toen ik op den 11den Januarij uit mijne wanhoop werd opgewekt door het gerucht der wachten, die de grendels van mijne gevangenisdeur wegschoven. De Alcaide bood mij een kleed aan, dat hij mij beval aan te trekken, en mij gereed te maken om hem op te wachten tegen hij terug kwam. Dit zeggende, liet hij eene brandende lamp in mijne gevangenis.
De wachten kwamen des morgens omtrent twee ure terug, en bragten mij buiten in eene lange galerij, waar ik een aantal lotgenooten vond, op eene rij tegen den muur geschaard. Ik plaatste mij onder de overigen, en welhaast voegden zich nog verscheidenen bij den treurigen hoop. Het diepe zwijgen en de stilte deed hen meer naar standbeelden dan bezielde ligchamen van menschelijke schepsels gelijken. De vrouwen, die in gelijken smaak gekleed waren, werden in eene aangrenzende galerij geplaatst, waar wij haar niet zien konden; doch ik merkte op, dat een aantal personen afzonderlijk op eenen afstand stonden, vergezeld door anderen, die lange zwarte kleederen droegen, en die van tijd tot tijd voor- en achteruit wandelden. Ik wist toen niet, wie dezen waren; doch ik werd naderhand onderrigt, dat de eersten de slagtoffers waren, veroordeeld om verbrand te worden, en de anderen derzelver biechtvaders.
Nadat wij allen tegen den muur dezer galerij geplaatst waren, ontvingen wij elk eene groote waskaars. Vervolgens bragt men ons een aantal kleederen van geel laken, met het kruis van St. Andries daar voor en achter op geschilderd. Dit wordt de San Benito genaamd. De andermaal gevallen ketters dragen eene andere soort van opperkleed, de Samarra genaamd, welks grond is grijs. Het beeld van den lijder is daarop afgeteekend, geplaatst op brandende toortsen, met vlammen en booze geesten rondom. Vervolgens werden kappen voor den dag gehaald, Carrochas genaamd, gemaakt van bordpapler, spits als suikerbrooden, geheel overdekt met duivels en vuurvlammen.
De groote klok der Cathedraalkerk begon even vóór zonneopgang te luiden, hetgeen als een teeken diende om het volk van Goa te waarschuwen, om de grootsche plegtigheid van het Auto da Fe te komen beschouwen; en nu deden ze ons een voor een de galerij verlaten. Ik merkte, toen wij in de groo-
{==603==} {>>pagina-aanduiding<<}
te zaal kwamen, dat de Inquisiteur bij de deur zat, met zijnen Secretaris achter zich, en dat hij elken gevangen stelde in handen van een bijzonder persoon, die zijn wacht zou zijn naar de plaats der verbranding. Deze personen worden Peten of Doopheffers genaamd.
Mijn doopheffer was de Kommandeur van een schip. Ik ging met hem mede, en, zoodra wij in de straat waren, zag ik, dat de Processie voorgegaan werd door de Dominicaner monniken; die deze eer genieten, omdat St. Dominicus de Inquisitie stichtte. Op dezen volgden de gevangenen, die achter elkander liepen, elk zijnen doopheffer op de zijde hebbende, en eene brandende waskaars in de hand. De minst schuldigen gaan vooraan; en, daar ik voor geen derzelven doorging, waren er velen, die den voorgang op mij hadden. De vrouwen waren met de mannen dooreen gemengd. Wij liepen allen blootsvoets, en de scherpe steenen der straten van Goa wondden mijne teedere voeten, en deden het bloed stroomen; want zij lieten ons de voornaamste straten van Goa doorwandelen, en wij werden overal beschouwd door eene tallooze schare volks, dat van alle oorden van Indië was te zamen gevloeid om dit schouwspel bij te wonen; want de Inquisitie draagt zorg, het lang te voren, in de verwijderdste gemeenten, aan te kondigen.
Ten laatste kwamen wij aan de kerk van St. Franciscus, voor ditmaal bestemd tot de viering van het Geloofsbedrijf. Aan den eenen kant van het altaar stond de Groot-Inquisiteur en zijne Raden, en aan den anderen de Onderkoning van Goa en zijn Hof. Al de gevangenen moesten zitten, om eene leerrede te hooren. Ik merkte op, dat die gevangenen, welke de verschrikkelijke Carrochas droegen, het laatst van de Processie binnenkwamen. Een der Augustijner monniken beklom den kansel, en predikte een kwartier uurs. Het sermoen gesloten zijnde, gingen twee lezers, de een na den ander, den kansel op, en lazen de vonnissen der gevangenen. Mijne blijdschap was uitstekend, toen ik hoorde, dat mijn vonnis was, niet verbrand te worden, maar galeislaaf te zijn voor vijf jaar. Na de vonnissen gelezen waren, riepen ze de ongelukkige slagtoffers op, die bestemd waren der Heilige Inquisitie opgeofferd te worden. De afbeeldingen der ketters, die in de gevangenissen gestorven waren, werden te gelijker tijd voor den

{==604==} {>>pagina-aanduiding<<}
dag gebragt, derzelver beenderen besloten zijnde in kleine kistjes, met vlammen en duivels bedekt.
Nu trad een Officier van de wereldlijke regtbank vooruit, en vatte dezen ongelukkigen hoop aan, nadat zij elk een' ligten stoot op de borst van den Alcaide ontvangen hadden, om aan te duiden, dat zij verlaten waren. Zij werden toen naar den oever der riviere gebragt, waar de Onderkoning en zijn Hof vergaderd waren, en waar de brandstapel den vorigen dag was toebereid.
Zoodra zij aan deze plaats kwamen, werden de veroordeelde personen gevraagd, in wat Godsdienst zij verkozen te sterven; en, op het oogenblik dat zij deze vraag beäntwoord hebben, vat de scherpregter hen aan, en bindt hen aan een' paal in het midden van den brandstapel. Des daags na de teregtstelling worden de afbeeldsels der dooden naar de Dominicaner kerk gebragt. De hoofden alleen zijn afgebeeld, (zijnde doorgaans vrij naauwkeurig geteekend; want de Inquisitie houdt uitnemende portretschilders tot dit einde na) omringd door vlammen en duivels, en beneden staat de naam en misdaad des verbranden.

Waarom klagen de geleerden, dat zij zoo weinig genoegen smaken in de wereld?

Sommigen hebben beweerd, dat het geluk, hoe zeer in soort onderscheiden, in even gelijke mate over geheel het menschelijke geslacht verspreid is. Ingevolge dier stellinge, worden de klagten van den geleerde geöordeeld, niet meer gegrond te zijn, dan die des daglooners. Meer geruchts gaat er inderdaad in de wereld uit van de rampen des dichters en des mans van letteren, dan van de tegenspoeden des koopmans en des fabrikeurs. Het is, intusschen, niet zoo zeer de grootere menigte of de meerdere zwaarte der onheilen der eersten, welke dezelve ter kennisse van het algemeen brengt, maar hunne gewoonte om alle hunne gedachten en bedrijven op het papier te zetten. De ambachtsman heeft de koorts, of verliest eenigen van zijn gezin; in het verborgene stort hij een traan, en de wereld ziet zijne droefheid niet; terwijl quintilianus, even alsof het iet zeldzaams ware, het verlies van vrouw en kinderen aan

{==605==} {>>pagina-aanduiding<<}
de late nakomelingschap overlevert. Een kwaaddoener wordt naar een afgelegen oord gebannen, en men hoort niet meer van hem; en ovidius, om eene misdadige liefde in ballingschap gezonden, tracht den traan des medelijdens te wekken in de afgelegenste eeuwen.
Ondanks de aannemelijkheid dezer aanmerkingen, zal een onpartijdig waarnemer zich genoodzaakt vinden te erkennen, dat, indien de rampen der geleerden niet zwaarder zijn dan die van andere menschen, het gevoel daarvan doorgaans levendiger is. Dezelfde kieschheid van gevoel, welke hen voor verstandelijke schoonheid bijzonder vatbaar maakt, doet hen van de gewone wederwaardigheden des levens een sijner gevoel hebben.
Lieden van letteren bevinden zich, voor het meerdergedeelte, in eenen staat van ingespannene gedachten; terwijl dezulken, die met minder verfijnde werkzaamheden zich onledig houden, dikmaals (hoezeer ook sommigen aan de algeheele werkeloosheid der ziel mogen twijfelen) in eenen staat van verstandelijke ongevoeligheid zich bevinden; en indien het geluk alleenlijk in de ziel huisveste, moet ieder gering toeval de bedaardheid eener ziele verstoren, die immer in overdenking is verzonken.
De vermaken der geleerden zijn de zoodanige, welke ontstaan uit de beschouwing van grootheid, nieuwheid en schoonheid; vermaken van de zuiverste en verhevenste soort. Misschien is er geen waarlijk gelukkiger toestand dan die van een man van vernuft, ten tijde als hij ingespannen zijne aandacht gevestigd houdt op de beschouwing van eene dezer drie bronnen van verbeeldingsvermaak; maar zelfs de zuiverheid en voortreffelijkheid dezer vermaken dienen in het einde ter aanleidinge tot ellende voor hunne najagers. Nimmer zal onze tegenwoordige toestand gedoogen, dat enkel verstandelijke genietingen alle onze zorge en aandacht bezig houden; en wanneer de ziel van hare denkbeeldige gelukzaligheden tot de werkzaamheden terugkeert, welke hare vereeniging met het ligchaam gebiedt, dan wordt de overgang van het hoogste vermaak tot sinakeloosheid en wanlust de grond van eenen trap van ellende, evenredig aan den trap van verloren geluk.
Het vernuft heest altijd de volmaaktheid ten voorwerpe; maar volmaaktheid wordt in menschelijke zaken niet gevonden. Diensvolgens wordt het vernuft misnoegd over de onmogelijk-
{==606==} {>>pagina-aanduiding<<}
heid om datgene te verkrijgen, waarop het bestendig het oog heeft. Aldus lijdt het reeds in de aszonderinge van het boekvertrek; doch, bij zijne wederkeering tot de verrigtingen en bezigheden des werkzamen levens, valt de volmaaktheid, door hetzelve bedoeld, nog veel zeldzamer in het oog. Voorwerpen, welke, voor lieden van dagelijksch verstand, aangenaam of onverschillig zijn, vertoonen zich aan den man van vernust als wanstallig en onbehagelijk, om reden dat zij afvallen bij dat beeld van volmaaktheid, in de verbeelding gevormd, tot hetwelk, als eene regelmaat, alles gewoonlijk te huis gebragt, en waarmede het vergeleken wordt. Aldus dient schranderheid van opmerkinge ter ontdekking van verborgene wanstalligheden, even gelijk het vergrootglas eene vlek bemerkt, waar het ongewapende oog niets dan schoonheid ziet.
Gewoonlijk houdt zich de man van studie met ernstige bezigheden onledig; altijd leeft hij, het oog op eenig doel gevestigd houdende. Alle andere menschen besteden hunnen meesten tijd aan gemak, vrolijkheid en vermaak. Somtijds wordt de man van studie uit zijn boekvertrek gehaald, gewoonteshalve, of op aanhoudend verzoek, om deel te nemen aan de gewone uitspanningen des levens. Met tegenzin en beschroomdheid gaat hij derwaarts: want in de dagelijksche gezelschappen kan hij niet uitmunten, en elke aftrekking beschouwt hij als eenen hinderpaal tegen de bereiking van zijn hoofddoelwit en wenschen; en met hartzeer keert hij terug, omdat, in het uur van gezellige verkeering of gastmaalsligtzinnigheid, zijne verdiensten werden over het hoofd gezien, en op zijn gezag geene acht werd geslagen.
De onderscheidene oorzaken van de klagende gemoedsgesteldheid der geleerden, tot hiertoe aangewezen, kunnen op dezelve geenerlei oneer doen nederdalen; nog andere oorzaken, echter, zijn er, even aannemelijk, doch meer onteerende.
Zij die hunne vorderingen in kennis en geleerdheid telkens trachten uit te breiden, hebben daarbij tevens ten oogmerke, hunne waarde te vergrooten en roem te behalen. Elke stap, welken hij op den weg der vorderinge doet, doet den boezem des letteroefenaars van een hooger deakbeeld van zijne eigen verdienste zwellen, en versterkt hem in de bewustheid van eigen waardigheid. Maar de wereld draagt geene kennis van elke nieuwe aanwinst, welke de geleerde in zijn boekvertrek

{==607==} {>>pagina-aanduiding<<}
doet. Diensvolgens vergroot hij zijnen eisch op eerbied, voor dat zijne medgezellen eenige vermeerdering van verdienste vernemen. Aanspraak op eerbied zich aan te matigen, zonder dat de gegrondheid dier aanmatiginge wordt erkend, is diep vernederende voor eenen zoeker van letterroem. Diensvolgens is hoogmoed voor den geleerde eene rijke bron van onvoldaanheid.
Ieder najagenswaardig oogmerk heeft eene groote menigte najagers. Eigenaardig beschouwen mededingers elkander als vijanden, over en weder hunne onderscheidene wenschen dwarsboomende. Nergens wordt deze naijver zoo veelvuldig ontmoet, noch is dezelve heviger, dan onder de zoekers van letterroem. De geleerde is aldus een nijdigaard, en, volgens des Hekeldichters aanmerking, heeft geen Siciliaansche dwingeland eene grievender foltering dan den nijd verzonnen.
Het zij deze de ware oorzaken der klagten en der onverduldigheid der geleerden zijn, dan niet, zeker is het, dat zij, die de middelen tot het meeste geluk in handen hebben, dikmaals de grootste ellendelingen zijn. Eén gevolg van uitgebreide nuttigheid mogen wij uit deze aanmerkingen afleiden: ‘Dezulken, welken het vuur des vernufts en de vruchten der geleerdheid geweigerd zijn, mogen zichzelven gelukwenschen, dat, indien zij de voordeelen van vernuft en geleerdheid derven, zij ook van derzelver onaangenaamheden bevrijd zijn, en dat deze onaangenaamheden doorgaans derzelver voordeelen te boven gaan.’

Sophia, of de schoone blinde.

Zedelijk Verhaal.

Door Mevrouw Isabelle de Montolieu.

Ik had een vriend van mijne kindschheid, dien ik beminde, zoo als men zijnen vriend bemint in dien gelukkigen leeftijd, wanneer de vriendschap eene zoo ruime plaats in het leven beslaat. Naauwelijks konde ik toen twee uren zonder karel zijn, en het was nu ten minste dertien jaren verleden, dat wij elkander niet gezien hadden. Mijn oogmerk niet zijnde, mijn eigen leven te beschrijven, is het noodeloos te verhalen, welke zeer gewone omstandigheid in den loop van het leven deze langdurige scheiding veroorzaakt had, even min als die ons

{==608==} {>>pagina-aanduiding<<}
voor eenige oogenblikken te zamen bragt. In het eerst schreven wij elkander brieven, zoo lang als een arm; alle jaren werden zij korter en zeldzamer; eindelijk schreven wij zoo goed als in het geheel niet; doch het gevoel, welk onze harten verbond, bleef onveranderd; het herleefde bij mij met veel levendigheids, toen mijne bezigheden mij terug riepen naar het land, welk ik op mijn twaalfde jaar had verlaten, en waarin karel nog woonde. Ik vernam, dat hij ongehuwd was, en een aangenaam huis bewoonde, in de nabuurschap van eene kleine stad, bij eenen oom, dien hij in deszelfs ouden dag oppaste. Ik streelde mij met de gedachte van hem te komen verrassen en eenigen tijd bij hem te vertoeven; maar het oogmerk en de lengte mijner reize waren bepaald; niet vroeger dan twee dagen vóór mijne tehuisreis kon ik dit plan ten uitvoer brengen.
Ik ging op reis naar zijne woonplaats; naar gelange ik dezelve naderde, verdwenen de jaren, sinds wij elkander het laatst gezien hadden, zoo volkomen uit mijnen geest, dat ik in goeden ernst geloofde, hem altijd met hetzelfde vuur bemind te hebben; ik vergat alle de gelukkige dagen, welke ik verre van hem had beleefd, en de dag, op welken ik hem zou wederzien, dacht mij alleen dien naam te verdienen; ook vergat ik, dat dit geluk slechts eenige uren zou duren, en mijn hart liep het oogenblik vooruit, dat ik hem in mijne armen zou drukken. Ik kwam, ik deed mij aanmelden, en vond mijnen vriend even gul, even hartelijk als in de dagen onzer kindschheid. Zouden wij elkander herkend hebben, indien wij elkander toevallig ontmoet waren? Hierop durf ik geen ja zeggen; maar het scheen mij toe, alsof wij nog dezelfde waren, toen hij mij voorsloeg, met hem eene wandeling te doen in een' fraaijen tuin achter het huis; ik volgde hem met even veel vreugde als in den tuin, welke voormaals het tooneel onzer spelen was geweest. Duizend bijzonderheden van den verleden tijd en van de gelukkige jaren onzer kindschheid vertoonden zich straks aan onze verbeelding. De zachte weemoed der eerste ontmoeting werd vervangen van de opgeruimdheid, door onze herinneringen ontstaan; wij praatten beiden te gelijk. ‘Weet gij nog wel, herinnert gij u, hoe gij-in de boomen klauterde, over de slooten sprongt?’ enz. enz. En weinig scheelde het, dat wij niet wederom het zelfde deden.

{==609==} {>>pagina-aanduiding<<}
Allengskens, echter, hield ons babbelen op, om vervangen te worden van een bedaarder gevoel, gemengd met eene soort van treurigheid, die ook hare zoetheid had. Bij het geluk van elkander weder te zien kwam een verward gevoel van leedwezen, rakende die jaren onzer zorgelooze kindschheid, die onherroepelijk verloopen waren; van die jaren, die geene herinneringen dan van onschuld en vermaak achterlaten, waarin zoo weinig noodig is om gelukkig te zijn, waarin de onaangenaamheden zoo spoedig vergeten worden, waarin alles ondervinding en genieting tevens is, waarin men zijne ligchaamskrachten voelt groeijen, zijne zielsvermogens zich ontwikkelen, waarin de zoo zuivere en zoo ware gevoelens der natuur en der vriendschap alleen het hart vervullen, en de oogenblikken zoo zalig doen verloopen. Gelukkig, en zoo spoedig van dat der onstuimige en oproerige driften vervangen levensperk! En evenwel, wat al schoone dagen, te midden dezer onstuimigheden, schenkt niet de Voorzienigheid aan den genen, die er genot van weet te hebben met de eenvoudigheid der kindschheid! Ik leerde in dezen avond eene groote waarheid; dat er, namelijk, geen toestand, hoe hard dezelve moge wezen, geen rampspoed is, (knaging des gewetens alleen uitgezonderd) waarvoor men geene schadeloostelling en vergoeding kan vinden, wanneer men dezelve met kloekmoedigheid en volharding zoekt, en zich niet aan de wanhoop overgeest. Hoe vele menschen verwenschen het leven om ingebeeld hartzeer, of om onheilen, welke een oogenblik kan vergoeden! De wezenlijk ongelukkige is bijkans altijd de meest gelatene; hij vindt sterkte om een onherstelbaar ongeluk te dragen, en in zijne smarten zelve ontdekt hij eindelijk eene voordeelige zijde. Ik was er nog onkundig van, en het was toen niet, dat ik deze wijze aanmerkingen maakte; alle denkbeeld van smarte was verre van mij verwijderd, en de wereld en het leven schenen mij het aardsche paradijs in deszelfs oorspronkelijke schoonheid. Het was een der schoonste
lentedagen, een dier volmaakt zuivere en heldere dagen, op welke men gemakkelijker ademhaalt, op welke het aanwezen ligter is; aan de zijde van mijnen vriend, geärmd rondwandelende in den fraaijen tuin, ondervond ik een gevoel van geluk, zoo vreedzaam en zacht, dat het, eenigermate, een denkbeeld zoude hebben kunnen geven van het geluk des toekomenden levens. De Natuur scheen

{==610==} {>>pagina-aanduiding<<}
in feestgewaad getooid te zijn; eene frissche en levendmakende lucht omringde ons, en blies ons den geur der bloemen tegen; de boomen waren met dezelve bedekt, en vertoonden zich als veelkleurige ruikers; de schoone amandel- en de schitterende perzikboom, met hunne rozekleurige kransen, zetteden nieuwen luister bij aan het sneeuwwit der peren- en kersenboomen, wier ligte bloesems flodderende voor onze voeten vielen, en ons op een bloemtapijt deden wandelen; de nog bekoorlijker appelboom slingerde bevallig zijne takken, met knoppen van gemengeld wit en purper bedekt, doormengd met bladeren van het eerste groen. Boven onze hoofden zongen de vogelen hunne minnezangen; de vlinder met bont fluweelen vlerkjes vloog van bloem tot bloem. Alles rondom ons vertoonde een bezield, verrukkelijk schouwspel, waarin ik mij bekoorlijk verlustigde. Eensklaps, als ware het om mijne opgetogenheid nog te verhoogen, liet zich eene melodie hooren, die van den hemel scheen neder te dalen; na eenige akkoorden op een welgestemd klavier, zong de innemendste, de welluidendste stem, met eene onbeschrijfelijke uitdrukking, deze strophe, die met mijne verrukking op dat tijdstip zoo volkomen zamenstemde:

ô! Wat is Natuur bevallig, 
Daar ze ons hart tot blijdschap wekt; 
Zie haar prachtig en lieftallig 
Door den bloemendos gedekt. 
't Pluimgediert, door 't lommer zwierend, 
't Schoon der lieve Lente vierend, 
Zingt, al dartlend, ginds en weêr; 
Ik, zoo lang ik leef op aarde, 
Zing de goedheid, loof de waarde 
Van den God, dien ik vereer. 

In den toestand van mijn hart zoude er niet zoo veel noodig geweest zijn om mij sterk te treffen: ik haalde naauwelijks adem; ik voelde mijne oogen van tranen overloopen: In 's hemels naam, karel, riep ik, zijne hand drukkende, wie is de engel, die zoo zingt?
Het is ... het is eene blinde, antwoordde hij; en aan den toon zijner stemme kon ik hooren, dat hij even zeer geroerd

{==611==} {>>pagina-aanduiding<<}
was als ik. - Eene blinde? riep ik. Hemelsche goedheid! eene blinde verheerlijkt op zulken toon de schoonheid der Natuur en het geluk van aanwezig te zijn! Eene blinde, zegt gij? Is zij blind geboren, of bij toeval blind geworden? Kent gij haar?
Sinds drie jaren is zij mijn buurmeisje en mijne vriendin: ik zie haar dagelijks, en kan u verzekeren, dat ik uit hare gesprekken meer wijsheid, meer ware wijsbegeerte, meer gezonde, regtmatige en verhevene denkbeelden heb geschept, dan uit al wat ik gelezen had, eer ik haar kende. Zie dat huis, welk naast het mijne staat; op de tweede verdieping, waar de ramen open staan, daar is hare kamer. Inderdaad, eene fraaije ritournel, gevolgd van eene tweede strophe, lieten zich andermaal aan dien kant hooren: ik hoorde niets anders dan de stem; de woorden heb ik niet onthouden.
Is zij jong? vraagde ik mijnen vriend, toen zij was uitgescheiden: hare stem wijst het uit; dezelve is zoo frisch en zoo welluidende!
Zij is omtrent twintig jaren, antwoordde hij; zij was zeven jaren, toen de kinderziekte haar van het gezigt beroofde. - Ach God! riep ik; met dit ongeluk paart zich ongetwijfeld, dat zij zwaar geschonden is? IJsselijke ziekte! hare stem heeft zij behouden; maar, goede Hemel, welk een jammer!
Verre is het er af, dat sophia zou geschonden zijn, zeide karel met vuur; zij is bevallig, en die stem, welke gij zoo bekoorlijk vindt, is het niet meer dan hare gestalte; de wreede ziekte, die haar blind gemaakt heeft, was niet van de boosaardigste soort; eene toevallige ligte ongesteldheid in de oogen, ten tijde als zij ziek werd, voerde naar dat deel alle de kwaadaardigheid van het vergif; naauwelijks bespeurt men er elders de geringste teekens van, die veeleer de bevalligheid van haar gelaat vermeerderen; volmaakt ware haar aangezigt, indien hare oogen open waren. Helaas! zij zijn geheel gesloten; er is grond om te denken, dat zij zeer schoon moeten geweest zijn; de lange zwarte oogharen toonen, welke kleur zij moeten gehad hebben; maar dat is het ook al; deze eertijds zoo fraaije oogen zijn niet meer. Dikwijls heeft hare moeder mij verhaald, hoe sterk zij in het eerst begonnen te zwellen, en drie weken gesloten bleven; na verloop van dien tijd, de ziekte haren loop houdende, hield de zwelling op, maar de oogen van het kind gingen niet weer open. Naardien

{==612==} {>>pagina-aanduiding<<}
zij niet zeer ziek geweest was, was men niet bevreesd; intusschen zocht hare moeder het onbewee are ooglid op te tillen: oordeel over haren schrik, over hare diepe droefheid! de oogen waren er niet meer, en het ooglid viel voor altoos neder!....
Mijn vriend zweeg; op alle de trekken van zijn gelaat las ik den diepen indruk, welken dit verhaal op hemzelven gemaakt had; niet minder was die bij mij: Arme ongelukkige! riep ik droevig uit; nog zoo jong, en in een' eeuwigen nacht gedompeld! hoe groot moet hare wanhoop zijn!
Zoo dacht ik ook, zeide karel, en toen wij eerst kennis maakten, deed zij mij een teeder medelijden ondervinden, van bittere droefheid gevolgd; doch dit gevoel veranderde in bewondering, en daar ik haar altijd vrolijk en opgeruimd gezien heb, zelfs in hare eenzaamheid, in welke hare moeder en ik haar hebben waargenomen, zonder dat zij kon weten dat zij gezien werd, heb ik eindelijk met haar geloofd, dat God alle rampen kan vergoeden, en dat haar toestand inderdaad vergoed is. Dikwijls heeft hare moeder mij verzekerd, dat hare ouders honderdmaal bedroefder waren dan zij. Dit kind van zeldzame schoonheid was hun hoogmoed en hun afgod. ‘Ongegetwijfeld zijn wij er voor gestraft,’ voegde zij er nevens: ‘want God duldt geenen afgod; Hij kon denzelven geheel verbrijzelen, en mij voor altoos den naam van moeder ontnemen; mag ik murmureren, terwijl Hij mij mijne dochter heeft laten behouden, en, in zijne genade, in hare ziel een inwendig licht heeft ontstoken, 't welk haar vertroost over het licht, dat zij heeft verloren?’ Vervolgens verhaalde zij mij, hoe men, toen men overtuigd was dat er geene hoop meer was, zich bevlijtigd had, sophia allengskens aan haren staat van blindheid te gewennen; men liet het verband op hare oogen, hoewel het niet meer noodig was; in het eerst gaf men haar eenige hoop, welke men van dag tot dag verminderde, terwijl men tevens hare middelen van verstrooijing vermeerderde, en haar gewende, door haar verstand het zintuig aan te vullen, waarvan zij ontbloot was. Naar gelange van hare jaren had zij altijd blijken van veel verstand gegeven, en zij merkte alles op met eene scherpzinnigheid, die haar oneindig meer heeft doen onthouden, dan men van een kind van zeven jaren moest verwachten; maar zij was uitermate levendig, en diensvolgens

{==613==} {>>pagina-aanduiding<<}
zeer los, en zeer bedorven, inzonderheid door haren vader, die haar aanbad en haar ongeluk niet lang overleefde. Hare moeder kon zich geheel aan hare dochter toewijden, en deze zoo bestendige en aanhoudende zorg diende haarzelve tot de krachtigste vertroosting; sterker en teederder werd hare wederzijdsche verknochtheid. Ligt begrijpt men, dat sophia met zeer veel toegeeflijkheids werd behandeld; doch haar toestand maakte het noodzakelijk, dat haar vele dingen geweigerd werden, welke zij voorheen op het eerste woord sprekens verkreeg, en waarvoor men haar nu schadeloos zocht te stellen. Vóór haar ongeluk stelden weinigen belang in haar, dan hare ouders; die van andere jonge meisjes, hare schoonheid en aardigheid benijdende, trachtten, veeleer, gebreken in haar te vinden; thans verwekte zij eene algemeene belangstelling, en elk deed zijn best om er haar blijken van te geven. Steeds het voorwerp der teederste bezorgdheid, omringd, als 't ware, van eenen dampkring van gevoeligheid, goedheid en dienstvaardigheid, ontwikkelden zich in haar deze innemende hoedanigheden in den hoogsten graad. Zoude het hieruit alleen zich niet laten verklaren, waarom de blinden in het algemeen tamelijk opgeruimd en van een gelukkig karakter zijn? Zij zijn zoo verzekerd, dat zij deelneming verwekken, en nimmer aan zichzelven worden overgelaten! Hunne ziel is onophoudelijk voor de dankbaarheid geöpend; en de hulp, welke zij van anderen noodig hebben, moet hen noodzakelijk beminnelijk maken. Sophia is er een voorbeeld van; haar éénig doel was, op hare beurt, der zulken leven eenigzins te veraangenamen, die alles voor haar deden, het zij door hare volmaakte zachtzinnigheid en de eenparigheid van haar humeur, het zij door het aankweeken van haar verstand en talenten. Door telkens aan hare moeder te betuigen, dat zij niet ongelukkig was, en zulks met hare opgeruimdheid te bewijzen, werd zijzelve ten langen
laatste er van overtuigd; en deze zachte en stille doch bestendige opgeruimdheid, werd inderdaad hare hebbelijke gesteldheid. Zonder rijk te zijn, bezat zij genoegzaam vermogen om haar de middelen aan te schaffen, die haar lot konden verzachten en het leven dierbaar maken. Een bejaard geestelijke en een geleerd onderwijzer hebben beurtelings hare ziel en haar verstand verlicht door eene grondige beöefening van de verhevene waarheden van den Godsdienst, uit welke zij ha-
{==614==} {>>pagina-aanduiding<<}
re meest vertroostende denkbeelden heeft geschept, en door de wetenschappen en het lezen van boeken, voor eene vrouw berekend. Door geen uiterlijk voorwerp wordende afgetrokken, en zeer veel vermaak vindende in deze lessen, was zij onder dezelve dermate aandachtig, dat, wanneer hare leermeesters van haar gegaan waren, zij, bij hare moeder, woord voor woord alles herhaalde, wat zij gehoord had, zonder iets te veranderen; de moeder schreef het uit haren mond op, las het haar voor eer zij te bed ging, en 's morgens nadat zij was opgestaan; en dit was genoeg, om het in haar geheugen even naauwkeurig als op het papier te graveren. Gij hebt gehoord, hoe verre zij het in de muzijk gebragt heeft; het is dit bedrijf, waarin zij geheel vergeet, dat zij blind is: zij gelooft inderdaad te zien, hetgene zij met haar speeltuig en stem zoo treffelijk uitdrukt; met het grootste gemak herhaalt zij terstond de airtjes, welke zij eenmaal hoort; doch doorgaans komponeert zij nieuwe airtjes, en stelt er somtijds de woorden bij, wanneer het onderwerp haar bezielt; hiertoe behooren de verzen, welke zij daar even zong, en de muzijk is daarvoor zoo volkomen berekend, dat ik aan dezelve boven de stukken der grootste meesters den voorrang geef. Naardien zij veel tijd heeft en zeer werkzaam is, verzuimt zij de bezigheden harer sekse niet; het breiden, naaijen en knoopen houden haar dagelijks eenige uren bezig bij hare moeder: wanneer men voor haar de kleuren van zijde en kralen schikt, en dikwijls heb ik dit
gedaan, verwerkt zij die desgelijks met ongemeene handigheid. Sophia helpt hare moeder in onderscheidene takken van het huishouden; en, daar zij zichzelve wantrouwt, altijd bedachtzaam is en geene afleiding heeft, begaat zij minder misslagen en breekt minder huisraad, dan vele andere jonge meisjes met opene oogen. Zij heeft zich gewend aan zulk een' ligten en juisten gang, dat, ingevalle zelfs dat zij zich ergens aan stoot, het niet sterk genoeg zijn kan om zich te bezeeren; maar zij schijnt eene bijzondere tact te hebben, om de hinderpalen te gissen en te vermijden: zij heeft geen' gids noodig. Het overwinnen van deze zwarigheden streelt ook de eigenliefde; sophia bekent zulks met eene beminnelijke openhartigheid, en telt dit gevoel onder de voordeelen van haren toestand: ‘Al wat ik niet kan doen, of verkeerd doe,’ zegt zij, ‘is een gevolg van mijn ongeluk, en kan niet anders dan

{==615==} {>>pagina-aanduiding<<}
een teeder medelijden wekken; en al wat ik goed doe, veroorzaakt eene soort van bewondering, die haar vermaak heeft; ik zelve schep een zeer levendig vermaak uit bedrijven, zoo gemakkelijk voor alle anderen, en zoo dikmaals herhaald, dat zij er onverschillig door worden. Niet meer kan de fraaiste schilderij den bekwamen meester streelen, die dezelve vervaardigd heeft, dan het mij streelt, wanneer mijne moeder zegt, dat de naad van mijn naaiwerk regt loopt, dat in mijne kous geene steken gevallen zijn, en nog meer, wanneer ik haar een' kleinen dienst doen kan.’ Zoo geöefend en fijn is, bij voorbeeld, haar gehoor, dat, wanneer zij zelve of anderen iets laten vallen, zij, uit het geluid, over de plaats en den afstand kan oordeelen, en oogenblikkelijk het gevallene vindt.
Zoo is dan, zeide ik, uwe belangrijke sophia gelaten in haar treurig lot?
Zij is nog meer dan gelaten, hernam karel; zij is er zelfs vergenoegd in, en ik weet inderdaad niet, of zij wel zoude wenschen, haar gezigt niet verloren te hebben; ik wil hiermede niet zeggen, dat zij het tegenwoordig niet zou willen wederhebben, indien het mogelijk ware, nu haar karakter gevestigd is; maar haar oogappel is dermate vernietigd, dat deze hoop zelfs niet eens bij haar boven komt, en zij geen wonderwerk verlangt. ‘Wie weet,’ zegt zij, ‘voor hoe vele gevaren ik door deze heilzame bezoeking bewaard ben! Ik was een wild, los en verwaand meisje. Mijne zwarte oogen, zegt men, waren zeer fraai; het gaf mij reeds vermaak, dit te hooren zeggen; hoogst waarschijnlijk is het, dat ik, grooter wordende, eene kokette, ligtzinnig, onbedacht, en zekerlijk ongelukkig zou geweest zijn.’ En denkt gij niet, mijn vriend, dat sophia gelijk heeft? Hare denkbeelden, haar smaak, hare wenschen hebben eene andere rigting genomen; bijkans kent zij het kwade niet: hare ziel is als een ijsveld gebleven, door geenerlei windgeblaas geschonden; nooit heeft een stout of wellustig oog de hare met een' onaangenamen blos doen nederslaan; en indien eenige gesprekken van dien aard hare ooren kwetsten, zij zou ze niet begrijpen: want er zijn dingen, die door het gezigt alleen zich laten verklaren aan eene ziel, zoo onschuldig als die van sophia.
Hare moeder heeft het opzigt over hetgene haar wordt voorgelezen; hieruit begrijpt gij, dat hare boeken in verband staan met de reinheid harer gedachten. Dikmaals heb ik het geluk,

{==616==} {>>pagina-aanduiding<<}
haar in deze belangrijke bezigheid te vervangen, het zij te haren huize, of onder deze berceau, alwaar ik gelukkige uren heb gesleten met het doordringen in de schatkamer van sophia's ziel. Neen, hendrik, gij kunt u geen denkbeeld maken van de verhevenheid harer denkbeelden, de juistheid harer aanmerkingen, van de vaardig en scherpzinnigheid, met welke zij in den geest des Schrijvers weet door te dringen, en van de naauwkeurigheid, waarmede zij deszelfs gedachten ontwikkelt; het zijn de belangrijkste oogenblikken van mijn leven, in welke ik haar dezen geringen dienst bewijs, voor welken ik dubbel beloond ben. Somtijds ook heb ik verlof bekomen, tegenwoordig te zijn bij de lessen, welke zij aan eenige jonge meisjes uit de nabuurschap geeft, wier opvoeding verwaarloosd is; zij doet haar bij zich in hare kamer komen, onderkent haar aan den toon harer stemme, en onderhoudt haar over den Godsdienst en de zedekunde, zich naar de vatbaarheid van haar verstand schikkende, op eene zoo overredende en innemende wijze, dat het niet missen kan, of zij moet deze waarheden in derzelver hart graveren. Ook ontvangt zij dikmaals bezoek van vriendinnen van hare jaren, die haar iets voorlezen, met haar praten of kleine concerten maken; en deze gezelschappen, verlevendigd door hare opgeruimdheid en haar vernuft, zijn het grootste vermaak van deze jonge lieden; zij worden er beter en beminnelijker door; daarin toegelaten te worden, is de grond van voorrang bij jongelingen: want dit aanbiddelijk meisje wordt geëerbiedigd zoo wel als bemind in de zamenleving. Vrolijk bij jonge lieden, bedaard bij personen van rijpe jaren, wijs bij grijsaards, spreekt zij tot ieder in zijne taal, met eene betooverende stem, welke nieuwe bekoorlijkheid bijzet aan zoo eenvoudige, zoo zuivere, en fomtijds zoo verhevene uitdrukkingen.
Mijn vriend hield stil. -
(Het vervolg hierna.)





Op een' regenachtigen zomerdag.


't Vochtig zuijen 
Voert zijn buijen 
't Kille noorden te gemoet; 
Febus luister 
Kwijnt in 't duister, 
En derft leven, licht en gloed: 

{==617==} {>>pagina-aanduiding<<}

Winden blazen, 
Stormen razen, 
Gieren door het luchtruim heen; 
'k Zie hen kampen 
Met de dampen, 
Dik en zwaar geperst opeen: 
 
Hoor! hoe kraken 
Wand en daken, 
Waar der winden kracht op stuit; 
En 't geklater 
Van het water 
Paart zich aan dat woest geluid: 
 
Somber duister 
Vormt den luister 
Van den middag tot een nacht; 
Vogels zwijgen 
In de twijgen, 
En geen enkel bloempje lacht. 
 
Vreugdverstorend, 
Heilversmorend, 
Is elk beeld, dat ons begroet; 
Wind en regen 
Giert ons tegen; 
Barheid heerscht in ons gemoed. 
 
Ja, ons harte 
Staart, met smarte, 
Op dit worstlen der natuur; 
Wat ons streelde, 
Vreugde en weelde, 
Kwijnt en sterft met ieder uur. 
 
Regenvlagen! 
Droeve dagen! 
Gij wordt dan een treffend beeld 
Van ons kampen 
Met de rampen, 
Die ons hier zijn toebedeeld. 

{==618==} {>>pagina-aanduiding<<}

Tranen vloeijen 
En besproeijen, 
Als een springvloed, oog en wang; 
En schoon zuchten 
't Hart ontvlugten, 
Echter slaat de boezem bang. 
 
o, Mijn vrinden! 
Hoort de winden, 
Hoort het bruisen van den vloed: 
't Licht vlood henen, 
't Is verdwenen, 
En de nacht genaakt met spoed. 
 
Ingewijden 
Tot het lijden, 
Ziet uw beeldtnis hier gemaald! 
's Levens plagen 
Zijn als dagen, 
Door geen zonneglans bestraald. 
 
Maar, mijn vrinden! 
Deugdgezinden! 
Dit ontneem' ons moed noch kracht: 
Schoon verborgen, 
Rijst de morgen, 
Eenmaal, uit der tijden nacht. 
 
Dit te wachten 
Geeft weêr krachten 
Tot den kampstrijd met het lot: 
Ingewijden 
Tot het lijden! 
Uit ontbering kiemt genot. 
 
Ja, mijn vrinden! 
Stormen, winden 
Hebben eenmaal uitgewoed: 
Wat de smart u moge ontrooven, 
Blijft maar onverwrikt gelooven, 
Blijft vertrouwen: God is goed. 
 
Julij, 1814. 
w.h. warnsinck, bernsz. 








{==619==} {>>pagina-aanduiding<<}

Nederlandsch volkslied.


Wilhelmus van Nassouwen 
Was onzer vad'ren lied: 
Hun toevlugt, hun vertrouwen, 
Toen alles hen verliet. 
 
Toen 't wreed geweld van Spanje 
De moordbijl had gewet, 
Was 't Willem van Oranje, 
Die Neêrland heeft gered. 
 
Wilhelmus van Nassouwen 
Is nog het Neêrlandsch lied: 
Op hem rust ons vertrouwen, 
En hij begeeft ons niet. 
 
Het zaamvereend Europe 
Verplet de dwinglandij: 
Oranje, Neêrlands hope, 
Maakt Neêrland weder vrij. 
 
Na jaren bitter lijden, 
Na jaren hoon en schand', 
Mag juichend zich verblijden 
Het vrije vaderland. 
 
Verbrijzeld is de keten, 
Door Nederland getorscht; 
Nu smart en smaad vergeten... 
Zie d'afgebeden vorst! 
 
Zie, in zijn vaderoogen 
Blinkt deernis met ons lot; 
Zijn hart is diep bewogen.... 
En - in dat hart leeft God. 
 
Hem streelt geene ijd'le glorie; 
's Volks liefde is al zijn vreugd: 
De veder der historie 
Schetst eens zijn stille deugd. 

{==620==} {>>pagina-aanduiding<<}

Hoor, hoe van zijne lippen 
De troost der liefde vloeit; 
Hem zal geen zucht ontglippen, 
Die niet voor Holland gloeit, - 
 
Voor Holland, voor ons allen, 
Voor Hollands heil en eer: 
God ziet met welgevallen 
Op hem en Holland neêr. 
 
Hij dempt de bron der smarten, 
Den poel van twist en haat; 
Hem kloppen aller harten, 
Hem, aller toeverlaat! 
 
Het ééne woord: vergeven! 
Brengt Neêrland aan zijn' voet: 
Hij wijdt aan ons zijn leven, 
Wij wijden hem ons bloed. 
 
Ja, Willem van Nassouwen 
Zij steeds het Neêrlandsch lied! 
o God van ons vertrouwen! 
Begeef, verlaat hem niet! 
 
Hem, die in 't spoor der glorie 
Van d'eersten Willem treedt, 
De lat're schandhistorie 
Met eigen ramp vergeet! 
 
Hem, die de smarten lenigt, 
De tweedragt heeft geveld, 
De harten weêr vereenigt, 
En 't vaderland herstelt! 
 
Op hem rust ons vertrouwen! 
Neen! God begeeft hem niet! 
Wilhelmus van Nassouwen 
Is aller braven lied. 
 
24 Aug. 1814. 
spandaw. 



{==621==} {>>pagina-aanduiding<<}

Mengelwerk.

Verhandeling, over den schijndood.

De Mensch, dat pronkstuk der Schepping, wiens wording en vorming, wiens bestaan, wiens ligchamelijke bewerktuiging, wiens dierlijke huishouding, leven, welvaart, ziekte en dood aan den ijverigen Natuuronderzoeker zoo vele voorwerpen van het grootste gewigt opleveren, is ook dan zelfs, wanneer de band des levens wordt losgereten, en slechts een klein vonkje van den voormaligen gloed onder de assche glimt, een vonkje te zwak, om zich door uiterlijke teekenen te doen opmerken, een waardig, ja mogelijk juist dán het waardigst voorwerp onzer nasporingen; en welk menschenvriend zou niet gaarne iets toebrengen, om zijne natuurgenooten in dat zoo ontzettend tijdstip voor het schrikkelijkste aller onheilen te beveiligen? Althans dit is mijne drijfveer, daar ik, zonder mij echter in het geneeskundige in te laten, iets over den Schijndood wil in het midden brengen, en deze drie vragen, - Is de Schijndood mogelijk? is er, buiten de verrotting, een zeker, nimmer bedriegend kenteeken des doods? welke maatregelen zoude men kunnen nemen, ten einde onze natuurgenooten voor dit schrikkelijkste aller onheilen te beveiligen? - met alle mogelijke kortheid beäntwoorden.
Wat de eerste vrage betreft, - Is de Schijndood bij den Mensch mogelijk, dat is, kan hij een korter of langer tijd in eenen toestand verkeeren, in welken alle natuurlijke, en, voor zoo verre wij bespeuren kunnen, alle innerlijke kenteekenen des levens ophouden, zonder dat er nogtans eene geheele vernietiging der levenskrachten en eene volkomene ontbinding van den mensch plaats heeft? - dat deze toestand volgens de wetten der Natuur inderdaad mogelijk

{==622==} {>>pagina-aanduiding<<}
is, zal, zoo ik mij niet bedriege, de algemeene beschouwing der Natuur ons leeren, en de waarschijnlijkheid daarvan bij den Mensch doen voelen. Wanneer wij, namelijk, opmerken, dat niets, hoe gering het ook schijnen moge, in de ons bekende Natuur, met eenen sprong van het een tot het ander overgaat, maar integendeel alles, als met eene fijne, bijna onzigtbare keten, zich aan elkander schakelt; wanneer wij, daarenboven, de langzame, trapswijze wording, vorming en ontwikkeling van den Mensch voor oogen houden, - dan gevoelen wij ons reeds gedrongen, om het denkbeeld eener plotselijke slooping van dit zoo langzaam rijpend, als meesterlijk gevormd schepsel geheel te verwerpen. Eene algemeene beschouwing doet dit gevoel bij ons geboren worden; eene nadere, naauwkeurige betrachting der Natuur verzwakt deszelfs indruk niet; integendeel, zij voert hetzelve tot den hoogsten trap van waarschijnlijkheid op. Indien wij, namelijk, door het microscoop een diertje beschouwen, voor het ongewapend oog geheelenal onzigtbaar, van alle teekenen des levens beroofd, sinds een geruimen tijd aan het vuur der zonne blootgesteld, uiterlijk niets dan een ongevormd klompje vertoonende; en wij dit zelfde diertje, dat zelfde klompje, door bevochtiging alleen, langzaam tot zichzelve zien komen en in het leven terugkeeren; wanneer wij dus gedwongen worden, aan een bij dit diertje zoo lang verborgen en voor opwekking vatbaar leven te denken, zullen wij dan wel immer kunnen gelooven, dat de Mensch, in alle opzigten zoo verre boven dit diertje verheven, wiens wording en ontwikkeling zoo veel tijd vereischte, als in een oogenblik, met éénen slag, van deze aarde, het bestemde tooneel zijner handelingen, zoude worden weggerukt; dat het levensbeginsel in hem, den Heer der Schepping, in ééns zoude worden uitgedoofd, daar het zoo lang gloort in een zijner minste onderdanen? Neen! trapswijze werd de Mensch gevormd, geboren; trapswijze neemt hij af en sterft.
Even zoo moeijelijk, als wij den eersten trap van het le-
{==623==} {>>pagina-aanduiding<<}
vensbegin bij den wordenden Mensch zeker kunnen vaststellen, even zoo moeijelijk kunnen wij den laatsten trap van het tot ontbinding snellend leven bepalen. Lang nadat wij hetzelve kunnen waarnemen, lang na het ophouden van alle, binnen het bereik onzer zintuigen vallende, levensteekenen, duurt het echter nog voort, verliest allengskens iets van zijne kracht, en eindigt eindelijk, wanneer geheel geene of te laat aangewende hulp alle red ing onmogelijk maakt, in den waren dood, die naar onze gedachten reeds lang te voren in alle zijne kracht was daargesteld. En geenszins strijdt dit denkbeeld met de wetten der Natuur en de kennis onzer levenskrachten: neen; deze verwonderenswaardige eigenschap, van in den gebonden staat te blijven voortduren, zonder zich uiterlijk te vertoonen, is niet alleen onze levenskrachten, maar meer andere verschijnselen in de Natuur eigen. De warmtestof, bij voorbeeld, kan in een gebonden, zoo wel als in een vrijen toestand bestaan: met een of ander ligchaam, met hetwelk zij verwantschap heeft, te zaam verbonden zijnde, verlaat zij hetzelve nimmer vrijwillig, ten zij een derde bijgebragt ligchaam dezen band van vereeniging verbreke, haar als 't ware uit hare plaats verdrijve, en dus noodzake, zichzelve bij haren uitgang te doen gevoelen. Even zoo nu, als de warmtestof op een geschikt ligchaam wacht, om te worden vrijgemaakt, wachten onze gebondene levenskrachten alleen op een in alle opzigten geschikten, en in alle wijzigingen voldoenden prikkel, om zich wederom in haren vrijen staat door leven en beweging te doen kennen. De kennis onzer levenskrachten toont ons ten duidelijkste aan, dat zij, hoe zeer ook van alle uiterlijke uitwerkselen beroofd, echter in ruime mate in het verborgene kunnen bestaan; de nog glimmende levensvonk wacht alsdan alleen, om, door geschikte middelen, tot eene vlam te worden aangeblazen. Ook deze stelling wordt door de geheele Natuur gewettigd;
meermalen zien wij zulks in 't een of ander deel onzes ligchaams geschieden. Hoe menigmaal beklagen wij niet den ongelukkigen, wiens verlamde hand of voet hem den gewonen

{==624==} {>>pagina-aanduiding<<}
dienst weigert? en hoe menigmaal zien wij dien zelfden ellendigen daarna met ons in vlugheid en sterkte wedijveren? En waarlijk, door de geheele Natuur schijnt deze eigenschap verspreid. Ieder zaadkorn, ieder ei voert daarvan het bewijs met zich. In beiden immers ligt eene verborgene voortbrengende kracht besloten; zij sluimert; het bestemde opwekkingsmiddel genaakt; men geve het zaadkorntje vocht, het ei warmte, en zie daar! de sluimerende kracht ontwaakt, en overtuigt ons zinnelijk van haar bestaan.
Kunnen dus, gelijk wij meenen bewezen te hebben, onze levenskrachten in het verborgene bestaan, even zeker is het, dat de Mensch, door het fijne zamenstel zijnes ligchaams, noodwendig meerder voor den Schijndood moet blootstaan, en spoediger in denzelven omkomen, dan alle andere grovere schepselen. Hier in eene nadere verklaring te treden, zoude mij midden in het fijnste gedeelte der bespiegelende Geneeskunde voeren; met een enkel woord zal ik dus deze stelling pogen te staven. Hoe kunstiger en fijner de werktuigen onzes ligchaams en de bezielende krachten daarvan zijn, hoe meerder kunstig vereende bewegingen in een ligchaam te zamen komen, en tot het leven onmisbaar noodig zijn, zoo veel afhankelijker immers zal dusdanig gesteld ligchaam bevonden worden van alle hem omringende ligchamen en omstandigheden, en de geringste oorzaak zal eene stremming in zijne werkzaamheden kunnen te weeg brengen, zonder nogtans de werktuigen en werkende krachten geheel te vernietigen. Deze zelfde fijnte onzer werktuigen maakt dezelve ook minder geschikt voor stilstaan en werkeloosheid. Van hier de meer bepaalde grenzen van den Schijndood bij den Mensch, en de spoedigere overgang tot den waren dood, dan bij sommige dieren, wier werktuigen en levenskrachten verre beneden die van den Mensch geplaatst zijn. Eene algemeene beschouwing der Natuur, derhalve, doet ons de mogelijkheid van den Schijndood bij den Mensch gevoelen; eene nadere, naauwkeurige betrachting van al het geschapene voert dit gevoel tot hooger waarschijnlijkheid op.
De kennis der Natuurwetten en der menschelijke levens-
{==625==} {>>pagina-aanduiding<<}
krachten toont ons die mogelijkheid duidelijk aan; de vorming en volmaakte staat van den Mensch boven andere schepselen bewijst ons zijne meerdere vatbaarheid voor dien toestand; en, of dit alles niet genoegzaam ware, de droevige ondervinding, helaas! spreekt door een aantal voorbeelden, en laat zelfs den ongeloovigsten geen enkel oogenblik van twijfeling over.
Reeds in vroegere dagen vonden wij de sporen van den Schijndood bij het Menschdom. Geneesheeren te dien tijde verwierven zich onuitsprekelijken roem door het opwekken van zoogenaamde dooden; ja de Grieken vonden voor zoodanige opgewekten zelfs een bijzonderen naam uit, en lijfden hen, als 't ware, ten tweeden male in de Maatschappij in. In latere tijden, toen de geest van opmerkzaamheid zich verder en verder heeft uitgestrekt, zijn ook deze voorbeelden talrijker geworden, en derzelver waarde is door eene naauwkeurige beschrijving van tijd tot tijd geklommen. Het een en ander wil ik met een enkel voorbeeld staven, en kieze daartoe het volgende, door eenen waarheidlievenden man mij medegedeeld, uit. Een matroos, op een onzer schepen van oorlog dienende, en sinds langen tijd met ziekte geworsteld hebbende, stierf eindelijk, of liever, scheen te sterven; zijn ligchaam vertoonde volkomen het aanzien van een lijk; alle bewegingen hielden op, en de levenslamp scheen uitgebluscht. Volgens scheepsgebruik, werd hij den volgenden dag op het dek gebragt, en zou, zoo als gebruikelijk schijnt, in zijne hangmat genaaid worden, ten einde dus der golven te worden prijs gegeven; dan, het zij door onkunde, het zij willens en wetens, hij, die de innaaijing verrigtte, wondde het vermeende lijk met zijne paknaald aan het hoofd: op deze inderdaad vrij hevige prikkeling, deed de voor dood gehoudene eenige teekenen van leven bemerken, sloeg vervolgens zijne oogen op, en weldra keerde leven en beweging weder: deze duurde echter slechts vier - en - twintig uren, en eindigde ten laatste in den waren dood, van welken ons geene terugkeering op deze aarde is toegestaan.

{==626==} {>>pagina-aanduiding<<}

IJsselijk inderdaad was het lot van den Kardinaal espinosa, eersten Staatsdienaar van filips den II, Koning van Spanje. Zijn plotselijk overlijden had bij zijne vrienden het vermoeden van vergiftiging doen geboren worden. Ten einde hiervan zich geheel te verzekeren, besloot men (daar hij toch gebalsemd moest worden) het lijk te doen openen. Terwijl men hiermede bezig was, en juist eene doodelijke snede in de borst volbragt, bespeu de men met ontzetting, dat de Kardinaal de oogen opende, en met de hand eene afkeerende beweging naar het mes maakte; - te vergeefs! de doodelijke snede was geschied, en het ongelukkig slagtoffer van onkunde en onbehoedzaamheid stierf den vreesselijksten dood.
Na dit alles, zal het onnoodig zijn, de in de nieuwspapieren vermelde gelukkige redding van eene in het Noordhollandsch dorp Limmen, op den 9 Januarij 1804, gevondene Schijndoode hier te berde te brengen. Meer dan genoeg geloof ik ter betooging, dat de Schijndood bij den Mensch mogelijk is, aangevoerd, en de eerste vrage, - Is dezelve waarlijk mogelijk? - overtuigend beäntwoord te hebben.
Wat de tweede vrage aanbelangt, - Is er, buiten de verrotting, een zeker, onbedriegelijk kenteeken des doods? - de beäntwoording derzelve zal, zoo ik meen, niet feilen.
Dat de algemeene verrotting een onfeilbaar, een onbedriegelijk kenteeken van den waren dood is, zal zeker niemand betwisten. De ontbinding immers, en de geheele slooping van het werktuigelijke des menschelijken ligchaams, de geheel tegenstrijdige verandering van de tot het leven volstrekt noodige zelfstandigheden, welke de bijzondere deelen uitmaakten, bewijzen ons ten duidelijkste, dat het ligchaam geheelenal ongeschikt geworden is, om tot zijnen vorigen toestand weder te keeren en te leven; dat de zoo wonderlijke, van de hemelsche wijsheid zijnes Makers getuigende, band des levens verbroken is, en dat dit zoo verbazend als vernustig zamenweefsel van werk-
{==627==} {>>pagina-aanduiding<<}
tuigen en levenskrachten hier op deze aarde zijn bestaan verloren heeft. Doch zal zelfs dit kenteeken zeker gaan, dan behoort er eene algemeene, geenszins eene afzonderlijke, verrotting plaats te hebben; want de afzonderlijke kan immers ook, ten minste in de eerste graden, bij levenden lijve in sommige deelen plaats grijpen. De algemeene verrotting stellen wij als een zeker en onbedriegelijk kenteeken des doods: maar, is zij dit alleen? of zijn er meerder doorgaande, nimmer bedriegende teekenen, welke ons dezelfde verzekering schenken kunnen? Raadplegen wij hierin vooreerst de ondervinding, de beste leermeesteresse aller dingen, en zij zal ons zonder twijfel leeren, hoe bedriegelijk alle andere, hoe fijn ook uitgedachte, teekenen bevonden zijn. En waarlijk, dit zal ons minder verwonderen, als wij den sterk gebonden staat onzer levenskrachten in aanmerking nemen; daar het ons reeds bekend is, dat zij zoo gebonden kunnen zijn, dat zij allen invloed op onze werktuigen, en deze ook wederkeerig op dezelve, missen. Indien wij nu hierbij in het oog houden, dat bijna alle middelen, om den Schijndood te ontdekken, in uiterlijke prikkelingen bestaan, dan zullen wij overtuigd worden, dat deze in vele gevallen niets tot ontdekking van den Schijndood kunnen bijdragen, daar zij steeds door middel onzer zinnen en
werktuigen moeten werken, voor welke onze levenskrachten als 't ware dood zijn. 't Is waar, men heeft, en mogelijk niet ten onregte, gemeend, dat er ook in den meest dood-gelijken toestand eenige sporen van prikkelbaarheid in het hart overblijven: welaan, dit zij zoo! maar hoe zal men, bid ik, dit edel, tot het leven zoo noodig, deel genoegzaam kunnen onderzoeken, om van de geheele vernietiging der prikkelbaarheid in hetzelve te oordeelen, en tevens den mogelijk gewaanden niet in eenen zekeren dood te veranderen? Geenszins, echter, is het mijn oogmerk, te beweren, dat alle Schijndooden voor aangebragte prikkelingen onvatbaar zijn; in tegendeel, in vele gevallen wachten onze geboeide levenskrachten naar het bestemd berekend middel,

{==628==} {>>pagina-aanduiding<<}
om hare banden te slaken; maar ook in andere gevallen kunnen deze banden zoo sterk en stevig zijn, dat geenerhande geweld in staat is dezelve te verbreken, zonder dat echter de volkomen dood daar zij. Hieruit blijkt, dat, schoon alle aangewende prikkelingen vruchteloos zijn, schoon zelfs verwondingen, inkervingen niets te weeg brengen, wij echter daaruit niet veilig tot den waren dood kunnen besluiten; te meer, daar onderscheidene voorbeelden ons leeren, dat Schijndooden, welke men tot opwekking vruchteloos gebrand, verwond, ja alle ledematen bijna doorkorven had, echter naderhand, de gebonden staat zich eenigzins ontbindende, of door hulp der natuur alleen, of door een oogenschijnlijk gering opwekkingsmiddel, als tot het leven zijn terug geroepen. En zouden wij dan daaruit niet veilig kunnen besluiten, dat alle Schijndood geenszins gelijk sta, maar integendeel de eene dit, de andere weder een ander bijzonder opwekmiddel vordert; even gelijk het ei tot zijne ontwikkeling warmte, en het zaadkorntje vocht behoeft: keert men deze orde om, het ei zal zich nimmer ontwikkelen, maar tot rotting overgaan; het zaadkorntje zijne voortbrengende kracht niet uitoefenen, maar uitdroogen. Even zoo min als eenige prikkelingen, van welken aard ook, ons van het aanwezen des doods zeker kunnen overtuigen, kunnen wij ons daaromtrent op alle andere opgegevene teekenen verlaten. Zoogenaamde gebrokene oogen, volkomen belette ademhaling, geheel gestremde bloedsomloop, ontspanning der sluitspieren, en wat dies meer zij, zijn niet altijd met regt als onfeilbare teekenen des doods te noemen. De reden hiervan is zeer duidelijk: alle deze kenteekenen zijn zoo wel den Schijndood, als den waren dood eigen; zij vertoonen zich in alle hunne kracht, zoo wel bij hen, die naderhand in het leven terugkeeren, als bij die genen, welker levenslamp voor altoos is uitgebluscht. Bij hoe vele drenkelingen zien wij dit niet? Bij velen hunner kan zelfs de geöefendste hand, het fijnste
gehoor, het scherpste gezigt, met een woord, alle onze zintuigen te zamen genomen, er

{==629==} {>>pagina-aanduiding<<}
met de hulp der kunst vereenigd, geene de minste sporen van leven ontdekken; en toch, hoe dikwerf heeft niet de weldadige, door kunde bestierde, hand eens menschenvriends zoodanig eenen ongelukkigen aan den dood ontrukt, en aan het vaderland en de zijnen terug gegeven? Ook de langere duur van den Schijndood kan nimmer als een onfeilbaar teeken van den waren dood worden aangevoerd; en wel zoo veel te minder, naar mate de kortere of langere duur van dit verschrikkelijk tijdstip veelal van bijkomende omstandigheden afhangt, ja zelfs zoo vele wisselingen en veranderingen heeft, dat wij tot heden toe (schoon wij zeker weten, dat zij ten minste eenige dagen kan voortduren) deszelfs grenzen niet geheelenal hebben kunnen opsporen. Want, zal niet, b.v., een uitgeputte wellusteling ligter onder den strijd des doods bezwijken, dan een, wiens jeugdige krachten ongekrenkt, onverzwakt gebleven zijn? Geeft niet de plotselijke dood eens bloeijenden jongelings meerder reden tot vermoeden, dat de levenskrachten slechts onderdrukt, niet geheel vernietigd zijn, dan het langzaam uitdroogen en sterven van den door ouderdom gebukten grijsaard? En zal (gesteld dat beiden in den Schijndood vallen) dezelve bij den eersten niet van veel langer duur dan bij den laatsten zijn, wiens krachten door ouderdom reeds zoo zijn uitgeput, dat zij slechts een oogenblik stilstand behoeven, om voor altoos hare veerkracht te verliezen?
Het zoogenaamd afleggen der overledenen, 't welk somwijlen te midden der felste winterkoude geschiedt, de veelal drukkende en luchtbenemende doodkleding, kortom de geheele gewone behandeling van eenen dooden, kan zeer wel het zijne toebrengen tot den korteren of langeren duur van den Schijndood. Een of ander voorbeeld zal mogelijk onze meening des te klaarder maken; en zie hier een derzelven, hetwelk, zoo ik meen, zeer veel ten opzigte van het vorige gezegde bewijst, en door den Geneesheer camerarius der vergetelheid ontrukt is. - Eene Professors vrouw in Tubingen, die steeds aan zenuwtoevallen

{==630==} {>>pagina-aanduiding<<}
was onderworpen geweest, schrikte in de zesde maand harer zwangerheid zoodanig, dat zij in stuipen verviel, en binnen vier-en-twintig uren, zoo als men meende, dood was. Twee beroemde Geneesheeren, camerarius, manchart, en nog drie anderen, wendden alles aan, om de mogelijk slechts bedwelmde lijderesse weder in het leven terug te brengen; tot dat einde bedienden zij zich van de geweldigste prikkelingen, ja zelfs van gloeijend ijzer; alles echter te vergeefs; zij was en bleef oogenschijnlijk dood; en de liefde haars echtgenoots alleen bewaarde haar voor eene spoedige begrafenis. Zes geheele dagen bragt zij in dien toestand door; op den zevenden dag sloeg zij eensklaps de oogen open, keerde in het leven terug, bragt eenen dooden zoon ter wereld, en herkreeg hare volle gezondheid weder. - Een tweede dergelijk voorbeeld kunnen wij vinden in de gemalin van den zoo bekenden Engelschen Vlootvoogd russel, die na een' achtdaagschen doodslaap in het leven terug keerde. Dan, de aangevoerde bewijzen zullen genoegzaam zijn ter volle overtuiging, dat de algemeene verrotting alleen, als een klaar bewijs zijnde, niet alleen van den verbroken band des levens, maar ook van de vernietiging der werktuigen zelven, ons het eenig vast en onbedriegelijk teeken des doods aan de hand geeft. En toch, schoon wij dit onbedriegelijk teeken kennen, schoon wij de nietigheid van sommige, de twijfelachtigheid van alle andere gevoelen, wederspreken wij door onze daden dit gevoel en ons verstand. Wij stellen, met de grootste onachtzaamheid, onze dierbaarste panden aan het ijsselijk lot bloot, om levende, mogelijk nog hoorende en gevoelende, aan deze wereld onttrokken, uit den kring der treurende vrienden en bloedverwanten losgerukt, en, in eene enge kist besloten, aan het akelig graf te worden prijs gegeven, om den langzaam martelenden dood des hongers of der verschrikking te sterven. - Daar wij dus de mogelijkheid van dien vreesselijken toestand
gevoelen, waarom pogen wij denzelven dan niet af te keeren? Of zijn er dan geene middelen, om dit geduchtste aller

{==631==} {>>pagina-aanduiding<<}
onheilen te keer te gaan? Laten wij, de laatste vrage beantwoordende, dit onderzoeken.
Wij hebben dan de mogelijkheid en den onzekeren duur van den Schijndood bij den Mensch door bewijzen en voorbeelden bevestigd gezien; wij zijn van de ongenoegzaamheid en twijfelachtigheid van alle teekenen des doods, buiten de verrotting, volkomen overtuigd; wij twijfelen niet, of deze kan eenig en alleen ons de onbetwistbare zekerheid des doods schenken; - en zullen wij, wanneer wij dit alles toestemmen en gelooven, niet moeten belijden, dat wij velen onzer dooden aan de ijsselijke mogelijkheid van eene levende begraving blootstellen? Bij verre het minste getal toch openbaren zich vóór de begraving teekenen eener algemeene verrotting; verre de meesten worden slechts voor dood gehouden; - ja, het is er zoo verre af, dat men de verrotting als het eenig onfeilbaar teeken zoude aannemen, dat zelfs de geheel frissche kleur der dooden een gemeenzaam spreekwoord heeft doen geboren worden. Hoe menigmaal hooren wij niet uit den mond van een der vrienden van den overledenen: ‘Ik heb hem nog even gezien; het is een mooije doode;’ somwijlen zelfs met dit bijvoegsel: ‘Men kan geen verandering aan hem zien; hij ziet er nog even blozend uit.’ Groote God! eene kille huivering vaart mij bij dusdanige verklaring door de leden. Waarin toch is bij zoodanigen dooden de volkomene zekerheid des doods gelegen? daar het eenig onfeilbaar en onbedriegelijk teeken geheel niet te bespeuren is; want waarlijk, men zou den naam van eenen mooijen dooden niet gaarne aan een ligchaam toekennen, welks opperhuid met bruine, in het groen spelende, vlekken als bezaaid was. Op de afwezigheid dus van alle teekenen der rotting rust dit door gewoonte ontstane spreekwoord.
Daar wij nu de verrotting als het eenig teeken des doods beschouwen, volgt hier van zelve uit, dat wij zoodanige dooden, bij welke noch hooge, afgeleefde ouderdom, noch zeker erkend leven - benemend toeval of ziekte oorzaak van den dood zijn; (want het zou belagchelijk zijn, bij den

{==632==} {>>pagina-aanduiding<<}
door eene doodelijke wonde omgekomenen eenen Schijndood te vermoeden) dat wij, zeg ik, bij dusdanige frissche dooden, weinig of niets aangaande de zekerheid des doods kunnen bepalen. En, schoon in ons Vaderland zekerlijk de begraving niet zoo spoedig plaats heeft als in andere landen, geschiedt zij evenwel binnen de negen dagen, en dus veel te vroegtijdig, dan dat men, bij een welgesteld, niet door rotziekte of andere oorzaken tot ontbinding overhellend ligchaam, de zekere teekenen eener algemeene verrotting zoude kunnen ontdekken.
Daar nu deskundigen sinds lange van dit alles zijn overtuigd geweest; daar zij sinds lange de bewijzen en voorbeelden in handen hebben gehad; daar menig menschenvriend reeds zijne pogingen zelfs heeft aangewend, om ons te dezen opzigte minder zorgeloos te maken; daar wij zelven, zoo wij slechts een oogenblik onze verbeelding botvieren, ons niets vreesselijkers kunnen voorstellen, dan levend begraven te worden, en mogelijk naderhand, helaas! te laat, hulpeloos in het graf te ontwaken; daar dit alles onbetwistbaar zeker is, van waar dan der menschen tot hiertoe volgehoudene onverschilligheid en moedwillige verwaarloozing van alle mogelijke maatregelen? Is het, omdat zoo weinig voorbeelden van Schijndooden ons zijn bekend geworden? Voorwaar, dit getal is zoo gering niet, als wij vermeenen! en het meerendeel der Schijndooden ontwaakt, (en, niet ontwakende, zijn wij evenzeer schuldig aan derzelver dood;) dan, helaas! ontwaakt te laat, wanneer alle hulp onmogelijk is, wanneer reeds het akelig graf hen dekt, en hun angstgeschrei te vergeefs menschelijke ooren poogt te bereiken! En wat wordt ons dan immer van het lot dier ongelukkigen bekend? Van alle menschelijke hulp verstoken, sterven zij den vreesselijksten dood, en hun mogelijk jaren naderhand door ons gevonden vermolmde gebeente toont ons geene de minste blijken meer van hunnen laatsten ijsselijken doodstrijd aan. Dat, echter, dit ontzettend denkbeeld geenszins het goochelspel van eene verhitte inbeelding zij, kunnen ons de twee volgende voorbeelden leeren: zij

{==633==} {>>pagina-aanduiding<<}
zijn genomen uit het gering getal der genen, omtrent welke men in de mogelijkheid geweest is waarnemingen te doen.
Toen het klooster te Cracau opgeheven, tot een wereldlijk gebruik bestemd, en dus vertimmerd werd, vond men aan het einde van een wijduitgestrekt gebouw, daar, waar zeldzaam eenige bezigheid iemand riep, tusschen ingevallen kelders, een diep liggend, met sterke deuren voorzien gewelf, hetwelk men de doodenkamer noemde, en, volgens algemeen getuigenis der inwoneren, gediend had tot het bijzetten van de lijken der gestorvene monniken. Toen een der tegenwoordig zijnde dat gewelf nader onderzocht, vond hij aan eenen muur de volgende, met een stuk glas in den kalk gekrabde, woorden: ‘ô God! ontferm u over mij! Verlaten van al wat leven heeft, beveel ik mijnen geest in uwe handen; mijne krachten zijn uitgeput; niemand hoort mijn gekerm en biddend smeeken: ik sterf den vreesselijken hongerdood. Schepper, hoor mij! reeds loopt de derde dag ten einde: zie, zie op mij ellendig stervenden neder!....’
Het tweede voorbeeld levert een niet minder akelig en overtuigend voorbeeld op. Op bevel der Regering moest men te Praag alle nog in wezen zijnde graven bij de kerk ruimen en voor altoos sluiten. Met dat werk bezig zijnde, vond men in een gewelf, onder vele doodkisten, eene nog nieuwe, welke, bij nader onderzoek, ledig bevonden werd. Met geene mogelijkheid kunnende verklaren, waar het lijk mogt gebleven zijn, doorzocht men naauwkeurig het gewelf, waarbij men op den achtergrond van hetzelve op een geraamte stiet, hetwelk men in de kist vermiste; hier en daar was er verdroogd vleesch aan dit geraamte zigtbaar, hetwelk duidelijke bewijzen opleverde, hoe de levend begravene met zijne tanden in zijn eigen vleesch gewoed had! - Alle aanmerkingen hierbij zijn overtollig; het menschelijk gevoel vervult ten volle deze taak.
Dan, mogelijk zijn wij, door de in ons Vaderland gebruikelijke wijze van begraven, tegen eene levende begrafenis verzekerd? Geenszins. Lang vóór de negen dagen be-
{==634==} {>>pagina-aanduiding<<}
graaft men ook hier zelfs geheel blozende dooden. Men is hier immers ook niet gewoon, opwekkingsmiddelen te bezigen. Ja zelfs beveiligt onze gewone wijze van begraven ons niet eens tegen de ijsselijke wederontwaking in het graf. Bekend is het, dat, zoo lang slechts de ons omringende lucht voor onze ademhaling geschikt blijft, wij in dezelve kunnen leven en bestaan, hoe eng besloten de plaats ook zij. Daar zoo vele, naauwkeurig te dien einde genomene, proeven ons overtuigen, dat Schijndooden noch ademen, noch uitwasemen, en dus, gedurende dien staat, de hun omringende lucht niet besmetten, volgt hieruit, dat zij, bij hunne schrikkelijke ontwaking eene bijna onveranderde geschikte lucht aantreffende, wel degelijk kunnen ademen en herleven, wel is waar slechts voor korten tijd, echter lang genoeg, om het onuitsprekelijk ijsselijke en hopelooze van hunnen toestand te gevoelen; lang genoeg, om ten tweeden male den vreesselijksten dood te ondergaan! Nemen wij verder in aanmerking de in sommige steden onzes Vaderlands plaats hebbende gewoonte, om op de kerkhoven kist op kist in een gegraven kuil te stapelen, en dezelven niet eerder met aarde te dekken, dan nadat zoodanige kuil geheel met kisten opgevuld zij; voegen wij hierbij de nog heden dikmaals plaats hebbende begraving in grafkelders en gewelven; in alle welke gevallen der lucht althans eenen genoegzamen toegang verleend wordt, - dan zullen wij ten volle overtuigd worden, dat de in ons Vaderland gebruikelijke wijze van begraven desgelijks geene de minste verschooning voor onze achteloosheid kan opleveren.
Maar mogelijk is dan de moeijelijkheid en kosten, welke de daartegen te nemen maatregelen zouden vergezellen, eene genoegzame reden onzer onverschilligheid en verwaarloozing van alle behoedmiddelen; ja mogelijk zijn deze onuitvoerlijk? - Laat ons eenige dezer maatregelen zelven beschouwen, om te oordeelen of deze moeite en kosten zoo groot zijn, dat zij als eene genoegzame reden kunnen worden aangemerkt.
Hufeland, en de meeste Geneesheeren met hem,

{==635==} {>>pagina-aanduiding<<}
wilden (daar zij, even als wij, de verrotting als het eenig zeker kenteeken des doods beschouwen) het ligchaam tijd geven om tot dien staat over te gaan, en sloegen tot dat einde het oprigten van Doodenhuizen voor, welke, buiten de steden, zoo luchtig mogelijk moesten gelegen zijn, en zoodanig gebouwd worden, dat er wel versche lucht, maar geen togt plaats had. In deze huizen moesten de lijken na den gewonen tijd der begraving gebragt worden, en een daartoe bepaaldelijk aangesteld Geneesheer en wel onderwezene opzieners moesten dagelijks op de veranderingen acht geven, welke de lijken ondergingen; en eindelijk, de eerste teekenen der algemeene ontbinding daar zijnde, moest de Geneesheer beslissen, of het ligchaam behoorde begraven te worden, ja, dan neen. Wanneer wij de gemakkelijkheid en weinige onkosten, welke deze voorslag met zich brengt, overwegen, dan moeten wij waarlijk ons verwonderen, dat de Mensch, die tot bevrediging zijner zinnelijke begeerten veelal niets te kostbaar acht, zich zulke bijna onmerkbare opofferingen niet getroosten wil, om zich voor de vreesselijke mogelijkheid van levend begraven te worden te beveiligen, en zichzelven en zijne natuurgenooten een te dien opzigte gerust sterfbed te bezorgen Bij dezen voorslag voeg ik, hetwelk ik, na rijp overleg, geen ongeschikt middel oordeele, dit: Zoude men niet, door eene streng onderhouden wordende wet, het begraven der dooden vóór het openbaren van gemelde zeker teeken des doods kunnen verhoeden, en gedurende dien tijd het lijk, door daartoe uitdrukkelijk aangestelde beëedigde en wel onderwezene lieden, in het sterfhuis zelve doen bewaken? Zoude men niet daarenboven eene, of door den opgewekten zelven, of, bij armoede, door het stads- of dorpsbestuur te betalene, aanzienlijke premie kunnen bestemmen voor die genen onder de bewakers, welke eenen Schijndooden in het leven zouden hebben terug gebragt? Het spreekt van zelve, dat ik alle tijden
hiervan uitzondere, in welke eene eenigzins besmettelijke ziekte heerscht; alsdan zouden de Doodenhuizen verre verkiesbaar zijn. In

{==636==} {>>pagina-aanduiding<<}
gewone tijden, in tegendeel, zoude men bij dezen voorslag dit vooruit hebben: vooreerst, dat men de overbrenging van het ligchaam (welke, hoe voorzigtig ook ten uitvoer gebragt, echter altoos gevaarlijk blijft) zoude kunnen ontgaan; ten andere, dat de bewaking zoude geschieden onder het oog van den echtgenoot, vader of anderen bloedverwant van den overledenen, welke, door betrekking en genegenheid aan den dooden verbonden, geene de minste verflaauwing in de oppassing zouden gedoogen; en eindelijk, zou men hierdoor het gevoel en de zinnelijkheid der menschen te gemoet komen, die veelal geneigd zijn, eenen dooden als iet eerbiedwaardigs te beschouwen, en ongaarne denzelven aan vreemde, onbekende handen toevertrouwen. De eenige tegenwerping, die, mijns inziens, met eenigen schijn van regt, tegen dezen maatregel zoude kunnen worden ingebragt, rust voornamelijk op de schadelijkheid van uitdampingen, welke zoodanige lang bewaarde lijken zouden kunnen veroorzaken. Dan, vooreerst, is deze schadelijkheid minder, dan wij gewoonlijk meenen. Ten andere: wat toch kunnen eenige weinige lijken tot vergiftiging toebrengen van den dampkring, waarin voor het overige zoo vele andere dierlijke overblijfsels rondom ons rotten? Ten derde, behoeven wij de lijken geenszins tot derzelver volkomene ontbinding te bewaren; neen, alleenlijk zoo lang, tot dat wij daaraan de nimmer bedriegende kenmerken bespeuren; en in die gevallen, waarin, naar sommiger gevoelen, die dampen het schadelijkste zouden zijn, bij lijken, namelijk, aan eene of andere boosaardige ziekte overleden, vertoonen zich die kenteekenen der rotting te gelijk met of even na den dood, en vorderen dus geen het minste verwijl. En eindelijk, gesteld er ware eenig gevaar te duchten, behoort dit ons dan tegen onze slapende natuurgenooten, van wier ziekbed geene vrees voor besmetting ons kon terugdrijven, zoo schrikkelijk wreed en onregtvaardig te maken, en hen aan een oneindig grooter kwaad, dan den dood zelven, bloot te
stellen?

{==637==} {>>pagina-aanduiding<<}

Voorzeker, de bewerkstelling dezer maatregelen is ten hoogste aan te prijzen; daar derzelver doel zoo belangrijk is, en derzelver gevolgen voor ons en onze natuurgenooten zoo heilrijk zijn. Dezelfde man toch, die onverschrokken alle gevaren tartte, die nimmer slaafs voor den dood vreesde, zal op zijn sterfbed, bij het denkbeeld alleenlijk van levend te kunnen begraven worden, angstig terugge beven: de gedachte, na eene kortstondige sluimering, in plaats van in de armen zijner echtgenoote en vrienden, in het akelig graf te kunnen ontwaken, zal alle rust, alle zoo noodige kalmte verre van hem verbannen; en t'elken reize, dat hij zich genoodzaakt ziet zijne oogen voor den slaap te sluiten, zal dit ijsselijk denkbeeld hem op nieuw, en telkens vreesselijker folteren! En hoe ontzettend is ook niet de gedachte, onze dierbaarste panden nog levend van ons te zien weggerukt, en levend, mogelijk nog hoorend, nog gevoelend, aan alle de ijsselijkheden eener levende begraving prijs gegeven!...
Voorwaar, dit ijsselijke voor te komen, en daartoe werkzaam te zijn, is eene taak, die den menschenvriend betaamt; eene taak, die hem tot een medewerker van het heil zijner natuurgenooten maakt, en de stichting van eene gedenkzuil door het dankbaar nageslacht aan hem verzekert.

Geneeswijze der verharde klieren en knoestgezwellen in de borsten der vrouwen, door het afwisselend gebruik van braakmiddelen en Belladonna.

(Naar het Hoogduitsch van l.f.b. lentin; medegedeeld door n.c. meppen, Chirurgijn en Apetheker te Diemen.)

‘Wie niet geheel vreemdeling is in het genees- en heelkundig vak, zal gereedelijk moeten toestemmen, dat ligte verhardingen in het klierachtig maaksel der vrouwelijke borsten, in hare beginselen veronachtzaamd, dikwijls,

{==638==} {>>pagina-aanduiding<<}
onder het masker eener bijna nietsbeduidende ongesteldheid, de afschuwelijkste aller ziekten, den Kanker namelijk, ten gevolge kunnen hebben, waartegen alsdan niet alleen alle geneesmiddelen te vergeefs worden beproefd, maar ook dikwerf alle heelkundige hulp, hoezeer met de meestmogelijke oplettendheid in het werk gesteld, ten eenemale nutteloos wordt bevonden, en de lijders op eene smartelijke wijze, dikwijls onder de hevigste folteringen, onder den last der ziekte bezwijken. Dit een en ander scheen mij reden genoeg te zijn, om eenige waarnemingen, door den schranderen Arts lentin, in zijne uitmuntende bijdragen tot de praktische Geneeskunde, betrekkelijk dit onderwerp medegedeeld, Ul., mijne Heeren, ter gemeenmaking toe te zenden, en daarvoor eene plaats in Ul. geächt Maandwerk te verzoeken; waarmede ik de eer heb te zijn
Ul. bestendige Lezer.’

In mijne waarnemingen betrekkelijk sommige ziekten van het jaar 1774, heb ik reeds eene gewigtige ontdekking bekend gemaakt, over de uitmuntende krachten van het poeder der Belladonna - bladen, in geringe, maar gedurende een tijdlang toegediende giften, in verharde klieren der borsten; en in het eerste deel mijner bijdragen tot de praktische Geneeskunde, tweede uitgave, bladz. 363, heb ik de ongemeene nuttigheid betoogd, welke Braakmiddelen, tijdig genoeg toegediend, kunnen te weeg brengen, in reeds aangedane en pijnlijke klieren der borsten van zogende moeders, en hoe veel deze tot volkomene oplossing derzelven hebben medegewerkt. Beide deze waarnemingen aandachtig gadeslaande, bepaalden mij, in sommige dezer gevallen, beide middelen, de Belladonna namelijk en de Braakmiddelen, in zeker voege met elkander vereenigd, toe te dienen, waarvan ik den uitslag in de volgende waarnemingen mededeel.
Eene ongehuwde Vrouw, in de dertig jaren oud, gevoelde, reeds sedert drie jaren, in elke borst vijf of zes

{==639==} {>>pagina-aanduiding<<}
knobbels van eene onderscheide grootte, die somtijds wel een pijnlijk gevoel, maar nimmer jeukte veroorzaakten. De klieren in beide de okselholten waren min of meer gezwollen, hoewel niet hard op het gevoel. Hoezeer de lijderesse naar het uiterlijke gezond scheen te zijn, verraadde toch de kleur van het aangezigt eene min of meer zwartgallige gesteldheid Den eersten dag diende ik haar een' oplossenden zoutdrank toe, maar den volgenden een braakmiddel, bestaande uit een aftreksel van den Braakwortel, en schreef haar de Belladonna op volgende wijze voor:

℞ Pulv. fol. Belladonn. gr. I.

- rad. rhei, el. gr. XV.

M.f. pro una dosi, disp. dos. tal. XXX.

D.S. 's avonds een poeder met water.

Tusschen beiden moest de lijderesse telkens om den vijfden dag 's morgens een braakmiddel gebruiken, de eene reize eene oplossing van den Braakwijnsteen, de andere het aftreksel van den Braakwortel, op zoodanige wijze echter, dat op het gebruik daarvan 3 of 4 brakingen volgden. Met dit om den vijfden dag afwisselend gebruik van deze braakmiddelen moest de lijderesse zoo lange aanhouden, tot dat zij eenige beterschap bespeurde; want alsdan meende ik te kunnen vooronderstellen, dat eenige der verstopte klieren wederom waren opgelost. Van het afwisselend gebruik der braakmiddelen bediende ik mij met dat oogmerk, om van de opvolgende uitwerking der beide middelen voordeel te trekken; naardien de Braakwijnsteen als Spiesglasmiddel op de huid werkt, de Braakwortel integendeel in een aftreksel in het begin als een krampbedarend middel, en tevens almede op de darmbuis zijne kracht uitoefent. Met deze middelen toegerust, vertrok de lijderesse, op voorstel van haren gewonen Geneesheer, naar de Baden van Nenndorf, alwaar zij gedurende zes weken haar verblijf hield. Bij hare terugreize waren bijna alle knobbels verdwenen; daar men echter nog eenige bespeurde, liet ik haar tot de volkomene herstelling met het gebruik van de

{==640==} {>>pagina-aanduiding<<}
Belladonna alleen voortvaren, en na verloop van eenige maanden was zij volkomen hersteld.
Eene andere jonggehuwde Vrouw was vóór vier jaren een knoestgezwel uit de regter borst door de kunstbewerking weggenomen. Thans ontwaarde men een gelijk gezwel in de linker borst, hetwelk bij onderzoek de lengte van anderhalven en de breedte van eenen duim had, en achterwaarts in de borst zonder eenige de minste vastgroeijing was geplaatst. De goede vrouw, bevreesd voor eene tweede kunstbewerking, gaf natuurlijk aan inwendige middelen, al waren dezelve nog zoo lastig, verre de voorkeur. Ik diende haar in den beginne elken avond een grein Belladonna toe; elken morgen twee greinen goudverwige Spiesglaszwavel, een grein Calomel, met suiker vermengd; echter liet ik haar om den vijfden dag een braakmiddel, bij afwisseling uit den Braakwijnsteen en het aftreksel des Braakwortels bestaande, gebruiken. Zes braakdrankjes, waarvan elk drie of vier brakingen moest te weeg brengen, schenen toereikende te zijn; want, na de toediening van het vierde braakmiddel, begon het knoestgezwel reeds naar alle rigtingen te versmelten. De hoeveelheid der gifte van de Belladonna werd met een half grein vermeerderd, de goudverwige Spiesglaszwavel benevens de Calomel ter zijde gesteld, omdat de maag, na het herhaald gebruik der braakmiddelen, dezelve niet meer verdragen wilde. Na een tijdverloop van drie maanden, gedurende welke de lijderesse getrouw de Belladonna door gebruikte, konde men het knoestgezwel naauwelijks meer voelen.
Eene pas gehuwde jonge Vrouw had in iedere borst vijf tot zes verharde klieren, en die in de okselholte waren ook reeds aangedaan. Aan deze lijderesse werden ook bij afwisseling braakmiddelen en de Belladonna toegediend, en na verloop van veertien dagen waren geene sporen van verharde klieren meer te ontdekken.


{==641==} {>>pagina-aanduiding<<}

Natuurlijke historie van den rinoceros, of het neushoorn-dier.

Na den Olisant is de Rinoceros het magtigste der viervoetige dieren; hij heeft ten minste twaalf voeten lengte, van het uiteinde van den snuit tot aan den oorsprong van den staart, zes of zeven voeten hoogte, en den omtrek van het ligchaam ten naastenbij gelijk aan zijne lengte. Hij nadert dus tot den Olifant ten aanzien van omtrek en inhoud, en zoo hij veel kleiner schijnt, dit komt omdat zijne voeten naar evenredigheid veel korter zijn dan die van den Olifant; maar hij verschilt van denzelven zeer ten aanzien zijner natuurlijke bekwaamheden en vatbaarheid; hebbende van de natuur niet ontvangen, dan hetgeen zij zeer algemeen aan alle viervoetige dieren toestaat, beroofd van alle gevoeligheid in de huid, missende handen en onderscheidende werktuigen voor den zin des gevoels, bezittende in de plaatse van slurf slechts eene beweegbare lip, in welke alle zijne middelen van handigheid bestaan. Hij overtreft de overige dieren alleen door kracht, grootheid, en het verdedigend wapentuig, dat hij op den neus draagt, en dat slechts hem eigen is; dit wapen is een hoorn, zeer hard, door zijne gansche lengte gevuld, en voordeeliger geplaatst dan de hoornen der herkaauwende dieren; deze beschermen slechts de bovenste deelen van het hoofd en den hals, terwijl de hoorn van den Rinoceros al de voorste deelen van den kop beschut, en voor beleediging behoedt den snuit, den mond en het aanzigt, in voege dat de Tijger eer den Olifant aanvalt, wiens slurf hij aanvat, dan den Rinoceros, dien hij niet kan op den kop springen zonder gevaar te loopen van zijn buik te doen openen; want het ligchaam en de ledematen zijn bedekt met een ondoordringbaar kleed, en dit dier vreest noch den klaauw van den Tijger, noch den nagel van den Leeuw, noch het staal, noch het vuur van den jager; zijne huid is een zwartachtig leder, van dezelfde kleur, maar dikker en harder, dan dat van den Olifant;

{==642==} {>>pagina-aanduiding<<}
hij is niet, als deze, gevoelig voor den steek der vliegen; hij kan ook zijne huid noch fronselen noch zamentrekken; zij is alleenlijk in sterke vouwen geplooid aan den hals, bij de schouders en op het kruis, ten einde de beweging te bevorderen van den kop en der beenen, die zwaar zijn, en eindigen in breede voeten, gewapend met drie groote nagels. Zijn kop is naar evenredigheid langer dan die van den olifant; maar zijne oogen zijn nog kleiner, en hij opent ze nooit verder dan half. De bovenste kaak steekt over de onderste vooruit, en de bovenlip is bewegelijk en kan zich uitrekken tot zes of zeven duimen lengte; zij eindigt in een puntig toevoegsel, dat aan dit dier meerdere geschiktheid dan aan de overige viervoetigen geeft om het gras te verzamelen en er grepen van te maken, nagenoeg zoo als de Olifant doet met zijne slurf: deze gespierde en buigzame lip is eene soort van hand of onvolmaakte slurf, maar die niet mist met kracht aan te grijpen en met vlugheid rond te tasten. In de plaats dier lange elpenbeenen tanden, die de verdediging van den Olifant uitmaken, heeft de Rinoceros zijnen magtigen hoorn en twee sterke snijtanden in iedere kaak; deze snijtanden, welke den Olifant ontbreken, staan zeer verwijderd van elkander in de kaken van den Rinoceros; zij zijn geplaatst over elkander aan elken hoek der kaken, van welke de onderste van voren in het vierkant is doorsneden, en er zijn geheel geene andere snijtanden in dit voorste gedeelte, door de lippen bedekt; maar behalve deze vier snijtanden, vooraan op de vier hoeken der kaken geplaatst, heeft hij nog vierentwintig kiezen, zes aan iederen kant der beide kaken. Zijne ooren staan altijd regtop; zij zijn, de gedaante betreffende, vrij gelijk aan die van het Varken, alleenlijk naar evenredigheid van het ligchaam kleiner: het zijn de eenige deelen, waarop haar, of liever borftels, gevonden wordt; het uiteinde van den staart is, als van den Olifant, bezet met een bos groote, zeer stevige en harde
borstels.
Het is zeer zeker, dat er Rinocerossen zijn, die slechts éénen hoorn op den neus hebben, en anderen, die er

{==643==} {>>pagina-aanduiding<<}
twee bezitten; maar het is niet even zeker, dat deze verscheidenheid standvastig is, altijd afhangende van de luchtstreek van Afrika of der Indiën, en dat men, ten gevolge van dit verschil alleen, twee verschillende soorten in dit dierengeslacht zou kunnen onderscheiden. Het schijnt, dat de Rinocerossen, die slechts éénen hoorn hebben, denzelven grooter en langer voeren, dan die er twee bezitten; er zijn enkele hoorens van drie en een half, en misschien van vier voeten lengte, en zes en zeven duimen diameter aan den voet; er zijn ook dubbele hoorns, die tot twee voeten lengte bezitten; gemeenlijk zijn deze hoornen bruin of olijfkleurig; ondertusschen worden er grijze, en zelfs eenige witte gevonden; zij hebben slechts eene kleine holligheid, in de form van een theekop, onder den voet, waarmede zij aan de huid van den neus zijn vastgehecht; al het overige van den hoorn is gevuld, en harder dan gewoon hoorn. Het is met dit wapen, zegt men, dat de Rinoceros aanvalt, en somtijds doodelijk wondt, Olifanten van de grootste hoogte, wier langere beenen den Rinoceros, die ze veel korter heeft, vergunnen, hun slagen met snuit en hoorn toe te brengen onder den buik, waar de huid het gevoeligst en doordringbaarst is: maar ook, mist hij zijnen eersten slag, zoo werpt hem de Olifant neder, en doodt hem.
De Rinoceros, zonder verscheurend of vleeschvretend, en zelfs bijzonder woest te zijn, is intusschen onhandelbaar; hij is nagenoeg in het groot, wat het Zwijn in het klein is, stuursch en onvernuftig, zonder bevattelijkheid, gevoel of leerzaamheid: hij moet zelfs aan aanvallen van woede onderhevig zijn, die niets in staat is te stillen; want die, welken emanuël, Koning van Portugal, aan den Paus zond in 1513, deed het schip vergaan, waarop men hem overvoerde. Deze dieren zijn ook, als het Varken, zeer genegen om zich te wentelen in het slijk en rond te kruipen in den drek: zij houden van vochtige en moerassige plaatsen, en verlaten de oevers der rivieren geenszins; men vindt er in Azië en in Afrika, in Bengalen, Siam,

{==644==} {>>pagina-aanduiding<<}
Laos, Mogol, Sumatra, Java, in Abyssinië, Ethiopië, het land der Anzicos, en tot op de Kaap de Goede Hoop; maar in het algemeen is deze dierensoort min talrijk en min verspreid dan de Olifant; hij brengt desgelijks maar één jong te gelijk voort, en op zeer aanmerkelijke afstanden van tijd. In de eerste maand is de jonge Rinoceros niet grooter dan een groote Hond. Hij heeft bij de geboorte den hoorn op den neus niet, schoon men deszelfs beginsel reeds in de vrucht ziet; op den ouderdom van twee jaar is deze hoorn nog slechts een duim gewassen, en met de zes jaren haalt hij negen of tien duimen; en daar men van deze hoornen kent, die bij de vier voet lengte hebben, zoo schijnt het, dat zij ten minste tot den middelbaren ouderdom wassen, en misschien gedurende het gansche leven des diers, dat van vrij langen duur moet zijn, daar de Rinoceros, door Dr. parsons beschreven, op de twee jaar slechts omtrent de helft van zijne hoogte had, van waar men mag besluiten, dat dit dier, als de Mensch, omstreeks zeventig of tachtig jaren moet leven.
Zonder nuttig te kunnen worden, gelijk de Olifant, is de Rinoceros even schadelijk door zijne vertering, en vooral door de geweldige verwoesting, welke hij in de velden aanregt; hij is slechts van belang om zijne overblijfsels; zijn vleesch is uitstekend, naar den smaak der Indianen en Negers; zijne huid levert het beste en hardste leer ter wereld, en niet alleen zijn hoorn, maar alle de overige deelen van zijn ligchaam, zelfs zijn bloed, zijn water en zijne uitwerpsels, worden voor tegengift en geneesmiddel veler ziekten gehouden.
De Rinoceros voedt zich met grove plantgewassen, distels, doornachtige struiken, en geeft aan deze wilde spijzen de voorkeur boven de malsche klaver der schoonste weiden; hij houdt veel van suikerriet, en eet ook allerlei soort van graan; volstrekt geenen smaak in vleesch hebbende, zoo ontrust hij de kleine dieren niet; hij vreest geenszins de groote, leeft in vrede met allen, en zelfs met den Tijger, die hem dikwijls vergezelt, zonder hem te durven

{==645==} {>>pagina-aanduiding<<}
aanvallen. De zoogenaamde antipathie tusschen den Olifant en den Rinoceros houd ik, op voldoende gronden, voor een vertelseltje; er zou bovendien geene reden voor te vinden zijn.
De Rinocerossen verzamelen zich niet in hoopen, noch loopen in menigte bijeen, als de Olifanten; zij zijn eenzamer, wilder, en misschien moeijelijker om gejaagd en verwonnen te worden. Zij vallen de menschen niet aan, ten minste niet gesard zijnde; maar dan geraken zij in woede en zijn zeer verschrikkelijk; het staal van Damascus, de sabels van Japan doorsnijden hunne huid niet; de werpspiesen en lansen kunnen haar niet doorboren; zij weerstaat zelfs de kogels van den snaphaan; de looden worden plat op dit leder, en het ijzer doordringt het niet geheel; de eenige geheel doordringbare plaatsen in dit geharnast ligchaam zijn de buik, de oogen en de omtrek der ooren; ook volgen de jagers, in plaats van het dier van voren en staande aan te grijpen, hetzelve op zijne schreden, en wachten, om het te naderen, de uren af, dat het uitrust en inslaapt. Twintig of dertig jagers vereenigen zich, volgen hem soms eenige dagen op den voet, doende van tijd tot tijd een of twee vooruitgaan, om de stelling van het dier te verkennen, tot zij hem in slaap vinden, gezamenlijk in stilte naderen, en te gelijk alle hunne roers tegen de onderdeelen van zijn buik lossen.
Men weet uit de beschrijving van parsons, dat dit dier een goed en wel zeer oplettend gehoor heeft; men verzekert tevens, dat zijn reuk uitstekend is; maar men beweert, dat hij geen best gezigt heeft, en dat hij, om zoo te spreken, alleen vooruit ziet. De uitstekende kleinheid zijner oogen; derzelver lage, schuinsche en diepe ligging; het weinig schitterende en bewegelijke, dat men er in opmerkt, schijnen deze daadzaak te bevestigen. Zijne stem is vrij dof, wanneer hij bedaard is; zij gelijkt in het algemeen naar het geknor van een Varken; maar, wanneer hij vertoornd is, wordt zijn kreet scherp en doet zich zeer verre hooren. Schoon hij slechts van planten

{==646==} {>>pagina-aanduiding<<}
leeft, herkaauwt hij niet; derhalve is het waarschijnlijk, dat hij, als de Olifant, slechts ééne maag en zeer wijde darmen heeft, die voor de verrigting van de pens opkomen; zijne vertering, schoon aanmerkelijk, komt niet bij die van den Olifant; en het schijnt, van wege de aaneenschakeling en de onafgebroken dikte zijner huid, dat hij ook door uitwaseming veel minder dan deze verliest.
De Rinoceros, die in den jare 1739 uit Bengalen naar Londen werd vervoerd, hoewel slechts twee jaren oud, kostte op die reis aan onderhoud en vervoer nagenoeg 1000 pond sterl. Men voedde hem met rijst, suiker en hooi; dagelijks kreeg hij 7 pond rijst, gemengd met 3 pond suiker, hetwelk hem in drie portiën werd voorgezet; men gaf hem desgelijks veel hooi en groene grasgewassen, welke laatste hij boven het hooi verkoos; hij dronk enkel water, en telkens in groote hoeveelheid; getergd wordende, was hij alleen door eten te bevredigen.

De gevangenneming en dood van den Hertog van Enghien (*).

Louis antoine henri de bourbon, Hertog van Enghien, geboren te Chantilly, op den 2den Augustus 1772, leefde sedert drie jaren zeer afgezonderd te Ettenheim, waar familiezaken hem geroepen hadden; hij bewoonde daar een eigendom, door hem aangekocht; hij had er zich neergezet met goedvinden des Keurvorsten van Baden en onder toestemming van buonaparte, die er door den Keurvorst van onderrigt was geworden.
Den 15den Maart 1804 begaf zich de Generaal ordener naar Ettenheim met den Generaal fririon; zij kwamen er des avonds aan. De Hertog van Enghien

{==647==} {>>pagina-aanduiding<<}
was naauwelijks te bed, toen men hem waarschuwde, dat men gerucht rondom zijn huis hoorde; hij springt, in het hemd, zijn bed uit, en vat zijn geweer; een zijner lijfknechts neemt een ander; zij openen het venster. De Hertog van Enghien roept: Wie is daar? en, op het onbeschaamde antwoord van eenen Gendarme, stelden zij zich om vuur te geven; maar de Baron van greinsteim, zijn eerste Edelman, ontscheurde hem zijn snaphaan, zeggende, dat alle verdediging nutteloos ware. Ondertusschen deed hij den Baron van greinsteim, die geheel gekleed was te bed gegaan, beloven, dat, zoo men naar den Hertog van Enghien vroeg, hij zich noemen zou. De geweren worden op eene tafel neergelegd; de Hertog trekt in der haast een pantalon en jagtbuis aan: hij heeft geen tijd om in de laarzen te schieten; men komt den trap op, treedt binnen met overgehaalde pistolen, en vraagt: ‘Wie van u is de Hertog van Enghien?’ De Baron zwijgt; men herhaalt de vraag; hetzelfde zwijgen: de Hertog werpt een blik van verachting op zijnen eersten Edelman, en zegt aan de Gendarmes: ‘Zoo gij komt om hem in hechtenis te nemen, dan moet gij zijn signalement hebben; zoek hem!’ Deze, meenende tegen iemand van des Hertogs bedienden te spreken, antwoordden: ‘Zoo wij het hadden, zouden wij u niet vragen. Daar gij hem niet wilt aanwijzen, moet gij allen mede.’ - Zij gaan voorbij de glazen der Prinsesse van rohan, die den Vorst te voet en op pantoffels ziet vertrekken: men maakt halte in een molen; daar bevindt zich de Burgemeester van Ettenheim; men vergt hem, de namen der gevatte personen te noemen; hij noemt degenen, die men hem wijst, en de Hertog was de derde herkende. Deze verzoekt, zijnen Kamerdienaar te mogen zenden, om hem linnen, kleederen en geld te halen; men staat het hem toe. Na het
terugkomen van den Kamerdienaar, en na laarzen aangetrokken te hebben, begaf men zich naar den Rijn; hij trok hem over te Koppel. Te Rijnau aangekomen, wachtten hem rijtuigen. Men wilde den eersten Edelman naast

{==648==} {>>pagina-aanduiding<<}
zijnen Prins plaatsen; deze wees het af, en vroeg den getrouwen en braven lijfknecht, die alleen hem had willen verdedigen. Te Straatsburg aangekomen, werd hij ondervraagd over de redenen van zijn verblijf te Ettenheim; hij antwoordde, zich daar neergezet te hebben, uit hoofde zijner genegenheid voor de Prinses van rohan, die in deze stad hare woonplaats had. Men bragt hem, met al de Emigranten, te Ettenheim gevat, in de Citadel van Straatsburg. Den 18den Maart, des morgens vroeg, worden de deuren der gevangenis geöpend; Gendarmes omringen zijn bed, en dwingen hem, zich in der haast te kleeden. Zijn volk schiet toe; hij verzoekt verlof, om zijnen getrouwen jozef mede te nemen; men zegt hem, dat hij hem niet noodig zal hebben. Hij vraagt, hoe veel linnen hij mag medenemen; men antwoordt hem: ‘Een of twee hemden.’ Toen verloor de Prins alle hoop, en voorzag maar al te wel het lot, dat hem wachtte: hij deelde onder zijne makkers in het ongeluk al het geld, dat hij bij zich had, en behield slechts weinige louizen; hij omhelsde zijne getrouwe vrienden, en zeide hun een eeuwig vaarwel. De deuren gingen weer toe; men kon de ketenen hooren rammelen, waarmede men den Hertog belaadde. Men spoedt nacht en dag voort, zonder eenige verversching te bezigen; men komt den 20sten, ten half vijf ure des avonds, voor de poort van de Hoofdstad, bij de barrière St. Martin. Daar bevindt zich een Courier, die de order brengt om langs den muur te trekken, en zich naar Vincennes te begeven. Men komt daar tegen vijf ure aan. Harel, Kommandant van Vincennes, zegt aan zijne vrouw: ‘Ik weet niet, wie deze gevangen is; maar wat een volk om zich van zijn' persoon te verzekeren!’ De vrouw van harel herkent den Hertog van
Enghien, en roept ontsteld uit: ‘Het is mijn zoogbroeder!’
De Prins, uitgeput door nooddruft en vermoeidheid, verwierf naauwelijks een' geringen maaltijd. Gedurende het gebruik verzocht hij, dat men hem tegen den volgenden

{==649==} {>>pagina-aanduiding<<}
morgen, bij zijn ontwaken, een voetbad wilde gereed maken. Hij wierp zich op een slecht bed, in der haast opgeslagen op eene opkamer, digt bij een venster, waarin twee ruiten gebroken waren; en, op de aanmerking van den Prins, werden ze met een doek toegestopt. Hij viel welhaast in diepen slaap. Men wekte hem op een sprong, tegen elf ure; men bragt hem in een vertrek van het middelstuk, uitzigt hebbende op het bosch. Daar was het, dat acht militairen, of liever acht beulen, guiton, bazancourt, ravier, barrois, rabbe, d'autancourt, Kapitein-Rapporteur, molin, Kapitein-Griffier, hulin, President, in der haast een crimineel verhoor toestelden. Het vonnis, laten wij liever zeggen, de order om het offer te slagten, werd tegen vier ure geveld, en ten half vijf werd het in eene der grachten van het slot ten uitvoer gebragt.
Alles was met eene verraderlijke naauwkeurigheid berekend, om deze gruweldaad in de schaduwen van den nacht te begraven, en derzelver volvoering te verzekeren. De vaardigheid der opligting, de snelheid der reize hadden ten oogmerk het bedonderen, het verlammen van dien ontembaren moed, welken de Held, gedurende tien jaren van strijd en roem, zoo dikwijls had ten toon gespreid; maar de lage hoop des Dwingelands ging volstrekt te loor: de vastheid van den grooten Man beäntwoordde aan de dapperheid van den Krijger; hij sprak met den adel en de eenvoudigheid, zijn karakter en zijne deugd passende. Gevraagd, waarom hij de wapenen tegen zijn vaderland had gevoerd, antwoordde hij: ‘Ik heb met mijn geslacht gestreden, om het erfgoed mijner voorouderen terug te erlangen; maar, sedert de vrede gesloten is, heb ik de wapens afgelegd, en erkend, dat er geene Koningen meer in Europa zijn.’ Zijne regters, door zoo vele onverschrokkenheid en onschuld getroffen, aarzelden een oogenblik; zij schreven aan den Dwingeland, om zijn bepaald besluit te weten. Deze zond den brief terug, met

{==650==} {>>pagina-aanduiding<<}
de volgende drie woorden aan den voet: ter dood veroordeeld.
In den bijzonderen raad, die in de Tuillerien plaats had, om over het lot van den jongen Vorst te beslissen, was cambaceres van gevoelen, om hem bij het leven te behouden. En sedert wanneer, zeide buonaparte vertoornd, zijt gij zoo gierig op het bloed der bourbons geworden? (*)
Men heeft den krijgsraad willen verschoonen, die den Hertog van Enghien ter dood veroordeeld heeft. Het waren, zegt men, militairen, die niet anders konden dan gehoorzamen. De militairen zijn, buiten twijfel, eene lijdelijke gehoorzaamheid schuldig, wanneer het hunne pligten als militairen betreft; maar, te Vincennes waren ze regters; zij moesten slechts hun geweten volgen, en het geweten van een braaf man verbiedt hem, eenen onschuldidigen ter dood te veroordeelen. De militairen zijn, uit hoofde van hunnen stand, gewoon de gevaren te tarten, den dood te braveren: de regters van den Hertog van Enghien zijn zonder eenige verschooning.

Beveelt een Meester ooit, een misdaad te begaan, 
Men weigert zijn bevel, en biedt het hoofd hem aan. 

Mijnheer de Abt de bouvens, die in Engeland de lijkrede over den Hertog van Enghien heeft uitgesproken, bedriegt zich in de bewering, dat de uitvoering van dit gruwzaam feit aan vreemdelingen zou zijn toevertrouwd geweest. Men moet de waarheid der gebeurtenis, ja, ter eeuwige schande van Frankrijk, zeggen, de misdaad werd volbragt door Gendarmes d'élite, geboren op denzelfden grond, die de robespierres, carriers, lebons, barreres en zoo vele andere monsters had voortgebragt, welken het tegenwoordig geslacht niet durft erkennen, en wier bestaan de nakomelingschap zal in twijfel trekken.

{==651==} {>>pagina-aanduiding<<}

Keeren wij weder tot het treurig verhaal. - Men verlaat het moordenaarshol, en daalt in de gracht, langs een' naauwen, donkeren trap. De Vorst wendt zich tot den kommanderenden Ofsicier, zeggende: ‘Wil men mij levend in een' onderaardschen kerker werpen? Ben ik verwezen om heimelijk te worden omgebragt?’ - Ter slagtplaatse gekomen zijnde, ziet de jonge Prins al den toestel, en roept: ‘Gode zij dank, ik zal den dood eens soldaats sterven!’
Terstond na de lezing van het vonnis, vroeg de ongelukkige Prins eenen bedienaar van den Godsdienst, om zijne uiterste pligten te vervullen. Een schimpend en bijna algemeen grimlagchen vergezelde het antwoord, dat hem een der ellendelingen gaf, en in deze woorden vervat was: ‘Wilt ge als een Capucijn sterven? Gij vraagt een' priester; ba! zij liggen allen op dit uur te bed.’ De verontwaardigde Vorst antwoordt niets; hij knielt, verheft zijne ziel tot God, en, na een oogenblik van stille aandacht, staat hij op, en zegt: ‘Laat ons gaan!’
Murat en savary waren bij de volvoering tegenwoordig. Ter dood gaande, verzocht de Hertog, dat men aan eene persoon, die hem ten uiterste waard was, zou ter hand stellen een lok haar, een brief en een ring. Een soldaat had zich daarmede belast; savary merkt het, en grijpt ze, terwijl hij uitroept: Niemand moet hier ‘boodschappen doen voor een' verrader!’
Op het oogenblik van getroffen te worden, zegt de Hertog, staande, en met het onverschrokkenst voorkomen, tot de Gendarmes: ‘Welaan, mijne vrienden!’ - ‘Gij hebt hier geene vrienden,’ zegt eene beleedigende en woeste stem; het was die van murat.
Op het oogenblik werd hij neergeschoten, in het oostelijk gedeelte van de slotgracht, bij den ingang van een tuintje.
De soldaten wierpen zich op hem, doorzochten hem, en maakten zich meester van twee horloges, waarover mulin zich beklaagde, bewerende, dat men beter gedaan

{==652==} {>>pagina-aanduiding<<}
had, dezelven aan de armen te geven. (Zie judas!) Men wierp hem vervolgens geheel gekleed in een gat, des daags te voren, terwijl hij het avondeten gebruikte, ten acht ure des avonds, gegraven; de schup en spade had men van een' der boschwachters geleend.
Dus werd, in den bloei zijns levens, te midden van de luisterrijkste loopbaan, vermoord een Prins, een Held, met roem bedekt, met alle de gaven der natuur overstort, met de schitterendste hoedanigheden en de beminnelijkste deugden uitgerust; het voorbeeld der Krijgslieden, de eer van den Adel, het sieraad, de steun, de trots, de hoop van zijn Geslacht, de liefde en bewondering van Europa, in één woord, de waardige Afstammeling van den grooten condé!
Men moet niet verzuimen der geheugenisse na te laten eenen trek, die de ongeschiktheid en bloedgierigheid tevens van het grootste deel der genen, die hand in dezen gruwel hadden, volkomen schildert.
Des daags na de uitvoering, bevond hulin, de President der Militaire Commissie, zich bij cambaceres, en gaf verslag van de gebeurtenis des vorigen dags. Na luide bekend te hebben, dat de Prins met veel kloekmoedigheids gestorven was, voegde hij er bij: ‘Zijne antwoorden waren zeer eenvoudig; maar gelukkig had hij ons zijn' naam gezegd; want, op mijne eer, zonder dat zouden wij zeer verlegen hebben gezeten.’ - Ziedaar, wat door vijf-en-dertig menschen gehoord en verteld is.
De bekentenis, dien ellendigen hulin ontsnapt, is te merkwaardiger, te waarachtiger, omdat men geen enkel bewijs, geen enkel papier had gevonden, noch bij den Hertog, noch bij iemand dergenen, die ter zelfder tijd aan de overzijde van den Rijn, acht dagen vóór den nachtelijken inval, waarvan wij spreken, waren gevat. De opligting van Mevrouw van reich, te Offenburg gevat, had al de ongelukkige Fransche vlugtelingen verwittigd van het gevaar, dat hen bedreigde; het meerendeel was gevlugt. De Hertog van Enghien, wiens schoone ziel geene

{==653==} {>>pagina-aanduiding<<}
misdaad kon vermoeden, hield het beneden zich, eene voorzorg te gebruiken, die naar vreesachtigheid had kunnen gelijken. Zelfs des daags te voren was een spion van den verrader caulain court te Ettenheim gevat en voor den Prins gebragt, die hem edelmoediglijk had doen ontslaan. Dus was hij het slagtoffer der gerustheid, die groote zielen de onschuld, vergezeld door waren moed, pleegt in te boezemen.
Niet alleen te Londen heeft men de nagedachtenis van den ongelukkigen Vorst vereerd met kerkelijke plegtigheden; ook te Petersburg heeft men eenen Dienst gevierd, de Gedenksteen van welken het navolgend opschrift heeft:

inclito principi

ludovico-antonio-henrico

borbonio-condaeo, duci d'enghien,

non minus propria et avita virtute

quam sorte funesta claro,

quem devoravit bellua corsica,

europae terror,

et totius humani generis lues (*).

Sophia, of de schoone blinde.

(Vervolg en slot van bl. 616.)

Mijn vriend had het vermelde verhaal van sophia's blindheid gedaan met een vuur, met een kenmerk van waarheid, dat ik tot schreijens toe was aangedaan. Karel, zeide ik,

{==654==} {>>pagina-aanduiding<<}
indien slechts de helft, van hetgene gij van sophia hebt gezegd, waar zij, hoe stelt gij het, dat gij haar niet aanbidt? Ongetwijfeld heeft de liefde u deze lofspraak in den mond gelegd. Karel, gij bemint Sophia.
Karel vertoonde eenige verlegenheid, doch herstelde zich welhaast. De vriendschap, zeide hij, kan even welsprekende zijn als de liefde, en is veel waarheidlievender; zij heeft geenen blinddoek. Ik heb sophia geschilderd zoo als zij is. Ongetwijfeld aanbid ik haar, als het schoonste beeld der Godheid hier beneden; doch dit zelfs betengelt elke andere gedachte; ik zou het als eene misdaad beschouwen, de heldere kalmte van haar hart te storen; gelukkig dat ik haar vriend ben, stel ik te hoogen prijs op dien titel, om het te wagen, dien te verliezen... Maar, daar is zij; gij zelf zult oordeelen, of ik te breed heb opgegeven... Zij komt, hendrik; gij zijt haar niet vreemd; duizendmaal heb ik met haar over den medgezel mijner kindschheid gesproken.
Karel opende de deur van het traliewerk, dat de twee tuinen vaneenscheidde, en ging haar te gemoet. Terstond werd ik getroffen van de fraaiheid harer rijzige gestalte, de vlugheid en het ongedwongene van haren gang. Zij was in 't wit gekleed; hare gedaante vertoonde iet luchtachtigs en hemelsch; ik verbeeldde mij, in mijne tegenwoordige stemming, een dier Engelen te zien, welke onze eerste ouders in den hof van Eden bezochten, en ik was in verzoeking om voor haar te knielen. Toen zij nader bij ons was, verzwakte deze indruk niet; haar gelaat, schitterende van frischheid en van jeugd, had eene uitdrukking, welke zich met geene woorden laat beschrijven; het waren hare oogen niet, waarin zich hare ziel teekende, omdat zij gesloten waren, maar men hervond dezelve in de volmaakte harmonie van hare gelaatstrekken, in den omtrek van haar schoon eirond gezigt, in hare zoo zuivere, zoo doorschijnende kleur, in haren lach vooral, die alles zeide, wat men in hare oogen zou hebben kunnen lezen. Een groote stroo-hoed bedekte dezelve ten halve, doch hetgene men zag, vertoonde niets gebrekkigs of afzigtigs; zij waren zacht gesloten; op eenigen afstand zou men gezegd hebben dat zij slechts waren neergeslagen; en wanneer derzelver onbeweegbaarheid deze misleiding deed verdwijnen, zou men haar kunnen beschouwen als een verpersoonlijkt model van een' dier schoone droomen,

{==655==} {>>pagina-aanduiding<<}
welke de Voorzienigheid somtijds den menschen toezendt, om een denkbeeld te geven van het geluk, voor hen bestemd. Rust, onschuld, inwendige tevredenheld, volkomene opgeruimdheid, - dat alles drukte haar gelaat uit, en het was onmogelijk, haar aan te zien zonder de levendigste aandoening.
Toen mijn vriend nabij haar was, bleef zij staan met een zweemsel van bedremmeling; ik had met karel slechts eenige schreden gedaan, zonder een enkel woord te spreken; maar de uiterste scherpheid van haar gehoor deed haar bemerken, dat twee personen haar naderden. Gij zijt niet alleen, zeide zij tot karel. - Neen, sophia; ik ben heden hoogst gelukkig; ik kan mijne vriendin dien vriend mijner kindschheid aanbieden, van wien ik tegen haar zoo dikmaals gesproken, en dien ik wedergevonden heb.
ô! Het is hendrik, zeide zij terstond, lagchende. Gij ziet, Mijnheer, dat ik uwen naam weet; ik kan u zeggen, dat men over u in dezen tuin gesproken, en de vriendschap u dikmaals herwaarts heeft geroepen.
Ik drukte karel's hand aan mijn hart: hoe zeer was ik hem verpligt, dat hij met de belangrijke sophia over mij gesproken had! Wij deden haar nederzitten onder de berceau, en hier begon een gesprek, hetwelk ik al mijn leven niet zal vergeten: niet alleen bevestigde het mij in alles, hetgene karel van deze boven andere vrouwen zoo verre verhevene vrouw tot mij gezegd had, maar het boezemde mij voor haar eene gewaarwording van geestdrift en eerbied in, die geen weerga vond in hetgene ik ooit had ondervonden.
Naardien ik op dit koud papier niet kan overbrengen den toon harer stemme, noch haren glimlach, zelfs hare eigen bewoordingen niet, zal ik mij wel wachten, hare verhevene aanmerkingen over verscheiden onderwerpen te herhalen en te verzwakken; weinige woorden, rakende haren toestand, zullen genoeg zijn, om van hare wijze van zien een denkbeeld te geven.
Ik weet niet, door welk eene lompheid, een gevolg ongetwijfeld van mijne aandoening, ik begon te spreken over de schoonheid der voorwerpen, die ons omringden, over de bloeijende boomen, over den rijkdom der velden; ik had vergeten, dat ik tot iemand sprak, die er geen genot van konde hebben: dit denkbeeld schoot mij eensklaps te binnen; ik hield stil;

{==656==} {>>pagina-aanduiding<<}
met eenige verlegenheid, midden in eene uitdrukking. Ga voort, zeide zij, met haren bekoorlijken glimlach: minder onbekend, dan gij denkt, ben ik met alle deze voorwerpen, en ik zie ze misschien schooner dan gij, door het prisma mijner verbeelding, geholpen van eenige herinneringen. Veel gelukkiger ben ik dan een blindgeborene, die zich nergens een denkbeeld van kan maken, en van nieuwsgierigheid en verlangen moet verteerd worden; ik herinner mij van alles genoeg, om het in gedachte nog te kunnen genieten, en de beschrijvingen der dichters en de geestdrift mijner vrienden te begrijpen. Ongetwijfeld heb ik ontberingen, somtijds van spijt gevolgd; maar dan denk ik met dankkaarheid, hoe vele menschen er zijn, ongelukkiger dan ik, aan het krankbed geboeid, in duistere kerkers opgesloten, alle hunne zintuigen en zielsvermogens bezittende, en er geen gebruik van kunnende maken. De hoop hebben zij nog behouden, zult gij zeggen; ook ik bezit de hoop: wat zeg ik! ik bezit de overtuiging, dat de dag komen zal, op welken mijne oogen zullen geöpend worden en wonderen kunnen aanschouwen, verre verheven boven die van deze wereld van een oogenblik. Een donkere weg, dien ik eenigen tijd bewandel, leidt mij naar een eeuwig licht. Maar denk niet, dat deze geslotene oogen geenerlei voorwerp zien; zij stellen ze zich alle voor. Weinige dagen vóór de ziekte, die mij het gezigt heeft benomen, was ik op het land met mijne ouders; en, hoewel ik nog zeer jong was, de indruk van dien dag is nimmer in mijn geheugen uitgewischt: waarom zoude ik niet gelooven, dat God zelf, in zijne goedheid, de beproeving, welke Hij voor mij bestemd had, willende verzachten, deze herinneringen dus diep in mijn kinderlijk geheugen gegraveerd heeft? Vóór den dageraad gingen wij van huis; ik zag het opgaan der zonne en de schitterende kleuren aan den horizon; het was in dezen tijd van het jaar; ook zag ik de bloemen de velden schakeren en de takken versieren. Op den
dag ontstond er een onweder; ik zag den bliksem de wolken doorkruisen, en den hemel met een' sluijer van dikke nevels zich bedekken. Na eenen stortregen, zag ik de zon, in alle hare heerlijkheid, van nieuws ten voorschijn komen, en de waterdroppels op het gebladerte tintelen. In den avond keerden wij terug, bij het schijnsel der maan; haar snelle loop vermaakte mij, en ik zag haar onophoudelijk aan; nog, dunkt mij,

{==657==} {>>pagina-aanduiding<<}
zie ik dien schoonen, verzilverden bol, als 't ware, aan het gewelf der hemelen wentelen midden door de wolken, zich verbergen, van nieuws ten voorschijn treden, en glinsteren in het water van een meer, dat den weg omzoomde. Niets heb ik vergeten; en duizendmaal kwamen deze beelden, en nog andere, welke ik niet kan bescrijven, mijne droomen verfraaijen, of mijne eenzaamheid bezielen. Voor mij staan de boomen en de velden altijd in bloei; voor mij is het altijd volle maan, minzaam lagchende aan het azuur gewelf, en over de natuur haar eenparig en zacht licht verspreidende. Wanneer ik de winden hoor loeijen en fluiten, zie ik welhaast de straalrijke zon het aardrijk vertroosten en de natte bladeren droogen; voor mij heeft het onweder geen' langeren duur dan het éénige, 't welk ik gezien heb. Neen, mijne vrienden! ik ben niet ongelukkig. God had mij oogen gegeven; God heeft ze mij ontnomen; maar hoe vele schadevergoedingen heeft Hij mij overgelaten! In zijne werken kan ik Hem nog aanbidden. Adem ik niet zoo wel als gij deze zoo zuivere en zoo zachte lucht? Riek ik ook niet den geur der bloemen? Hoor ik ook niet het concert der vogelen? En, wat meer is, heb ik geene moeder en vrienden, die de lust van mijn leven zijn, bij welke misschien het missen van mijne oogen en hunne teedere zorgen mij nog dierbaarder maken? Toegereikte weldaden zijn een sterke band! Ach! indien het waar zij, dat ik beter ben en meer bemind word, dan ik anders zou geweest zijn, mag ik dan klagen? en heb ik niet meer gewonnen dan verloren? ô Mijn God! (en, dit zeggende, hief zij hare gevouwene handen ten hemel) wel zeer ondankbaar ware ik, indien ik murmureerde over het lot, hetwelk Gij over mij beschikt hebt; indien ik geen gevoel had van alle de voordeelen, welke ik behouden heb.
Karel en ik waren tot schreijens toe aangedaan; zij bemerkte het aan onze ademhaling. - Gij schreit, zeide zij; liefelijk zijn die tranen: want het is ongetwijfeld de goedheid van God, die u roert; ik wil, even als deze vogelen, dezelve verheerlijken door mijne gezangen. Daar mijne stem u behaagd heeft, zal ik, indien gij wilt, u het lied leeren, 't welk u de blinde, maar evenwel gelukkige sophia zal herinneren. - Met eene zachte stem en langzaam zong zij de strophe, welke ik gehoord had: ik herhaalde dezelve met haar, en

{==658==} {>>pagina-aanduiding<<}
nooit nog had ik mijne ziel zoodanig doordrongen gevoeld van Gods aanwezen als in dit oogenblik: ik had het geluk van er nooit aan getwijfeld te hebben; maar, indien er Godloochenaars zijn, (hetgene ik bezwaarlijk kan gelooven) dat zij de blinde sophia de schoonheid der Natuur en de goedheid van God hooren verheerlijken, en zij zullen weldra hunne dwaling afzweren!
De uren vlogen voorbij; sophia wilde wederom bij hare moeder gaan, en ik herinnerde mij, dat ik dien zelfden avond, misschien voor altijd, dezen Engel zou verlaten, die een oogenblik aan mij was verschenen; dermate drukte dit denkbeeld mijn hart, dat ik mijner droefheid geen meester was. Ik greep sophia's arm, bevochtigde denzelven met mijne tranen, en bedekte dien met mijne kussen. - Sophia! Engel des Hemels! zeide ik; bid voor mij, en vergeet mij niet! - Nimmer, zeide zij, mijne hand drukkende: Niet waar, karel? dikmaals zal hij bij ons zijn, onder deze berceau. - Karel, insgelijks sterk aangedaan, had zich een weinig verwijderd; zijnen naam hoorende noemen, naderde hij. Vaartwel, mijne vrienden, vaartwel! zeide zij, opstaande. Karel wilde haar zijnen arm geven. Blijf bij uwen vriend, zeide zij: deze plaats is mij zoo bekend! Zij groette ons, verwijderde zich langzaam, vond, met behulp van hare hand, de traliedeur, en was weldra in huis. Ik vatte mijns vriends arm, en verwijderde mij zonder spreken. - Karel, zeide ik, na eenige oogenblikken zwijgens, daar gij, sedert drie jaren dat gij dagelijks sophia ziet, uw hart hebt behouden, zult gij het niet verliezen; ik bedroog mij, toen ik dacht dat gij op haar verliefd waart; ik had haar niet gezien, ik had haar niet gehoord; neen! het is geene aardsche liefde, welke sophia kan inboezemen. - Hij zuchtte, zonder mij te antwoorden; ik ontscheurde mij aan hem en aan dezen tuin, en het was ook hoog tijd: ware sophia nog een uur gebleven, weet ik niet, hoe het met de gewigtige zaak zou gegaan zijn, welke mij naar huis riep.
Het beeld der belangrijke Blinde volgde mij, en verliet mij niet meer; in het eerst maakte het mijne eenzaamheid aangenaam, daarna ondragelijk; het gevolg was, dat ik eindelijk aan mijzelven bekende, dat er, zonder haar, geen geluk meer voor mij bestond. Ik was rijk en onafhankelijk; sophia's moe-
{==659==} {>>pagina-aanduiding<<}
der moest verlangen, vóór haren dood haar verzorgd te zien; Maar.... karel.... Ach! ongetwijfeld dacht karel er niet aan, naardien hij, na haar drie jaren dagelijks gezien te hebben, nog vrij was. Ik was op het punt van hem te schrijven, om hem te verzoeken, mijne hand en mijne bezittingen zijne; vriendin aan te bieden, toen ik den volgenden brief ontving:

‘Deel in mijn geluk, mijn waarde hendrik! ik ben de gelukkigste der menschen, en weldra zal ik nog gelukkiger zijn. Sophia is de mijne! sophia bemint mij! sophia heeft haar woord gegeven, om mijne aangebedene gezellin te worden! Ik ben het, het is uw gelukkige vriend, die haar leidsman en haar steun zijn zal op deze aarde; zij is het, die de Beschermengel zijn zal, welke mij aan hare zijde zal geleiden naar de hemelsche woningen. Tot wien kan ik beter over mijn geluk spreken, dan tot den vriend, die mijne sophia kent, en wiens geestdrift aan mijzelven het geheim van mijn hart openbaarde? Neen, hendrik, ik heb u niet bedrogen; gij ontdekte mij een gevoel, waarvan ik zelf al de kracht niet kende. De bedaardheid, de engelachtige zuiverheid van mijne sophia deelde zich mede aan mijn hart, en toen ik u mijne liefde ontkende, had ik die aan mijzelven nog niet bekend. Wel wist ik, dat alle andere vrouwen mij onverschillig waren, dat ik niet gelukkig was dan bij haar; maar ik wist nog niet, dat, indien zij niet de mijne, geheel de mijne was, ik het leven niet zou kunnen verdragen; en gij zijt het, die den sluijer verscheurde, die de natuur mijner verknochtheid aan haar voor mijzelven bedekte. Reeds toen gij tot mij zeide: karel, gij bemint sophia, zou het kloppen van mijn hart mij hebben moeten verwittigen, dat, hetgene ik vriendschap noemde, de vurigste hartstogt was; maar ik voelde er al de kracht niet van, dan toen ik, in het oogenblik dat gij van haar scheidde, uwe tranen zag, met uwe lippen u haren arm en hare hand zag drukken: een vuurstroom vloeide door mijne aderen. Jaloersch was ik niet op u: gij hadt haar slechts een oogenblik gekend, en gij gingt haar verlaten; maar ik gevoelde toen, dat, indien zij immer aan een ander man behoorde, het met mijn leven gedaan ware.
Nogtans beloofde ik mijzelven, mijne liefde te zullen verbergen voor haar, die mij dezelve inboezemde, tot op het oogenblik, dat ik haar mijne hand zou kunnen aanbieden. Mijn oom leefde nog; sophia's blindheid

{==660==} {>>pagina-aanduiding<<}
en haar gering vermogen zouden voor hem twee onoverkomelijke hinderpalen geweest zijn; maar, onder den naam van vriend, verdubbelde ik mijne zorgvuldigheid, en verwierf eindelijk haar volkomen vertrouwen; slechts ééne zaak verbergde zij voor mij, en dat geheim was hetzelfde als het mijne. Hendrik! verbeeld u mijn geluk, toen het overlijden van mijnen oom mij in de vrijheid stelde, mijn hart voor sophia te openen, en zij mij beleed, dat het hare mij voorlang reeds toebehoorde! - Ik moet, zeide zij glimlagchende, onder de voordeelen der blindheid tellen, de bekwaamheid om een gevoel te verbergen, 't welk de oogen altijd verraden. Ja, karel, ging zij voort, ik moest het voor u verbergen, hoewel ik giste dat gij het met mij deelde: maar konde ik gelooven, dat ik, in mijnen toestand, voor u zijn zoude, hetgene ik wenschte te zijn? In mij zult gij altijd de teederheid eener vriendin en de liefde eener minnaresse vinden; maar de diensten, welke men van eene echtgenoote mag verwachten, zal ik van u moeten ontvangen, zonder u dezelve van mijne zijde te kunnen betoonen. - Gij zult alles voor mijn geluk vermogen, riep ik, en zonder sophia kan er geen geluk voor karel zijn! - Zij gaf eindelijk toe aan mijne vurige aanzoeken; aan de zekerheid, dat ik nimmer eene andere echtgenoote dan haar zou hebben. Dit gesprek, hetwelk uws vriends geluk besliste, viel voor onder dezelfde berceau, op dezelfde plaats, alwaar ik u zoo zeer doordrongen zag van den onwaardeerbaren prijs van mijnen schat, en waarheen de vriendschap u terugroept. Binnen eene maand zal sophia mijnen naam voeren, en voor altoos mij toebehooren. Sophia, zoo goed, zoo teeder voor vreemde kinderen, wat zal zij voor de onze zijn, indien ik het geluk hebbe, vader te worden? De onze! zegt u niet dit woord alleen, hoe gelukkig ik ben?.... De zachte
blijdschap van sophia's moeder, en van de mijne, verhoogt nog mijn geluk. Mijne dochter zal dan niet alleen zijn, wanneer ik niet meer zijn zal! zeide zij tot mij; zij zal dan nog de oogen en het hart van eenen vriend bezitten! - Mijn waarde hendrik! het geluk van uwen karel gaat alle beschrijving te boven; niets ontbreekt mij, dan uwe tegenwoordigheid. Herinnert gij u, hoe dikmaals ik, in onze kindsche vertrouwelijkheden, tot u gezegd heb, dat ik verlangde, dat mijne vrouw schoone oogen had? Ik wist toen niet, hoe veel schooner nog

{==661==} {>>pagina-aanduiding<<}
eene schoone ziel is, en ik verkrijg meer dan ik gewenscht hebbe. Het voorwerp te zijn van sophia's keuze! hebt gij een denkbeeld van mijne trotschheid en van mijn geluk? Kom, om er getuige van te zijn, en hetzelve ten top te voeren; kom! sophia roept u ook; wij verwachten u onder deze lommerrijke berceau, welke gij met zoo veel smart verliet.

Uw gelukkige Vriend

karel.’

Helaas! Grooter was die smart dan ooit. Ik wierp den brief neder; ik vatte dien weder op: mijn hart was verdeeld tusschen de bitterste droefheid en het gevoel van het geluk van hen, die ik zoo teeder beminde. Weest gelukkig! riep ik eindelijk; karel, sophia, gij bemint elkander, gij zijt elkander waardig. Weest gelukkig! maar - in langen tijd zal ik onder de lommerrijke berceau niet komen.




De taal der oogen.


Daar is een taal van wond're magt; 
Ze is nooit naar eisch te zingen; 
Een taal, die door haar tooverkracht 
De ruwste borst kan dwingen; 
Die ieder spreekt, die elk verstaat, 
Die van het harte in 't harte gaat, 
Van onbegrensd vermogen: 
Ze bruist niet in een' woordenvloed; 
Ze dringt onmerkbaar in 't gemoed - 
Het is de taal der oogen. 
 
Op geen Lyceën kweekt men haar; 
Natuur slechts leert haar bondig; 
Haar kennen wijsgeer en barbaar, 
En beiden even grondig. 
De man spreekt haar met achtbaarheid; 
De grijsaard, wien geen lust meer vleit, 

{==662==} {>>pagina-aanduiding<<}

Weet naauw wat zij beteekent; 
De knaap, wiens hart onrustig woelt, 
De maagd, die de eerste liefde voelt, 
Zijn in die taal welsprekend. 
 
Ze is kort, ze is rijk, treft zeker doel, 
Kan roeren, overreden; 
Eén blik heeft vaak meer waar gevoel 
Dan duurgezworen eeden; 
De mond plooit zich tot veinzerij 
En fleemt, schoon 't hart vijandig zij, 
Nog dikwerf zoet en teeder, - 
Der zielen held're spiegelvloed 
Ontvangt den indruk van 't gemoed 
En geeft dien zuiver weder. 
 
Eén blik verdooft den oproerkreet 
En doet den snoodaard beven; 
Eén blik verzacht het grievendst leed 
En schenkt den boet'ling 't leven. 
Het kind, dat onbedacht misdreef, 
Smeekt, met een' traan in 't oog, vergeef! 
Wie zou die beê weêrstreven? 
Zijn blik en moeders vriend'lijk oog 
Ontfronsen vaders wenkbraauwboog, 
En... 't misdrijf is vergeven. 
 
De wijsgeer moog' door woord en schrift 
Zijn dorre leer betoogen; 
De waarheid, in zijn hart gegrift, 
Straalt blinkend uit zijne oogen, 
Als hij 't gevoel, dat harten boeit, 
En tot het reinst genot ontgloeit, 
Voor harten poogt te malen; 
Dan spreekt zijn ziel door 't gloeijend oog; 
Dan zweeft gevoel en geest omhoog; 
Hij maalt met zonnestralen. 

{==663==} {>>pagina-aanduiding<<}

Schoon hemelval van lippen vloeit 
Door 's Redenaars vermogen, 
Het harte, dat van liefde gloeit, 
Spreekt liefst de taal der oogen; 
Ze vleit zoo zacht, ze streelt zoo zoet, 
Door zaal'gen, onweêrstaanb'ren gloed 
De ziel aan 't stof ontvoerend; 
Ze profeteert in poëzij.... 
Neen, neen! geen taal, zoo schoon als zij, 
Zoo teeder en zoo roerend! 
 
Haar spreekt, wiens onbespraakte mond 
Nog nooit een' klank deed hooren, 
En hem, die nooit een' klank verstond, 
Kan zij de borst bekoren; 
Door haar mag 't knaapje aan d'Iberstroom 
Het meisje van des Indus zoom 
Met zachte koorden boeijen; 
Door haar verstaan Cirkasserin 
En Batavier elkanders min.... 
En - beider harten gloeijen. 
 
Gij, Adelheide! kent die taal, 
Die 't hart weldadig griefde, 
En stemde, zonder woordenpraal, 
Tot liefde en wederliefde: 
Eén blik... en reeds was ons gemoed 
Door d'eersten, zaal'gen liefdegloed 
In laaije vlam ontstoken; 
We sloten 't heiligste verbond, 
En nog... nog had ons beider mond 
Geen enkel woord gesproken. 
 
ô Ja! Gij kent, als 't liefde geldt, 
Die taal en haar vermogen: 
Vaak werden wij door zoet geweld 
Aan aarde en stof onttogen; 

{==664==} {>>pagina-aanduiding<<}

Zocht ons geprangd gevoel naar lucht, 
Dan mogt wel eens een teed're zucht 
Der volle borst ontglippen: 
Maar, midden in die zoete smart, 
Bleef 't oog alleen de tolk van 't hart.... 
Steeds zwegen onze lippen. 
 
Blaak, liefde! brand met heeter gloed! 
Betoover onze zinnen! 
't Geheim is het verruk'lijkst zoet 
Van 't zielverrukkend minnen; 
Hij kent u niet, zijn hart is koel, 
Die 't brandend bruisende gevoel 
Door woorden zoekt te blusschen, - 
ô Hoogst genot! de boezem hijgt... 
De sprake zwijmt - de mond... hij zwijgt! 
Maar zwemt in zoete kussen. 
 
Gij kent die taal, mijn zielsvriendin, 
Haar tooverend vermogen! 
Vertrouwen wij 't geheim der min 
Alleen aan hart en oogen! 
ô Vreugde, ô weelde, ô zaal'ge stond! 
Als, borst aan borst en mond aan mond, 
We ons in 't genot verzaden! 
Als 't oog.... Zwijg, zangster! welk een gloed! 
't Geheim is ons verruk'lijkst zoet, 
En... zoudt ge ons dus verraden? 
 
spandaw. 


Puntdicht.


Wat leest men allermeest, en met het minst verstand? - 
Ik zal 't u zeggen, Vriend! De Bijbel en de Krant 
 
S.S. 







{==665==} {>>pagina-aanduiding<<}

Mengelwerk.

Dankrede wegens den vrede.

Door Jan Brouwer, Leeraar der Doopsgezinden te Leeuwarden (*):

Zoo immer, dan voorzeker ontroeren mij thans de hevigste gemoedsbewegingen, bij het optreden dezer godsdienstige spreekplaats op den grooten dag des Vredes, en van onze hulde voor dat geschenk des Hemels. Wie onzer, trouwens, begaf zich in dit uur in het geheiligd Bedehuis, of zijn gevoelig hart juichte den Heere toe, en beefde schier van eene onwillige huivering, op het aandenken aan het kort voorleden kwaad, en de verbazend snelle wending der zaken tot ons heil. Een jaar terug, en de dag van onzen huisselijken rouw, de dag van het toppunt der dwingelandsche geweldenarij, de dag uwer deelende meewarigheid en zorgen over onze ten krijg geroofde Zonen, staat voor ons met al zijn grief en donkerheid. Die dag verjaart, en, waarde Landgenooten, Vrienden, zij vieren met ons en Nederland het Feest, ik zegge niet, der Verlossing des Volks, maar, van den Algemeenen Vrede.

{==666==} {>>pagina-aanduiding<<}

Is niet de Heere uwe God met ulieden, en heeft u rust gegeven rondom henen? - Zoo begeeft dan nu uw harte en uwe ziele, om te zoeken den Heere uwen God.

I chron. XXII:18, 19a.
Na het doorstaan van de hitte des daags, na zwaren arbeid en vermoeijenis des ligchaams, verkwikt den afgematten mensch de frissche avondkoelte, en legt hij zich met zekeren wellust zelfs op eene harde peluwe ter ruste neder. Voor al wat leeft en ademt, is het ook eene welgevallige afwisseling in de Natuur, wanneer op een ontzettend onweder en felle dondervlaag de aangename helderheid volgt van den gezuiverden dampkring, en nu geheel het aardrijk als te herleven schijnt door de herstelde veerkracht der lucht, en bij hare vernieuwde kalmte of evenwigt. Maar de Zeeman in het bijzonder, wiens schip geruimen tijd heromgedreven werd door loeijende stormwinden, geslingerd en geschokt op onstuimige golven, ten laatste, na menigerlei gevaar van rots en klip, of stranden, de langgewenschte reê of haven bezeilt; met welk een zalig gevoel smaakt deze niet het zoete der rust en veiligheid, na eenen zoo hagchelijken togt? Evenzeer verheugt ons, M.W., afgemat, geschokt en gefolterd door hevige volksberoerten, geteisterd door de langdurigheid en jammeren des oorlogs, gezweept daarenboven en mishandeld van eenen uitheemschen Stuurman, die de Staatshulk overmande en sloopte, het Volk knevelde, beroofde, en als slaven kluisterde, - evenzeer verheugt ons het heilige geschenk van orde, rust en Vrede, dat tot ons van den Hemel afdaalt. En, gelijk de Bootsgezel, bij welken door ruwheid van zeden, en omzwerven op den woesten Oceaan, niet al de eerbied verbannen is voor den God zijner Vaderen, met blijde dankbaarheid, na de gevaarlijke reize, zich tempelwaarts henen spoedt, en voor zijne behoudenis en redding den Heere looft en prijst; alzoo, en met geene mindere vreugde, met geenen minderen ijver, vloeijen wij,

{==667==} {>>pagina-aanduiding<<}
stroomt Neêrlands Volk op dezen Dankdag naar zijne Bedehuizen, om de goedertieren Voorzienigheid te vereeren, door welke de zegen des Vredes, zoo menigwerf en vurig verlangd en afgebeden van het uitgestreden werelddeel, voor ons en voor Europa daagt.
Dit nader te ontwikkelen, en naar geleide van den tekst aan te dringen tot opbouw in godsvrucht en goede zeden, zal het doel en onderwerp onzer Rede zijn. Beginnen wij met iets te zeggen nopens de afgelezen woorden van David, en de aanleiding daartoe.
Zonder ons thans te verdiepen in de Geschiedenis des Joodschen Volks, of wel in die van Davids leven, zij dit alleen gezegd tot herinnering voor uwe Christelijke aandacht, en regt begrip van het Hoofddeel, waaruit onze tekst ontleend werd. Reeds voorlange, bij Nathans last aan David, na zijne overtreding met Bathseba, was hem van Godswege aangezegd, dat niet Hij, maar zijn Zoon en Opvolger, den Tempel stichten zoude. Hoezeer, wegens zijne vroomheid en vertrouwen op Jehovah, bij Dezen welgevallig; in zijn Bewind, te veel met bloed bevlekt, te veel ontrust door hevige oorlogen, zou niet het heil gebeuren, ‘om 's Heeren Naam een Huis te bouwen.’ David, inzonderheid in zijne laatste jaren, vermogt daartoe alleen menigerlei-toestel en stoffe te gaderen. De God der Heirscharen begunstigde wel in herhaalden oorlog de wapenen des Konings, en bevestigde zijn Rijk over geheel Israël; maar den luister van den Mozaïschen Eerdienst door een grootsch en prachtig Huis te verhoogen, werd voorbehouden tot heilrijker dagen, en stond het werk te zijn van den Vredelievenden, van Salomo, die ook in zijn Bewind eenen duurzamen Vrede genieten zoude. In dezen geest, en met die gunstige vooruitzigten, voert de bedaagde Koning en Vader, ten overstaan van de Vorsten Israëls, het woord tot zijnen nog jongen en veelbelovenden Zoon, in ons Teksthoofddeel, hem verslag doende van zijne gemaakte voorbereidingen tot den Tempel, en tot de vreeze des Heeren hem vermanende; in dezen geest spoort hij daarna

{==668==} {>>pagina-aanduiding<<}
gedachte Vorsten aan, om Salomo behulpzaam te zijn in het Godvereerend werk, dat op hem wachtte. Met achterlating van hetgeen in deze aanspraak bijzonder toepasselijk was op de tijden van David en den Tempelbouw van Salomo, zullen wij nu voortgaan, de afgelezen woorden, als tot ons gesproken, aan te merken; en eindigen wij onze toelichting van den tekst met de waarneming, dat daaruit blijkt, hoezeer Jehovah dagen van Vrede bovenal voor zijne vereering en welgevalligen Volksdienst meest geschikt keurde en bestemd heeft, alzoo leerende, ‘dat Hij de God des Vredes is.’

‘Is niet de Heere met ulieden?’ vroeg David de Vorsten Israëls, en wij M.H. elkander, niet in den algemeenen zin, in welken de Schepper gezegd mag worden zijne onderhoudende Voorzienigheid uit te strekken zelfs over het geringste zijner schepselen, maar met bedoeling op bijzondere en groote weldaden, aan ons, den Volke van Nederland, en al de Menschheid, bewezen. ‘Slechts ouden van dagen herinneren zich tijden van rust en voorspoed (*).’ Europa, geschokt door staatkundige beroeringen en hevigen krijg, werd jaren achtereen geteisterd, uitgeplunderd en vernield door den gruwel der verwoesting, die van het Zuiden oversloeg tot in het diepe Noorden, dat meer dan eens op Duitschen bodem blaakte, ja ook den onzaligen standaard plantede in Vaderlandsche gewesten. ‘Zoo werden wij weggesleept in den algemeenen draaikolk van verwarring en verdeeldheid. Zoo zagen wij, ondanks de korte tusschenpoozen van schijnbare kalmte, door een aantal rampspoedige jaren, bijna het denkbeeld van den alouden voorspoed en ruste bij ons verloren gaan. Zoo werd allengs, door gewigt van onheilen, onze koophandel en zeevaart vernietigd, alle bronnen van welvaart

{==669==} {>>pagina-aanduiding<<}
gestopt, rijkdom veranderd in armoede, overvloed vervangen door gebrek.’ Het konde niet uitblijven, of de inwoners van Vriesland, met name der Zeeplaatsen, werden almede van gezegde doorgaand kwaad beloopen. Echter, in het midden diens kommers, en bij het nadeel dier dagen, ‘was de Heere met ons;’ daar zijne goedheid onzen Akkerbouw zegende, en zijne liefde ons tot heden veiligde, dat geen vijandig zwaard op Vrieschen bodem uitgetogen, geen krijgsgerucht bijkans gehoord, geen druppel bloeds vergoten werd. Dankbaar erkennen wij dit voorregt, deze bijzondere gunste des Hemels; ofschoon wij ook hierop niet stilstaan, opdat de ongemeene weldaad des Heeren in Neêrlands redding te sterker uitkome. Ten laatste immers trof ons met al den Volke de zwaarste der rampen. ‘Het overheerschend Geweld vernietigt ons Volksbestaan, en wij houden op Nederlanders te zijn.’ Wij bleven wel den naam van Vriezen dragen; wij ontvingen, dat meer is, geenen uitheemschen Landvoogd: maar, ‘terwijl de barmhartigheden der Goddeloozen wreedheid zijn,’ is het onzeker, of niet misschien dit voorregt, en die gunste, eene beschimping te noemen was met onze kleenheid en onbeschaafdheid. Althans wat baat gaf deze troost tegen den slag der roede, die den geheelen Staat ter nederwierp, vermorselde? ‘Onderworpen aan vreemde taal, zeden en wetten, moesten wij het overschot der nijverheid onzer Vaderen, in onze ontvolkte steden en landen, ten offer brengen tot staving onzer afhankelijkheid. Smartelijk was de herinnering aan het voorledene; vreesselijk het uitzigt in de toekomst.’ Vriezen! gij leerdet blozen op het hooren van uwen naam, den titel uwer schandelijke verlaging. Nederlanders! gij kondet de gedenkteekenen niet aanzien, uwe jaarboeken niet openen, of de roem uwer Vaderen was een verwijt wegens de kluisters, die gij moest
torschen. ‘Naauwelijks genoot gij de vrijheid van in uwe binnenkamers te durven zuchten over uwen val. Men gebood u te juichen in uwe ellende,’ uwe grievendste mishandeling voor Eerbewijs op te nemen. Of herin-
{==670==} {>>pagina-aanduiding<<}
nert niet deze dag, waarop 's Lands treurspel verjaart, en mij, en u, mijne Gemeente en Stadgenooten, dat de bloem onzer Jongelingen, naar vreemde gewesten voor vreemde belangen gesleept, de ketenen onzer slavernij moest helpen verzegelen? ‘Zoo waarlijk was niets het onze meer; en bij het fnuiken aller vrijheid der drukpers scheen door staatkundigen gewetensdwang de vonk van edelaardige verlichting uitgebluscht, en zelfs de geheugenis onzer verguizing verloren te zullen gaan voor volgende geslachten?’ Even zeker stond het overblijfsel der voorvaderlijke braafheid en deugd verzwolgen te worden in den maalstroom van ligtzinnigheid, losbandigheid en schaamtelooze boosheid, die hier en door Europa waalde. Althans de Godsdienst zelf, die beste waarborg der zeden, die jongste troost in hopeloos lijden, was reeds bij het Volk, dat ons verdrukte, een voorwerp van baldadigen schimp geworden, verlaagd tot een onzalig spel der Staatkunde.
Intusschen, daar zoo veel jammer, zoo veel wezenlijk en ook te duchten kwaad van ons is afgewend, als ware het op eenen wenk der Almagt; daar nu eene betere gedaante der dingen zich voordoet, hebben wij gewis in die verandering van het tooneel der wereld den vinger Gods te erkennen.
Voor weinige maanden was alles rondom ons bewolkt en duister, bestond het Volk van Nederland niet; thans zien wij het licht, den glans van burgerlijke Vrijheid en Vrede; onze maatschappelijke Regten hersteld; onzen Vorst, onze Vaderlandsche Manschap en Jeugd, tot eigene haardsteden wedergekeerd; de Staatsregeling aangenomen, in werking gebragt; den Handel herleven; de Visscherijen en andere takken onzer welvaart ontluiken; ja geheel Europa rondom ons in kalme rust en juichende blijheid broederlijk vereenigd. - Zou deze wisseling, die zegenvolle ommekeer op aarde, ofschoon van menschen daargesteld, alleen het werk te achten zijn van menschelijk beleid en krachten? Geenszins! Hebben wij ooit in de Geschiedenis der Eeuwen, in de lotgevallen der Volkeren, eene goedertieren Voorzienigheid

{==671==} {>>pagina-aanduiding<<}
te erkennen, aanbiddend te vereeren; de groote gebeurtenissen, gedurende ons leven, in deze kort voorleden dagen voorgevallen, geven ons regt, met David te zeggen: ‘De Heere is met ons: Hij heeft ons rust gegeven rondom henen.’
‘Europa, weleer bloeijende door welvaart en overvloed, gezegend door beschaving en godsdienstige verlichting, zagen wij, door algemeen bederf in beginselen en zeden, in de diepste ellende gestort, misvormd in een rampzalig tooneel van verwarring, onderdrukking, verwoesting en moord. Afgemat door nimmer eindigende oorlogen, ontmoedigd door den noodlottigen uitslag van vergeefsche worstelingen, schenen de Volkeren de laatste hoop op redding te verliezen, gereed zich magteloos te krommen onder den ijzeren schepter eener voorbeeldelooze overheersching. Op de puinhoopen van hunne welvaart en vrijheid verhief zich, te midden van bloed en tranen, de trotsche zetel van het willekeurig gezag, en gebood eene stomme onderwerping, die ons trapswijs zou gebragt hebben tot den vernederden slavenstaat der Oostersche Volkeren. Maar Hij, die eenmaal het licht schiep uit de duisternis, zag met Goddelijk mededoogen op het zuchtend menschdom neder. Op zijn bevel wapenden zich de Elementen tegen den toomeloozen Overwinnaar: de geduchte heirlegers, waarop hij zijn vertrouwen stelde, versmolten voor den adem van den Almagtigen. Vorsten en Volkeren, tot nog toe door moedelooze vertwijfeling ter nedergebogen, rigtten zich op met verjongde krachten: als door de Godheid zelve opgeroepen en bezield, snelden zij tot den heiligen strijd voor de regten der menschheid. Met eene eensgezindheid, zonder voorbeeld onder Magten, door zoo veel verschillende belangen en bedoelingen anderzins verdeeld, volhardden zij in dien edelen kamp met onwrikbare standvastigheid. Vergeefs verzamelde het geweld nieuwe krachten; vergeefs spreidde eene bedriegelijke staatkunde hare gevaarlijke netten. In hare eigen strikken gevangen, in hare listige overleggingen verdwaasd, in hare stoute ondernemingen te leur gesteld,

{==672==} {>>pagina-aanduiding<<}
kampte de heerschzucht met eene magtelooze woede tegen het Raadsbesluit des Allerhoogsten. Het trotsche reuzengevaarte, door ijdelen waan voor de eeuwen gesticht, stortte in éénen oogenblik ter neder. Die val heeft het verslindend vuur des verschrikkelijken Oorlogs gedempt. Het verbond der verzoening aller Volkeren is gesloten. Alom juichen zij, en verheffen dankbare harten ten Hemel:’ en zoude niet Nederland stemmen in den blijden jubeltoon der menschheid; terwijl onze verlossing van het geweld, en redding van het gevaar, meest wonderbaar is, en van Gods hand getuigt?
Wanneer reeds de Volkeren van het Noorden zegevierden, anderen ademtogen in vrijere lucht, verkwijnden wij nog in onze kluisters, te strenger toegeklonken bij den gewelddadigen roof onzer Zonen. Afgelegen van de tooneelen des Oorlogs, werden wij omringd van bespieders, waarden duizenden vijanden gewapend in ons midden, lagen talrijke legers nabij onze grenzen. ‘De val van het Kolossusbeeld, dus stond het geschapen, kon Nederland onder zijn puin begraven. Het verdedigen dezer gewesten, sterk door natuur en kunst, zou onze gezegende oorden en steden in moeras en puinhoopen misvormen, ons dompelen in het uiterste verderf. De ingezetenen des lands, weerloos, zonder wapenen, zonder hulpmiddelen, zonder vereeniging,’ wat konden zich dezen beloven? wat bestaan tegen het dreigend kwaad en overmagt?
Edele Vaderlanders nogtans, bezield door heilige geestdrift, ondernemen den hagchelijken strijd, ontrollen de oude vlag, en 's Volks opstand is daar, onder de baniere des Lands en van oranje. Met een knagend gewisse, en bevangen door schrik, deinst 's vijands magt terug, verlaat hij sterkten en steden, als vlugtende voor eigene schaduw, waar geen vervolger was. Europa verbaast zich, snelt ons ter hulpe, en bekroont het werk met eene uitkomst boven alle menschelijke magt en wijsheid, en eeniglijk dank te weten aan den bijstand Gods, waarop dit Volk vertrouwde in zijne geregte zaak. Zoo werd in weinige wintermaan-
{==673==} {>>pagina-aanduiding<<}
den voleindigd, wat tachtigjarigen arbeid en stroomen bloeds kostede aan onze Vaderen. Zoo smaken wij, met den verworven Vrede, die dagen van voorspoed aankondigt, bereids en rust, en orde, en overvloed; terwijl nog andere Volkeren gebukt gaan onder den nasleep van hevige Staatsomwentelingen. Zoo zegende ons de Allerhoogste, en ontfermde Hij zich over het diep gezonken, verguisd, ja ook vernietigd Nederland, in dat te herstellen, in aanzien te verheffen, benevens Europa den Vrede te schenken, en bovendien, door de plage der Veepest, ontstoken te midden onzer worstelingen voor de zaak des Vaderlands, geheel te doen ophouden.

Gedachtig, derhalve, der goedertierenheden en ongemeene weldaden des Hemels, aan ons en het ons dierbaar Vaderland bewezen, zeggen wij ten slotte, elkander vermanende, met Davids woorden: ‘Zoo begeeft dan nu uw harte en uwe ziele, om te zoeken den Heere uwen God.’ Den geheelen zin en wijden omvang dezer dure verpligting thans te ontvouwen voor uwe Christelijke aandacht, zou, gelijk ik achte, overtollige arbeid en u beleedigend zijn. Of is er iemand, die, na het gesprokene, na de treurige ondervinding der vorige jaren, het aanbelang van Godsdienst en zeden, voor het maatschappelijk bestaan en Volksgeluk, betwijfelen durft? En, zoo ja, wie is er toch, overtuigd dat de Voorzienigheid krachtig medewerkte tot het wonder van Nederlands Verlossing en Europa's zegepraal op den Vijand des Menschdoms, wiens gevoelig harte en geheele aanwezen niet van dankbaarheid gloeit, en zich tot vroomheid stemt, of tot voorvaderlijke braafheid en deugd, de beste zuilen onzer welvaart? Of prijzen wij immer den Zeeman, die, aan het gevaar ontkomen in eene veilige haven, tot den Heere nadert met de lippen, dan toch zijn harte verre van Hem houdt, en zich weldra aan onregtvaardigheid schuldig maakt, of in losbandigheid op nieuw verloopt? ô! Vol-
{==674==} {>>pagina-aanduiding<<}
gen wij des een zoo verachtelijk en wraakbaar voorbeeld niet. Geene nuttigheid heeft het, geen Godsdienst mag het genaamd worden, ‘zich eenen dag te kwellen, of het hoofd te krommen gelijk eene bieze.’ Maar, met een opgeruimd en dankbaar harte den Heere te loven, en tevens zich te benaarstigen, om, bij de zegeningen des Vredes, met Bataafsche trouwe, spaarzaamheid en vlijt, tot nut der zijnen werkzaam te zijn in eerlijk beroep en stand; ziet daar, wat Nederland verhoogen, ons maatschappelijk en huisselijk geluk en ruste het meeste bevestigen zal, en tevens den Christen des Hemels gunste in tijd en in eeuwigheid toezegt. Dit is het, den Heere te zoeken met hart en ziele; dit is het, waartoe het
Dankoffer, dat wij thans Gode offeren, en ons, en al den Volke, inzonderheid moet nopen.




Merkwaardige verplaatsing van de afscheiding der pis naar de long, en genezing der daardoor ontstane verzwering door loodsuiker. Door Ma. IJpma, Med. Doct. en Vroedmeester te Nijmegen.

Op den 28 Junij 1811 werd ik geroepen ten huize van jan marcelis bosch, onder de gemeente Veenendaal, bij zijnen zoon marcelis bosch, die ziek was. Ik vond den lijder ijlende, zonder bewustzijn; de pols was zeer klein, naauwelijks voelbaar, uitermate snel; de tong droog; de huid brandend heet, zonder zweet; sterke buiksontlasting; geene urinlozing; hevige dorst; slapeloosheid; groote onrustigheid, zoodat men den lijder naauwelijks in het bed konde houden. Hij kende niemand der omstanders. De lijder was zestien jaren oud, voordeelig van groei, welgespierd, en van een voor het overige gezond gestel. Hij had, behalve de gewone kinderziekten, nimmer eenige andere krankte gehad, dan alleen, vier jaren te voren, eene zware zinkingkoorts. Uit de vooraf-
{==675==} {>>pagina-aanduiding<<}
gegane oorzaken, vergeleken met de plaats hebbende verschijnselen, besloot ik, dat de tegenwoordige ziekte weder aan belette en teruggedrevene uitwaseming ware toe te schrijven. De lijder had, namelijk, met zijnen vader, gedurende eenigen tijd, zich bezig gehouden met turf te maken, en alzoo dagelijks in de sterke zonhitte tot aan de kniën in het water gestaan; daarbij zich niet in acht genomen; maar was, vermoeid zijnde, gedurig in de zon gaan liggen, en, wanneer derzelver warmte hem tot zweeten gebragt had, weer op eens in den baggerput gesprongen. Het was de derde dag der ziekte, toen ik bij hem kwam. Hij klaagde over vliegende pijnen door de leden, buik en borst. Daar ik den lijder bij zijne vorige zinkingziekte insgelijks behandeld had, en ik hem eenigermate kende, zoude ik gaarne eene kleine aderlating gedaan hebben, eigenlijk om mij eens van den staat des bloeds te overtuigen; maar geene ader wilde genoegzaam opzwellen ter aderlating; ook was de pols zoo uitermate snel en klein, en overigens zoo vele teekenen van asthenie aanwezig, dat ik meende te kunnen aannemen, dat zijn anderzins zeer gezond gestel door de ziekte tot
ware asthenie was overgegaan. Om evenwel niet al aanstonds door sterk prikkelende middelen meer na- dan voordeel toe te brengen, en om den buikloop en de rusteloosheid te matigen en de uitwaseming te bevorderen, schreef ik voor: ℞ Mucil. Sem. Cydon. ℥ij Acet. Amm. Liq. ℥ij Aq. soenic. ℥iv Vini opii arom. Ʒi m.d. alle uur een lepel. Des anderen daags vond ik den lijder eenigzins bedaarder; hij kende mij bij mijn bezoek; de ontlastingen waren minder; hij klaagde over vliegende pijnen; nog geene ontlasting van pis. Ik onderzocht den onderbuik, vond de blaas eenigzins opgezet, en moedigde hem aan, om te beproeven, of hij zijn water konde maken; maar zulks was hem niet mogelijk. Ik bragt om die reden den Catheter binnen, die slechts zeer weinig tegenstand vond, en ontlastte op die wijze ongeveer twee ponden stinkende urin. ℞ Rad. Valerian. ℥β infund. in aq. fervid. ℥iv ad. Muc.

{==676==} {>>pagina-aanduiding<<}
Sem. Cydon. ℥ij Spirit. Minder. ℥i Spirit. Nitr. dulc. Ʒij Mell. puri ℥ij m.d. als voren.
30 Jun. Alles als gisteren; de koorts minder hevig; het bewustzijn komt meer terug; nog geen zweet of urin; de lijder krijgt een droog hoestje, en klaagt over zouten smaak in den mond en pijn in de linker borstholte, welke de geheele zijde inneemt. Ik liet eene blaarpleister op de zijde leggen, den onderbuik en de lenden inwrijven met Linim. volatil., bragt den Catheter binnen, maar ontlastte geen urin; de buikloop nog aanhoudende, zonder pijn. ℞ Rad. Valerian. Angelic. ā ℥β inf. in aq. fervid. ℥vi ad Pulv. G. Arab. ℥β Rob. Sambuc. ℥i Spirit. Minder. ℥iβ Spirit. Nitr. dulc. Ʒij m.d.u.a.
1 Julij. Alles als gisteren; de krachten verminderen van dag tot dag; de blaarpleister heeft goed getrokken, maar de pijn in de borst niet weggenomen; de hoest wordt meerder en pijnlijker; nog geene urin-afscheiding. Daar ik begreep, dat de nieren in een' volstrekten staat van werkeloosheid verkeerden, liet ik aan iedere zijde van de lendenwervelen eene spaanschevlieg-pleister leggen, om de werkzaamheid der nieren op te wekken, en schreef tot inwendig gebruik voor: ℞ Rad. Valerian. ℥β Rad. Angelic. Ʒij inf. in decoct. fervid. Cort. Peruv. ℥vi ad Acet. ammon. liquid. ℥ij Aeth. Nitric. Alcohol Ʒij Rob. Juniperi ℥i m.d. als voren.
2 Julij. De spaansche-vliegen in de lenden hadden goed getrokken; ik verbond dezelve met blaauwe zalf; de krachten waren gering; geene urin-afscheiding; geen zweet; de zoute smaak in den mond sterker; de lijder zegt, duidelijk pis te kunnen proeven; de borstholte pijnlijker op het aanraken, en klaagt over volheid en benaauwdheid in de linker borst; de koorts, die sedert een paar dagen geremitteerd had, begint nu bij hare verheffingen met koude aan te komen. Eindelijk gelukt het mij, den lijder en zijne ouders heden over te halen, hem een half uur in een warm bad te zetten, waartoe ik reeds den derden dag na mijne komst alle moeite vruchteloos had aangewend. Na het bad

{==677==} {>>pagina-aanduiding<<}
werd de lijder in een goed gewarmd bed gelegd, en ik had het genoegen, hem eene korte poos aardig te zien uitwasemen; dan, dit duurde slechts kort, en werd weder door de gewone droogte van de huid vervangen. De Kina scheen den lijder benaauwd te hebben, en daar de buiksontlasting nog altijd te sterk bleef, de krachten daardoor meer en meer wegzonken, de urin-afscheiding nog altijd achterbleef, de hoest vermeerderde, alsmede de benaauwdheid op de borst, schreef ik voor: ℞ Flor. Arnic. ℥β Rad. Valerian. ℥β inf. in aq. fervid. ℥viij, ad Spirit. Minder. ℥ij Spirit. Nitr. dulc. Ʒij Rob. Juniperi ℥ij Mucil. Sem. Cydon. ℥ij m.d. alle uur twee lepels.
Op deze wijze voer ik voort, met pisdrijvende en de buiksontlastingen bedwingende, en met opwekkende middelen, den lijder te behandelen; daar ik, in de vooronderstelling dat de pis-afscheiding zich uit de nieren naar de long verplaatst had, (in welke gedachte ook andere, beroemde mannen, welke ik geraadpleegd had, waren) bijna de hoop tot genezing opgaf, zoo niet de uitzetting van de borstholte, welke alsdan zekerlijk niet konde uitblijven, mij duidelijk van de ware aanwezigheid van vocht in dezelve overtuigde, en tevens de plaats zoude aanwijzen, waar eenen opening te maken.
Ik bezocht nu mijnen lijder niet zoo geregeld alle dagen, daar hij een half uur van mijn huis af woonde, en ik op dien tijd met genees-, heel- en vroedkundige praktijk zeer bezet was. Den 21 Julij was ik bij hem, en onderzocht de borstholte naauwkeurig; vond dezelve opgezet; de punt van het hart lag nabij het borstbeen; de linkerzijde was zeer pijnlijk op het aanraken, en men kon tusschen de zevende, achtste en negende rib duidelijk vochtgolving bespeuren. Ik deed nu weder den voorslag, welken ik reeds eenige dagen voorloopig gedaan had, om de zijde te openen; maar noch de lijder, noch zijne ouders waren tot die kunstbewerking over te halen; en het duurde tot den 3 Aug., eer ik hier mijn doel konde bereiken. In dien tusschentijd was de uitzetting van de borstholte zeer toe-
{==678==} {>>pagina-aanduiding<<}
genomen; de lijder werd ondragelijk pijnlijk, en klaagde steeds over een zeer sterken pissmaak in den mond. Ik gaf hem intusschen alleen pijnstillende, verzachtende middelen, en ligt verteerbare, voedende spijzen. Op den genoemden 3 Aug., eindelijk, waren de pijn en benaauwdheid voor den lijder zoo ondragelijk, dat hij dezelve niet meer konde dulden, en nevens zijne ouders besloot, in mijnen voorslag, om de zijde te openen, te bewilligen. Ik verrigtte derhalve dadelijk de kunstbewerking, en maakte eene opening tusschen de achtste en negende rib, van boven gerekend, waar de vochtgolving het duidelijkste was, ter lengte van ongeveer 1½ duim, waaruit eene groote hoeveelheid dunne, witachtig grijze stof vloeide, tot dat, door het voorschieten eener meer vaste zelfstancigheid, de gemaakte wond gestopt werd; deze zelfstandigheid haalde ik met de pincette naar mij toe, tot dat ik bemerkte dat dezelve vastzat; vervolgens bragt ik mijne vingers in de borstholte, op geleide van deze vaste zelfstandigheid, en sneed, met eene lange, holle, geknopte schaar, dezelve af. De afgesnedene deelen konden, mijns oordeels, niets anders zijn, dan bedorvene deelen van de linker long; hetwelk ook
bij maceratie bleek zoo te wezen. Nadat dit stuk naar buiten gebragt was, (hetwelk, in koud water uitgeweekt, 's anderen daags ongeveer 1½ duim breed en 2 duim lang was) vloeide nog eene groote hoeveelheid zeer stinkende stof uit, welke, bij de vorige in eenen emmer opgevangen, behalve dat, hetwelk weggevloeid was, 22 ℔ gewoon gewigt bedroeg. Toen er zich nu weinig meer uit de wond ontlastte, sloot ik dezelve met eene zachte wiek van draadpluksel, een compres, en het verband des ligchaams met den schouderband; liet den lijder op de linkerzijde op de wonde leggen, en schreef tot inwendig gebruik voor: ℞ Lich. Islandic. ℥i Cortic. Salic. ℥ij coq. c. aq. ad col. ℥xvi adde Spirit. Nitr. dulc. Ʒij Rob. Juniperi ℥i Oxym. Squill. ℥i Extr. Liquirit. ℥β m.d. alle uur een kopje. - 's Avonds terugkomende, vond ik de uitgeloosde stof nog in den emmer staan, zoo als ik bevolen

{==679==} {>>pagina-aanduiding<<}
had; dezelve had zich gescheiden, en vertoonde boven op ten minste twee derde deelen dunne geelachtige stof, terwijl het onderste graauw en dik was geworden. Deze dunne stof, aan de kookhitte blootgesteld, coäguleerde niet, en liet door uitwaseming alleenlijk een vlies na; het dikkere scheidde zich door de kookhitte in harde, vaste vlokken en in eene dunnere stof. Verdere scheikundige proeven er mede te doen, veroorloofden eensdeels mijne bezigheden niet, en anderdeels ontbrak het mij op dat oogenblik aan de daartoe vereischte noodwendigheden. Het verband los gemaakt zijnde, werd er wederom ongeveer een ℔ van de vorige stof ontlast. Ondertusschen bleef het linker hypochondrium nog sterk gespannen; de lijder klaagde over pijn en benaauwdheid; het was hem omtrent onmogelijk geweest, op die zijde te blijven liggen. Ik bragt twee vingers binnen de wonde, en ontdekte eenen zak, waarin vocht bevat was. Ik zond om de Troisquart van Fleurant, en opende met dezelve den zak, waaruit weder eene hoeveelheid van 3 à 4 ℔ ichoreuze stof vloeide. - Den 4den was alles als gister-avond. Intusschen bleef de diuresis nog altijd ontbreken, en ik, ter bevordering, of eigenlijk ter herstelling, van deze noodzakelijke natuurverrigting, steeds met in- en uitwendige pisdrijvende middelen aanhouden. De buikloop, die sedert eenige dagen minder sterk geweest was, mogelijk door het overdadig gebruik van Heulsap, kwam weder. Ik schreef nu voor: ℞ Cort. Simarub. ℥β Rad. Altheae ℥ij Coq. c. aq ad col. ℥xii ad Extr. Salic. ℥β Rob. Juniperi ℥ij Spirit. Nitr. dulc.
Ʒii m.d.u.a. 's avonds en 's morgens een Pulv. Doveri. 's Anderen daags herhaalde ik den drank; alles hetzelfde. Den 7den schreef ik de Lopeziana, welke ik nog nimmer gebruikt had, voor, en vond in dezelve, zoo als ik naderhand overal bevonden heb, het beste middel ter bedwinging van aanhoudenden buikloop. - Zoo voer ik eenige dagen voort, met het gebruik van het Extractum Salicis, (toen ik de Lopeziana niet meer noodig had) en bovengemelde en andere diuretische middelen. Nu had ik het geluk, dat de urin-
{==680==} {>>pagina-aanduiding<<}
afscheiding zich begon te herstellen, en de patient acht dagen na de kunstbewerking als een gezond mensch waterde. Intusschen bleef de ettering in de borstholte nog steeds aanhouden, en loosde dagelijks eene groote hoeveelheid dunne ichoreuze stof; de pisreuk, echter, welken de etter eerst duidelijk had, werd, zoodra de pis-afscheiding weder natuurlijk ging, niet meer bemerkt. - Na veertien dagen de Salix vruchteloos gebruikt te hebben, welke mij anders in zware veretteringen zoo dikwijls de beste diensten bewezen had, diende ik het Pulv. Semen Phellandrii aquatici tot ℥β daags toe, en hield hiermede weder veertien dagen aan, zonder verandering: de ettering was en bleef sterk; de etter dun. De krachten poogde ik door dieet te behouden en te ondersteunen.
Den 2 Sept. was mijn lijder weder zoo verre hersteld, dat hij een groot deel van den dag kon opzitten, en alle andere toevallen van ziekte verdwenen waren, behalve een' zeer snellen pols, en 's avonds koortsverheffingen, 's morgens zweet, hetwelk zich weinige dagen na de operatie had beginnen te vertoonen, en groote zwakte; maar, daar de ettering nog aanhoudend sterk en de etter dun bleef, besloot ik, om (Anceps remedium praevalet nullo) het Saccharum Saturni te geven: ℞ Acet. Plumbi gr. v Pulv. G. Arabic. Pulv. Cascarill. ā ℥i f. pill. xl C. aq. q.s. 3 maal daags een pilletje. Ik liet dagelijks de giften met eene pil vermeerderen, en schreef vervolgens voor: ℞ Acet. Plumbi gr. v Sacch. albi Ʒiij Pulv. Opii gr. iv f. pulv. xx, 4maal daags een. Nu begon de etter dikker en in mindere hoeveelheid te vloeijen. Ik vermeerderde langzamerhand de gifte van de Loodsuiker tot op Ʒβ voor de 20 poeijers, van welke ik alle dagen 4 liet gebruiken, en had het genoegen, in het begin van November mijnen lijder volkomen herfteld en gezond te zien. Intusschen had ik dadelijk na de kunstbewerking eene etterdragt op den arm laten zetten, welke ik nog eenigen tijd na het sluiten van de wonde in de zijde open liet houden. De hoeveelheid Loodsuiker, welke mijn lijder gebruikt heeft, be-
{==681==} {>>pagina-aanduiding<<}
draagt 8 scrupels en 5 greinen. Ik geloof zeker aan dit middel het behoud van mijnen lijder te moeten danken, daar vorige aangewende middelen niet de minste verandering in de omstandigheden maakten, en ook de herstelde urin-afscheiding niet toereikte om de ontstane longzweer te verbeteren. - De lijder is nog op dit oogenblik zeer gezond; zijne linker borstholte is platter,
de schouder lager; maar hij leeft in een wolkammers kamhuis, waar de lucht, door de gloeijende kolen, welke altijd in zoodanige werkplaats voorhanden zijn, sterk met carbonisch gas bedeeld is, zonder hinder; alleen het klimmen en hard loopen valt hem moeijelijk.

Levensschets van den generaal Moreau.

(Uit het Engelsch.)

De grondslag des roems van eenen Oorlogsman rust op dezelfde plek, welke met het bloed zijner medemenschen bevlekt is; en de geschiedenis van den schitterendsten veldtogt is weinig meer dan een verslag der ellenden van een groot deel des menschdoms. Over het slagveld zal de menschheid eenen traan storten, en pogen menig een hartbrekend schouwspel uit haar geheugen uit te wisschen. Wij, die veilig zijn voor de menigvuldige rampen van den oorlog, sidderen van deszelfs ijsselijkheden; nogtans kunnen wij den tol des lofs niet onthouden aan den onverschrokken Soldaat, wiens daden van moed en beleid onmiddellijk onze bewondering en achting oproepen.
De dappere Generaal, die het onderwerp van dit gedenkschrift is, is onzer opmerkzaamheid bijzonder waardig. Zijne jongste verrigtingen voor de zaak onzer edele Verbondenen verdienen onze dankbaarheid; en zijn lijden, het gevolg daarvan, behoort ons zuiverste medelijden op te wekken.
Victor moreau was de zoon van een zeer geächt Advocaat, en geboren te Morlaix, in het jaar 1761. Eene

{==682==} {>>pagina-aanduiding<<}
besliste zucht tot de wapenen deed hem, op den ouderdom van achttien jaren, dienst nemen; doch zijn vader kocht hem bijna oogenblikkelijk vrij, en hij zette zijne studiën voort, zoodat hij ten tijde der Omwentelinge aan het hoofd der Justitie te Rennes was, alwaar hij op eene blijkbare meerderheid onder de geletterden kon roemen. Een voorkomen van openhartigheid, en behagelijke manieren, gaven te meer waarde aan zijne natuurlijke bekwaamheden en verworven kunde. Hij begon eene belangrijke rol te spelen, toen de Heer de brienne eene omwenteling in de Magistraat ondernam, en werd toen aangesteld tot hoofd van het Parlement. Vijf jaar duurde deze kleine oorlog, waarin hij onverschrokkenheid en eene gepaste mate van voorzigtigheid ontwikkelde. De Kommandant van Rennes had orders gegeven om hem te vatten, mits levende; doch hij was zoo wél op zijne hoede, en toonde zoo veel moeds, dat het garnizoen hem niet durfde aanvallen, schoon hij elken dag op de openbare plaatsen verscheen, en dikwijls met weinig escorte. In tegendeel, des winters van het jaar 1788 en 1789, ondersteunde hij de nieuwigheden, door de Ministers ingevoerd, in opzigt tot de bijeenroeping der Staten-Generaal; kommandeerde de korpsen van Rennois en Nantois, die zich vereenigden tegen het Parlement en de Staten der Provincie; zat in Januarij 1790 voor in de confederatie der Bretonsche jongelingschap te Pontivy, en verkreeg alzoo, toen volontair-troepen geheven werden, het bevel over een bataljon, tot zijn Departement behoorende. Sedert dien tijd wijdde hij zich ganschelijk aan zijne liefde tot den krijgsmansstand, leide zich toe op de kennis der Taktiek en oorlogszaken, en kwam met zijne manschappen te dienen in de armee van het Noorden; doch hij was verre van de Constitutie van 1793 goed te keuren, en zijn bataljon was een der laatsten in de armee, dat
ze aannam. Zijne dapperheid en genie wekten spoedig aandacht, en in het jaar 1793 werd hij bevorderd tot den rang van Brigadier-Generaal. Op den 14den April 1794 werd hij aangesteld tot Divisie-Generaal, op verlangen van piche-
{==683==} {>>pagina-aanduiding<<}
gru, onder wien hij met schitterenden voorspoed diende in de armee van het Noorden; onderscheidende zich in het bijzonder op den 26sten en 30sten April, op welke dagen hij Meenen blokkeerde en innam; op den 1sten Junij omsingelde hij Yperen, hetwelk op den 17den, na eene blokkade van twaalf dagen, overging; op den 29sten trok hij Brugge binnen: in Julij onderscheidde hij zich te Ostende, Nieuwpoort, en op het eiland Cassandria, van welken hij zich meester maakte op den 1sten, den 18den, en den 28sten; en ten laatste bij den aanval op het fort Sluis, hetwelk den 26sten Augustus capituleerde. Op denzelfden tijd, dat hij deze plaats voor de Republiek won, sleepten de Jacobijnen van Brest zijnen bejaarden vader, als een aristocraat of vriend der aristocraten, naar het schavot. Deze oude man, dien het volk van Morlaix den vader der armen noemde, had ondernomen den eigendom van verscheidene Emigranten te besturen, en dit leverde zijnen vijanden een voorwendsel om hem van kant te maken. In den beroemden winter-veldtogt van 1794 droeg hij grootelijks bij tot de snelle vorderingen van pichegru, van wiens leger hij den regtervleugel aanvoerde, en waarvan hij het opperbevel overnam, toen deze Generaal dat der armeën van den Rijn en Moezel ging aanvaarden. Hij ontwierp toen een plan van verdediginge voor Holland, hetwelk hij de Generaals daendels en dumonceau mededeelde, en vervolgens overgaf aan het Bataafsche Committe, dat hij
beval hetzelve ten uitvoer te brengen binnen acht dagen, of hem verslag te doen van de maatregelen, tot dat einde genomen. Na den terugtogt van pichegru, nam hij het bevel op der legers van den Rijn en Moezel, en opende, in Junij 1796, dien veldtogt, welke de grondslag werd van zijnen krijgsroem.
Hij forceerde den Generaal wurmser in zijne legerplaats onder Frankenthal, en dreef hem onder het geschut van Manheim terug. Door dezen voorspoed vielen Keizerslauten, Nieuwstad en Spiers, na verscheidene acties, in zijne handen; en aldus geraakte hij in staat, zijnen over-
{==684==} {>>pagina-aanduiding<<}
togt over den Rijn nabij Straatsburg te bewerkstelligen. Kehl, het tegenover liggend fort, werd slecht verdedigd door de Rijkstroepen, aan wier hoofd was de Prins van furstenberg, die gevangen genomen werd; en die genen van het garnizoen, welke niet genomen of gedood werden, werden gemakkelijk verstrooid. Eene tweede kolom van de Fransche armee den Rijn te Hunningen zijnde overgetrokken, werden de Oostenrijkers genoodzaakt het Brisgausche te ontruimen; toen, op den 6den Julij, moreau den Aartshertog karel aanviel bij Rastad, en den 9den bij Etlingen, en hem dwong te wijken. In deze laatste actie manoeuvreerde hij met onbegrijpelijke levendigheid en stoutheid. Hij viel den vijand wederom aan, op den 15den, te Pfortsheim, en drong hem, zijne sterke stelling te verlaten. Hij liet zijne partij geenen tijd om te verademen, maar vervolgde hem, en bevocht hem, op den 18, 21 en 22sten, te Stutgard, Caustad, Berg en Etingen; en, daar jourdan's geluk het zijne had geevenaard, werden zij beiden meesters van den Necker, en konden alzoo het naburig land onder contributie leggen, en hun geschut en legertrein naar genoegen vervoeren. De Vorst van wirtenberg was nu verpligt om vrede te smeeken.
Op den 11den Augustus besloot de Aartshertog karel eenen slag te wagen. Hij attakeerde moreau langs zijne geheele linie, en zou, door zijnen regter vleugel te dwingen op Heydenheim terug te trekken, alle zijne plans in wanorde gebragt hebben, zoo desaix, die zijn' linker vleugel aanvoerde, den trek niet meer dan betaald had gezet. De veldslag duurde zeventien uren; en, schoon moreau er niet op roemde als eene overwinning, liet dezelve hem echter toe eene overwinnende houding aan te nemen. De Fransche armee won veld, gedurende verscheidene dagen, en bereikte, op den 27sten, Munchen. Op den 3den September zond moreau den Generaal st. cyr af, om de Oostenrijkers te verdrijven uit Freysingen en deszelfs brug, waarin hij slaagde. De Keurvorst Pala-
{==685==} {>>pagina-aanduiding<<}
tijn was genoodzaakt zijne onzijdigheid te koopen, door groote offers van geld, kleeding en leeftogt.
Niettegenstaande deze groote voorspoeden, was moreau genoodzaakt eenen terugtogt te beginnen, welke zijnen naam onsterfelijk maakte als eenen volleerden Krijgsaanvoerder. Maar de Aartshertog had de voorname verdienste van dezen terugtogt te veroorzaken; want hij had een stout ontwerp gesmeed, om zijne hoofdmagt tegen jourdan te wenden, die, daarop onvoorbereid, eene nederlaag onderging; en moreau, onkundig van het ongeval, voor het te laat was om te herstellen, omhelsde den wijzen maatregel, om zijne schreden achterwaarts te rigten, ten einde zijne schatbare armee te bewaren. Het was den 26sten October, toen hij Straatsburg bereikte, hetwelk hij vier maanden te voren verlaten had.
Deze terugtogt des legers van den Rijn bleek van groot nut voor Frankrijk te zijn; want hij vergunde den Generaal, versterkingen naar Italië te zenden, en stelde daardoor buonaparte in staat, den slag van Marengo te winnen. Voor eenigen tijd had hij het bevel over twee uitgebreide armeën; doch, hoche het bevel van dat van de Sambre en Maas overnemende, keerde moreau naar het leger van den Rijn en Moezel weder, stak, op den 20sten April 1797, andermaal den Rijn over, en verpligtte, door krachtdadige aanvallen, den vijand, deszelfs boorden te verlaten; toen hij, gedurende tien volgende dagen de vlugtende Oostenrijkers vervolgende tot digt aan den Donau, een courier van buonaparte ontving, verkondigende den vrede van Leoben.
Het leger van moreau bragt de rest van den zomer ter zelfde plaatse door; doch niet voor den 4den September 1797 maakte hij het Directoire bekend met de briefwisseling des Prinsen van condé met pichegru, welke, in het begin van den veldtogt, was gevonden in de bagaadje van den Generaal klinglin, en welke hij tot hiertoe achtergehouden had, uit ontzag voor zijnen vorigen weldoener, of liever tot de stribbeling tusschen de Constituenten

{==686==} {>>pagina-aanduiding<<}
en het Directoire zou beslist zijn. Nu werd hij bij hen aangeklaagd, en bijna oogenblikkelijk naar Parijs opontboden; doch hij schreef terug, dat hij gepast oordeelde, alvorens hunne orders te gehoorzamen, de rust van het leger te verzekeren, en eenige personen te vatten, welke in die briefwisseling waren ingewikkeld, welke hij bewaarde, om ze hun zelf over te leveren: ter zelfder tijd zond hij kopij van eene zijner proclamaties, wier uitwerksel hij zeide geweest te zijn, menigeen te bekeeren, ongeloovig zijnde tenaanzien van pichegru, dien hij al lang had opgehouden te achten. Hij schreef desgelijks, met hetzelfde oogmerk, aan barthelemy, buiten twijfel niet voorziende, dat de val van pichegru ook hem zou medeslepen. Hetzij hij inderdaad van gevoelen veranderd was omtrent dezen Generaal, of dat hij, hetgeen meer strookende schijnt met zijn karakter zich verbeeld heeft, dat dit toegevoegd bezwaar voor den beschuldigde van geen kwaad gevolg zou zijn, en hemzelven zou bewaren voor den haat der zegepralende partij; het is niettemin zeker, dat deze stap, hoe ook verklaard, hem nadeel deed in het algemeen gevoelen, zonder zijne zaak grootelijks te begunstigen bij een achterdochtig Directoire, naijverig op eigen gezag, en zeer genegen den soldaat te wantrouwen, en hem het gewigt zijner afhankelijkheid te doen gevoelen.
Moreau leefde stil, en men mag bijna zeggen in ongenade, gedurende het grootste gedeelte van het naastvolgend jaar; doch, op het einde deszelven, toen het Directoire vreesde, dat de vijandelijkheden met Oostenrijk wederom zouden beginnen, werd moreau als Inspecteur-Generaal gezonden naar het leger van Italië, toen onder bevel van den Generaal scherer. In Maart 1799 werd de oorlog met Oostenrijk, onder de ongunstigste voorteekenen, vernieuwd. In den slag van Verona, diende moreau als vrijwilliger, en nam aan, den regter vleugel te kommanderen. Het treffen begon met zonneöpgang, op den 26sten Maart, en hield aan tot den nacht. Hij maakte van veertien- tot vijftienhonderd krijgsgevangenen, en zes stukken geschut; doch, daar scherer met den linker vleu-
{==687==} {>>pagina-aanduiding<<}
gel geslagen was, was moreau genoodzaakt alle zijne voordeelen te laten varen.
Toen de Veldmaarschalk suwarow zich met de Oostenrijkers te Verona vereenigde, werd scherer onbekwaam geöordeeld voor het bevel des legers bij zoo belangrijk en hagchelijk eene gelegenheid, en moreau tot zijnen opvolger aangesteld. Geen lof kan te kwistig over hem worden uitgestort, voor de bewaring der zwakke overblijfselen eener armee zonder betaling, zonder kleederen, zonder magazijnen, en bijna zonder hope op versterking. Hij had slechts vijf-en-dertig duizend man, ontevreden, zoo niet dadelijk misnoegd, ten minste ontmoedigd, aan de vereenigde magt van Oostenrijk en Rusland tegen te stellen. Een terugtogt, derhalve, werd in dit geval noodzakelijk, en Isola della Scala en Villa Franca achtervolgens verlaten. De Mincio werd overgetrokken, en de sterke vestingen van Peschiera en Mantua aan haar noodlot overgelaten. Zij werden oogenblikkelijk geblokkeerd door de Generaals kray en klenau. Suwarow trok te veld, en vorderde, na de Oglio te zijn overgetrokken, in drie kolommen tot de Udda. De Russische Generaal (vickassowich) trok deze rivier des nachts van den 26sten op eene vlotbrug over; en des anderen daags verrigtte eene Oostenrijksche kolom, onder den Generaal otto, den overtogt bij het kasteel van Trezzo. De Generaal melas, insgelijks, rukte met een' sterken artillerij-trein tegen Cassano, en, in het bezit van de brug geraakt zijnde, werd eene afdeeling der Fransche armee geslagen, en gedwongen te capituleren. In dit heet gevecht deed moreau alwat de onverschrokkenste Generaal kon, door de troepen met zijne tegenwoordigheid te bemoedigen. Hem werden drie
Aide-de-Camps aan zijne zijde doodgeschoten, en onder hem twee paarden gekwetst en een gedood: hij zelf was ligt gewond. Deze dag besliste het lot der Cisalpijnsche Republiek; want den volgenden dag trokken de Verbondenen in Milaan.
Door heel Italië was de gedaante der zaken, op

{==688==} {>>pagina-aanduiding<<}
dat tijdstip, onheilspellend voor Frankrijk: maar, schoon suwarow tot hiertoe geschenen had het hooge gevoelen, van zijne bekwaamheden gekoesterd, te regtvaardigen, zijn gedrag bood welhaast eene uitnemende kans aan moreau, om de verliezen te herstellen, door Frankrijk geleden; en hij vatte de gelegenheid aan met eene gretigheid, zijn grootsch karakter eigen. Gevolgelijk, schoon hij nu zich had teruggetrokken uit Lombardije en Piemont, binnen de ruwe grenzen der Ligurische Republiek, en met min dan dertigduizend man was overgebleven, nogtans besloot hij, den Generaal victor met eene divisie af te zenden, om de armee van Napels te versterken, terwijl hij maatregelen nam, om zelf eene vereeniging met dat leger te bewerken; niet twijfelende, in dat geval in staat te zullen zijn, den meester te spelen over eene grootere magt, verzwakt door uitbreiding, en buiten staat elkander te helpen of te ondersteunen, bij gebrek aan doorgaande gemeenschap en verbindtenis.
Gedurende de blokkade van Alexandria, en terwijl de Oostenrijksch-Russische Bevelhebber slaags was met macdonald, voor drie dagen teffens, aan de Trebbia, te weten op den 17, 18 en 19den Junij, deed moreau voordeel met deszelfs afwezigheid, verliet Genua met eene armee van acht-en-twintigduizend man, en, afdalende in de vlakte bij Bochetta, Gavi en Nevi, attakeerde en sloeg hij den Veldmaarschalk bellegarde. De Oostenrijkers, buiten staat de hevigheid der Republikeinsche magt te weerstaan, en ontrust in hunnen terugtogt, waren genoodzaakt de Bormida over te steken; en, door dit tegenspoedig getij der fortuin, werd het beleg van Tortona opgeheven. - Suwarow's voornemen, om in het zuiden van Frankrijk te vallen, was dus bij tijds te leur gesteld; want, daar moreau zijne sterke stelling in de nabuurschap van Genua inhield, dreigde deze op de achterhoede der Russen te vallen, zoodra hij (suwarow) zou beginnen zijn ontwerp uit te voeren.
Terwijl moreau zijnen ijver en meesterlijke krijgs-
{==689==} {>>pagina-aanduiding<<}
kunst op deze vereerende wijze tegen de vijanden zijns vaderlands in werking bragt, ontsloegen hem de intrigues van het Bewind, of het mistrouwen sommiger van deszelfs leden, en gaven het bevel aan een veel jonger Officier. Alvorens joubert zich bij het leger voegde, waren ontzaggelijke versterkingen aan hetzelve gezonden, zoodat het zoo talrijk was geworden als de magt van den bestrijder.
Op den 14den Augustus, vóór moreau het leger verlaten had, en terwijl hij en joubert een afgelegen deel van 's vijands linien waren verkennende, werd hun berigt gegeven, dat suwarow eenen aanval ondernomen had op hunnen linkervleugel; want de Rus, ondervonden hebbende, hoe verschrikkelijk de Franschen waren als aanvallers, had besloten zijne partij te voorkomen, en het gevecht te beginnen. Joubert, in naijver jegens zijnen vriend, vloog naar het heetste gedeelte van den strijd, met oogmerk om de manschappen aan te moedigen, en ontving eene doodelijke wond. De tegenwoordigheid van moreau, nogtans voorkwam neerslagtigheid en verwarring, en keerde de onheilen, welke de neerlaag van st. cyr's divisie zou hebben kunnen veroorzaken. Hij bewerkte, in deze omstandigheid, eenen zoo kunstigen terugtogt, dat het gevoelen ontstond, dat, schoon hij geslagen mogt worden, hij, zelfs door veel talrijker benden, nooit was te overwinnen.
Hierna, toen buonaparte zichzelven opwierp tot Eersten Consul, voegde zich moreau bij hem, en bragt den winter van 1799 te Parijs door. In 1800 werd hij benoemd tot Bevelhebber des legers van den Donau; en het plan van dien veldtogt wordt gezegd door hemzelven ontworpen te zijn.
Het oogmerk was, met uitgebreide massa's tegen geringer aantal te werken, en, door eene welverbondene en eenstemmige beweging der legers van Zwitserland, Duitschland en Italië, den twist te eindigen met het innemen van Weenen.
Een gevecht greep plaats, op den 3den Mei, nabij Pful-
{==690==} {>>pagina-aanduiding<<}
lendorf, en werd den volgenden morgen hervat, wanneer Prins jozef van Lotharingen, aan het hoofd van den regtervleugel der Oostenrijkers, werd geslagen, en genoodzaakt de magazijnen op te geven. Maar, op den 9den derzelfde maand, ontvingen de Verbondenen zoo hevigen stoot, dat ze verpligt werden onder het geschut van Ulm terug te trekken.
De geheele Zwabische Kreits was nu aan Fransche heerschappij onderworpen, en al de Keizerlijke magazijnen aan den oever van den Donau ter beschikking der Republikeinsche armee.
Moreau was onvermoeid in zijne krijgsverrigtingen; hij bereidde zich om den Donau over te trekken tusschen Ulm en Donauwert, en bewerkstelligde het, niettegenstaande een hardnekkige wederstand werd geboden door den Generaal pztaray, destijds post houdende op de beroemde vlakte van Hochsted, of Blenheim. Dit voerde tot eene andere besliste overwinning, in het begin van Junij, en stelde moreau in staat, zijn hoofdkwartier te Munchen te vestigen. Daarna bezig zijnde nieuwe overwinningen voor te bereiden, kwam de tijding aan, dat de wapenstilstand tot Duitschland was uitgestrekt.
Gedurende deze wapenschorsing, huwde moreau; doch, zestien dagen daarna, was hij verpligt naar zijn hoofdkwartier terug te keeren; want, daar de Franschen toen niet in staat waren de Oostenrijkers tot eenen afzonderlijken vrede te dwingen, besloten zij den oorlog te hervatten.
Hij gaf een adres uit aan zijne armee; de grootste, waarover hij immer het bevel had gevoerd. Aartshertog jan was nu aan het hoofd des Keizerlijken legers; en, moedig zijnde op eenige kleine voordeelen op de Franschen, vergaderde hij al zijne magt, en leverde den vijand slag. De beide legers ontmoetten elkander op den 3den December, ten zeven ure in den morgen, tusschen de rivieren de Iser en Inn. Het gevecht was noodlottig voor de Oostenrijkers. Zij weken, en de Fransche armee vervolgde hunne achterhoede met zoodanige volstandigheid en gevolg, dat de

{==691==} {>>pagina-aanduiding<<}
nacht alleen hen voor eene geheele vernietiging bewaarde. Dus maakte deze beruchte slag van Hohenlinden, voor eenen tijd, een einde aan alle hoop bij het Weener Hof, om zijne zaken te herstellen: het lot des Rijks hing daarvan af. Meer dan achttienduizend krijgsgevangenen, en honderd stukken geschut, buit gemaakt, vermeerderden de zegeteekenen van onzen dapperen en gelukkigen Generaal. De Fransche armee in Italië even gelukkig slagende, werd de Oostenrijksche Monarchij tot op hare grondvesten geschud. Zij werd door moreau tot binnen vijftig mijlen van Weenen bedreigd; en drie andere magtige en gelukkige Generaals waren bijna even na. Bij deze ontsteltenis, deed het Oostenrijksche Kabinet den voorslag tot eenen wapenstilstand, welke beslissend werd door den eisch van moreau, ten grondslag leggende, dat Tijrol geheel zou ontruimd, en de vestingen van Brunau en Wurtsburg in handen der Franschen gesteld worden.
Moreau kwam, eenigen tijd hierna, zelf te Parijs, waar hij ontvangen werd met de hoogste blijken van openbare bewonderinge. De Eerste Consul overhandigde hem een koppel fraaije pistolen, zeggende: ‘Ik zou gewenscht hebben, alle uwe overwinningen op dezelve gegraveerd te zien; maar er ware geen plaats genoeg geweest!’
Hierna zette moreau zich neder te Grosbois, een landgoed, dat hij kocht van barras, alwaar hij het grootste gedeelte van zijnen tijd doorbragt, zelden te Parijs komende, en weinig gemeenschap hebbende met de hoofden van het Bewind, die hij zelfs met zorg vermijdde. In 1802 arresteerde de Policie van Calais eenen zekeren Abt david, die verdacht werd gehouden door hem gezonden te zijn naar pichegru, die toen in Engeland was; en, inderdaad, in de gevangenis van den Tempel gebragt zijnde, bekende hij, dat hij het pligt geächt had, zijn best te doen om deze twee oude vrienden te verzoenen. Sedert dien tijd hield de Policie een wakend oog op moreau, en werd welhaast onderrigt, dat hij verscheidene zamenkomsten had met pichegru, die heimelijk

{==692==} {>>pagina-aanduiding<<}
was te Parijs gekomen, en zelfs met georges; waarop hij oogenblikkelijk werd gevat; en ontdekte het Bewind nu eene magtige zamenzwering tegen den persoon des Eersten Consuls, waarin moreau had bewilligd deel te nemen, doch met die bepalingen en zoodanige aarzeling, als steeds zijne gematigdheid kenmerkten. De officiéle rapporten doen zien, dat hij zeer gereed was om mede te werken tot vernietiging van het Consulair Gezag; doch hij keurde de regering der bourbons af, en drong aan op een bestuur bij vertegenwoordiging, hetgeen pichegru deed zeggen: ‘Ik geloof, hij heeft ook zin in het bewind; maar hij zou het geene week kunnen behouden.’ Moreau werd, met de overige zamenzweerders, gesteld voor het Tribunaal crimineel, en niet min verdedigd door de welsprekendheid van bonnet, zijnen Advocaat, dan door het openbaar gevoelen en de edelmoedige vrijspraken door de overige beschuldigden: hij werd niettemin, op den 10den Junij 1804, veroordeeld tot twee jaren gevangenis; eene straf, die terstond in bannissement veranderd werd. Hij kwam gevolgelijk in Spanje, geëscorteerd door vier Gendarmes, en was te Cadix, gedurende de kwaadaardige besmetting, welke daar in het begin van 1805 woedde; hij ontkwam echter, ging met zijne echtgenoote onder zeil naar de Vereenigde Staten, en kocht eene plantaadje nabij Baltimore, waar zij al vroeg in 1806 gezeten waren. Mevrouw hulot, zijne schoonmoeder, verkocht zijnen eigndom in Frankrijk, en zond hem het geld over, met uitzondering van het vereischte tot goedmaking der kosten van het crimineel proces, dat op zijne veroordeeling was uitgeloopen.
In deze ballingschap bleef moreau eenige jaren, door een gevoel van kieschheid teruggehouden, de wapenen op te vatten tegen eene zaak, welke zijne landslieden onder hare verdedigers telde. Dan, er werd eene groote staatkundige Crisis geboren, die noodwendig zoodanig gevoel moest overweldigen; en hij hield het hoogen pligt, voor te treden in eene zaak, zijnen vereerden naam en groote be-
{==693==} {>>pagina-aanduiding<<}
kwaamheden waardig. De verbondene Mogendheden hebben inderdaad met eene zeldzame wijsheid gehandeld, door hem ten wezenlijken hoofd te roepen hunner krijgskundige overleggingen. Moreau kwam te Praag aan, op den 20sten Augustus 1813.
De schitterende voordeelen van den Kroonprins zijn grootendeels toe te schrijven aan de wijsheid der ontwerpen, door moreau aan de hand gegeven; kennende het gerucht, met veel waarschijnlijkheids, aan dezen uitmuntenden Generaal bijna de gansche leiding van den tegenwoordigen Oostenrijkschen veldtogt, en der aanvallen op Dresden, toe.
Het is nu onze smartelijke taak, den slag te vermelden, welke de wereld voor altijd heeft beroofd van de bekwaamheden dezes grooten mans. Gedurende eenige schermutselingen, op den 27sten Augustus, voor Dresden, ging Keizer alexander langs het front der linie naar den regtervleugel, waar een aanval was bevolen, en hield een oogenblik stil, tot regeling der beweging van eenige Russische bataljons, op eenen grond, binnen het bereik des kruisvuurs van twee Fransche batterijen; toen Generaal moreau, die met den Keizer sprak, digt naast hem, gewond werd. Het schot nam de eene dije weg, ging door het paard, en verbrijzelde het andere been; zoodat de Generaal genoodzaakt was tot de afzetting van beiden te besluiten, aanmerkelijk boven de knie. Hij werd door eenige manschappen op eene rosbaar gebragt achter den Eger. De Keizer bleef bij hem, toen hij viel, tot hij op een aantal pieken der Kozakken geplaatst (*) en weggebragt was;

{==694==} {>>pagina-aanduiding<<}
en, na de operatie, kwam hij met den Koning van Pruissen bij hem, en bewees hem elke mogelijke oplettendheid.
Drie dagen na de treurige gebeurtenis, welke den braven man het leven kostte, schreef hij eenen brief aan Mevrouw moreau; van welken het volgende eene vertaling is:
‘Mijn Lieve!
Bij den slag van Dresden, voor drie dagen, werden mijne beide dijen door een kanonskogel weggenomen.
Die deugniet buonaparte is altijd gelukkig.
De afzetting werd zoo goed mogelijk verrigt.
Schoon de armee eene achterwaartsche beweging gemaakt heeft, is dit geenszins het gevolg van eene neerlaag, maar omdat wij te wijd uiteen waren, en ten einde den Generaal blucher te naderen.
Verschoon mijn haastig schrijven. Ik bemin en omhels u met mijn geheele hart.
Rapatel zal eindigen.
V.M.’

Het volgende was er door den Secretaris bijgevoegd:

‘Mevrouw!
De Generaal vergunt mij, u op hetzelfde blad te schrijven, waarop hij eenige regels geschreven heeft. Oordeel over mijne smart en spijt, ten aanzien van hetgeen hij u zoo even heeft gemeld!
Van het oogenblik, dat hij gewond werd, heb ik hem niet verlaten, noch zal hem verlaten, voor hij volkomen genezen is. Wij hebben de grootste hoop, en ik, die hem ken, ben zeker, dat wij hem zullen behouden. Hij stond de amputatie met heldenmoed, zonder flaauw worden, door. Het eerste verband is afgenomen geweest, en de wonden hebben een goed voorkomen. Hij had slechts een' ligten aanval van koorts, toen de ettering plaats greep, en het is aanmerkelijk verminderd.

{==695==} {>>pagina-aanduiding<<}

Vergeef deze omstandigheden; zij zijn zoo smartelijk voor mij om te verhalen, als ze voor u zullen zijn om te vernemen. - Ik had de laatste vier dagen al mijne sterkte noodig, en zal die nog noodig hebben. Verlaat u op mijne zorg, op mijne vriendschap, en op al de gevoelens, welke gij beiden mij hebt ingeboezemd. - Ontrust u niet. - Ik behoef u niet te vermanen, dat gij uwen moed betoont. Ik ken uw hart.
Ik zal geene gelegenheid verzuimen om u te schrijven. - De heelmeester verzekert mij zoo even, dat, zoo hij voortgaat zoo wel te zijn, hij, binnen vijf weken, zal in staat wezen, om met rijtuig uit te gaan.
Mevrouw en eerbiedwaardige Vriendin, vaarwel! - Ik ben ongelukkig. - Kus de arme isabelle voor mij.

Uw zeer verknochte Dienaar,
rapatel.
Laun, Aug. 30, 1813.
Sept. 1. - Hij blijft wel, en is rustig.’

De Generaal spreidde de heldhaftigste kloekmoedigheid en kalmte ten toon in iedere omstandigheid, na deze vreesselijke wond; en, om die vastheid en bedaardheid, hoopte men, dat zijn leven zou behouden blijven. Doch deze vurige verwachtingen werden niet verwezenlijkt. Moreau stierf op den 2den September; zijne overblijfselen werden gebalsemd, en naar Petersburg gezonden.

Het dolhuis.


Chacun suit dans le monde une route incertaine, 
Selon que son erreur le joue et le promène; 
Et tel y fait l'habile et nous traite de sous, 
Qui sous le nom de sage est le plus fou de tous. 
boileau, Sat. IV. 

Indien het waar zij, wat erasmus zegt, dat er in ieder planeetstelsel eene wereld is, bij uitsluiting voor de gekken bestemd, zoude ik overhellen om te gelooven, dat wij het dolhuis van ons heelal bewonen. Doch, voor zoo veel het gebruik gewild heeft, aan dezulken alleen dien naam te geven,

{==696==} {>>pagina-aanduiding<<}
wier gekheid met die van andere menschen niet zamenstemt, en in het burgerlijke leven niet kan geduld worden, zal ik mij naar dat gebruik schikken, en thans alleen van de gekken van de laatste soort spreken; uit de geschiedenis en de zamenleving moet men de anderen leeren kennen.
Zekere wijsgeeren hebben beweerd, dat de gekheid een voorregt der menschelijke natuur was; dat het instinkt der dieren, zekerder dan onze rede, ook bestendiger, en hunne hersenen niet onderhevig waren om ontsteld te worden. Hierop antwoord ik met de anekdote van den papegaai des Heeren de bougainville, die van krankzinnigheid bevangen en overtuigd werd, niet meer of minder dan een bewoner van het Londensche Bedlam of het Fransche Charenton. Deze vogel, minder vermaard om zijne pluimaadje dan om zijn gesnap, bevond zich, sedert twee jaren, aan boord van het schip diens beroemden zeemans, ruiterlijker opgevoed, maar niet minder bedorven door de officieren en het gemeen, dan zijn landgenoot Ververt door de Visitandinen. Na een vrij hevig gevecht tegen een vijandelijk schip, waarin het bulderen van het geschut zich van zeer nabij had laten hooren, zocht men Kokoly (zoo noemde men den zeevarenden papegaai); hij was verdwenen; men dacht dat hij op het bed van eer was gesneuveld, van den wind, indien niet van een kanonskogel; maar, tot groote verwondering van het scheepsvolk, zag men hem, na verloop van twee dagen, ten voorschijn komen uit een rol kabeltouw, waarin hij zich verscholen had; men spreekt hem aan, men liefkoost hem en biedt hem amandelen aan; Kokoly is ongevoelig voor alle deze minzaamheden, en, heel onnoozel rondom zich ziende, antwoordt hij slechts, op alle de vragen, die hem gedaan worden, met eene nabootsing van het geluid, welk hem zoo zeer verschrikt had; Poum! ... poum! ... poum! zijn de éénige woorden, welke hij laat hooren en voortaan kan uitspreken. Twintig jaren na dien zeeslag heb ik dezen papegaai gezien; in eene zijkamer op zijn' stok gezeten, herhaalde hij zijne eeuwige kanonade, verzeld van eene schudding van zijne vlerken en hoofd, welke nog zijnen schrik aankondigde.
Ter gelegenheid van deze welbewezene daadzaak, zoude ik in eene min of meer regtzinnig onderzoek kunnen treden, en tegen descartes ten voordeele van de ziel der dieren kunnen pleiten; maar ik twijfel, of mijne lezers wel zeer verlan-
{==697==} {>>pagina-aanduiding<<}
gen zullen om te weten, wat ik over dit stuk denk, en ik wil mij niet blootstellen, mij de woorden van phedrus te doen tegenvoeren:

Sibi non cavere et aliis consilium dare 
Stultum est (*). 

Ik bedwing dan mijnen lust om mij te verdiepen in deze overnatuurkundige vraag omtrent de ziel der dieren, bij welke zoo vele menschen belang hebben, en ik begeef mij op weg, om een bezoek af te leggen bij opgeslotene gekken, zonder op dien weg mij te bemoeijen met dezulken, die desgelijks wel zouden verdienen te worden opgesloten.
In het algemeen is men zeer afkeerig van eene ziekte, wier onderscheidene soorten, echter, niet met elkander moesten verward worden. Ik kan begrijpen, dat men op het gezigt van eenen dolzinnige, aan eene keten geboeid op eenen steen, die hem voor bed dient, half bedekt met lappen en leuren, welke hij verscheurt, eene prooi van aanvallen van razende woede, die geene tusschenpoozen heeft dan in de uitputting van zijne krachten, - ik kan begrijpen, zeg ik, dat men van dusdanig een schouwspel rillende zijne oogen afwendt; maar, met een even gevoelig hart als dat van andere menschen, zie ik, ik moet het bekennen, niet veel reden tot treurigheid in het beeld der gewone krankzinnigheid, die, zonder eenigen schijn van ligchamelijke pijn, slechts eene ongesteldheid in de zedelijke bewerktuiging aanduidt. Men heeft geen medelijden met het ongeluk van eenen zot; waarom zou men het ongeluk eens krankzinnigen bezuchten? De man, die zich verbeeldt de Eeuwige Vader te zijn, is hij kranker dan een ander, die zich verbeeldt dat hij een voltaire is? De eerste bewoont een hok in het dolhuis, en vermaakt somtijds de genen, die hem over zijne geheimzinnige verschijningen hooren redeneren; de andere declameert in eene zaal, of akademie, alwaar hij zijne toehoorders straffeloos verveelt, hierom alleen, omdat hij nog niet geregtelijk is opgesloten. Ik bespeur een wezenlijk verschil in de wijze, op welke de maatschappij hen behandelt en beschouwt; ik zal mij niet verklaren over den grond, waarop dit verschil rust. Indien ik een weinig minder medelijden met

{==698==} {>>pagina-aanduiding<<}
de krankzinnigen toon te hebben, bezit ik voor hen, in vergoeding daarvan, meer eerbieds, dan door anderen hun betoond wordt. De krankzinnigheid is niet voor elkeen berekend: want zij onderstelt de voorafgaande aanwezigheid van het vermogen, welk men verloren heeft. Er zijn vele menschen, van welke men, met kleine moeite, slechthoofden, of onnoozelen, zou kunnen maken; zeer weinigen leveren de stoffe, tot een krankzinnige vereischt.
Deze aanmerkingen, welke ik, eenige dagen verleden, op den weg naar Charenton maakte, waar ik het huis der krankzinnigen ging bezoeken, (en welke aanmerkingen misschien sommigen mijner lezeren derzulken, die het bewonen, waardig zullen voorkomen) deden mij gedenken aan het voorval van eenen Fakir, hetwelk verhaald wordt in den Molomaat, of verzameling van stukken van den wijsgeer saadi.
Een Fakir, melich genaamd, verscheen aan het hof van nouschirvan-scha, werwaarts het gerucht hem was vooruitgeloopen, rakende het vermogen, welk hij bezat, om, op het eerste gezigt, de krankzinnigen te herkennen en te genezen. De Monarch wilde, dat de eerste proef onder zijn oog zou genomen worden, en gaf bevel, dat 's anderendaags naar het paleis een zeker getal krankzinnigen zou gebragt worden, uit dezulken gekozen, wier toestand wanhopigst was. Tegen den bestemden tijd vervoegde zich melich naar den Divan, en, in afwachting van het uur dat de Vorst gehoor zou geven, werd hij gebragt in eene ruime zaal, alwaar reeds vele personen vergaderd waren. Met veel aandachts beschouwde hij den eenen na den anderen, ondervraagde hen, teekende hunne antwoorden op, en, toen de Sultan verscheen, naderde hij deszelfs troon, sloeg driemaal met zijn voorhoofd den grond, en sprak: ‘Zon der Regtvaardigheid! De weinige oogenblikken, welke ik heb doorgebragt met de krankzinnigen, welke, op uw bevel, tot mij gebragt zijn, heeft mij genoeg verlicht aangaande de natuur en de oorzaak hunner kwaal, en ik ben gereed, op deze lieden,’ op dezulken wijzende, met welke hij zich bezig had gehouden, ‘de proef eener behandelinge te nemen, van welke hunne genezing het onfeilbaar gevolg zijn moet.’ Nouschirvan konde eene beweging van gramschap niet bedwingen, waarvan de Fakir bijkans het slagtoffer zou geweest zijn, ziende dat deze voor krankzinnigen

{==699==} {>>pagina-aanduiding<<}
hield een aantal van zijne hovelingen, ministers en voornaamste ambtenaren. Doch de godvruchtige Kluizenaar, zonder zich meer verwonderd te vertoonen over zijne misvatting dan over den toorn des Monarchs, antwoordde, zich eerbiedig buigende: ‘Vorst! herinner u het woord van zoroaster: De mensch, die zonder omdenken handelt, is gelijk aan een beest, en zal nimmer plaats hebben in het veld des lichts. Verwaardig u mij te hooren, en zie, os ik de man ben, welken zoroaster veroordeelt.
Ik ben in uw paleis ontboden, om uitzinnigen te onderzoeken en te genezen. De eerste, die zich aanbiedt, is die oude heer, die thans achter uwen troon staat; door ouderdom en zwakheden overmand, houdt zijne bevende hand met moeite het zwaard vast, waarmede zij, om u te beschermen, is gewapend; twintig jaren zijn er reeds verloopen, sinds het uur, om zich te verwijderen, voor hem heeft geslagen; eigenaar van een' onmetelijken schat, en van een bekoorlijk paleis aan den oever van den Euphraat, zoude hij aldaar rust kunnen vinden, het éénige geluk des ouderdoms, en zijnen zoon in het eerevol ambt stellen, welk hij bekleedt zonder het te vervullen; maar, volgens eigen bekentenis, offert hij zijnen smaak, zijne behoeften, het belang van zijnen Vorst, en de algemeene achting op aan ellendige beweegredenen, inspraken van kinderachtigen hoogmoed, aan ijdele schijnvertooning van een gezag, welk hij niet bezit. Deze man is gek, en ik schroom niet, mijne eerste uitspraak te bevestigen.
Die andere,’ zoo vervolgde de Fakir, op een' tweeden persoon wijzende, wiens bleeke kleur en verzwakt gezigt eenen man aankondigden, door letteroefeningen afgemat; ‘die andere, ik weet het, is een der beroemdste geleerden in uwe staten; onberekenbare kundigheden in de natuurlijke wetenschappen zijn voor hem het gevolg van dertig jaren aanhoudende werkzaamheden; jaarlijks ontvangt hij van uwe milddadigheid duizend beurzen, om de vrucht zijner oefeningen op heilzame proefnemingen toe te passen. Misschien onderstelt gij, doorluchtige Sultan! dat hij, in de toepassing van nieuwe scheikundige bewerkingen, middelen zoekt, om uwe fabrijken te doen bloeijen; in de beöefening van de ontleed- en kruidkunde, ontdekkingen, toepasselijk op de

{==700==} {>>pagina-aanduiding<<}
kunst van te genezen, welke niet dezelfde als de geneeskunde is; in de starrekunde, regels om de scheepsberekeningen te regelen, de scheepvaart te verzekeren, en de zeemagt tot volmaaktheid te brengen? Neen! zijne werkzaamheden hebben een gansch ander oogmerk: hij zal u zeggen, in welk eene orde de aardbeddingen liggen, uit welke de bergen van den Caucasus bestaan; met welk metaal de scheede van de sabel van den veroveraar scander (alexander) bekleed was; welke dieren het eiland Taprobane, vóór den algemeenen Zondvloed, bewoonden; hoe vele tonnen zout water de Oceaan bevat, en vele andere waarheden van even veel belang. Thans, Heer! is het uwe zaak, te oordeelen, of ik ongelijk gehad heb, in den rang der gekken eenen man te plaatsen, die dusdanig een gebruik maakt van zijnen tijd, van zijn vernuft, en van uwe weldaden.
Wat wilt gij, groote Koning! dat ik moet denken van dezen Houka-Berdar (*), die zich als een persoon van het grootste belang in den staat beschouwt, omdat zijn geslacht, sedert vier eeuwen, het vereerende voorregt geniet om pijpen op te steken; die van niets anders met mij heeft gesproken, dan van het verzoekschrift, welk hij straks bij u zal inleveren, met oogmerk om den rang te mogen bekomen, in het Dorbar (†) en in de openbare feesten, boven de Generaals, die het bevel over uwe legers voeren, en boven de eerste magistraatspersonen, de tolken uwer regtvaardigheid?
Moest ik zelf niet mijn verstand verloren hebben, indien ik niet zag, hoe veel het verstand diens dikken, baardeloozen mans heeft geleden, wien uwe Heerlijkheid de bewaring van uwen Harem toevertrouwt, en die zichzelven in den grond boort, om er een voor hemzelven te verzamelen? Zoude, in zijnen toestand, wel een ander dan een gek tegen mij gesproken hebben van zijne vrouwen, van zijne gesnedenen, van het geheimzinnige paveljoen, welk hij midden in zijne tuinen laat maken?
Wat aangaat het opperhoofd der Magi (Wijzen), die mij zoo ridderlijk onderhouden heeft over zijne jagtpartijen, zij-
{==701==} {>>pagina-aanduiding<<}
ne tafel, zijne paarden, en de hof-intrigues, te midden van welke hij zich handhaaft door kracht van plooibaarheid en onbeschaamdheid, - het is alleen uit eerbied voor het karakter, waarmede hij bekleed is, dat ik hem in den rang der zinneloozen plaats; en hij is ook de éénige, welks genezing ik niet durf op mij nemen; de zetel van het kwaad is in het hart, en daarvoor is geen geneesmiddel mij bekend.’
Nouschirvan vond niet geraden, den Fakir in zijne verdediging te laten voortgaan; met veel aandachts had hij naar hem geluisterd, en, verre van eene vernuftige hekeling kwalijk te nemen, wier waarheid hij erkende, wilde hij hem bij zich houden, en tot de eerambten verheffen, welke hij bleek waardig te zijn. De gekken-arts, vol dankbaarheid, doch vrij van eerzucht, nam de weldaden eens Monarchs niet aan, dien hij, hem verlatende, verklaarde voor den wijssten der menschen en den grootsten Koning zijner eeuwe. De geschiedenis heeft deze uitspraak bekrachtigd, ter bevestiginge waarvan kan dienen de echte uiterste wil diens Vorsten, door den Abt fourmont naar een Turksch handschrift vertaald. Dus luiden de laatste regels, door nouschirvan tot zijnen zoon hormizdas gerigt: ‘Gij zult regeren. Wilt gij den troon waardig zijn, welken ik u nalaat? Doe regt, beteugel de oproerigheid, ondersteun den arme; bemin de letteren, bescherm de wetenschappen; luister naar de ouden van dagen, bedien u van de jonge lieden, en vertrouw alleen op uwe eigen oogen om verdienste te zoeken. Indien gij dezen regel stipt in acht neemt, zal de Hemel u verhooren, zullen uwe vijanden u vreezen, en uwe vrienden u getrouw zijn; gij zult uwe onderdanen, en zij u, gelukkig maken.’
Aldus met mijne lezers koutende, van de eene uitweiding op de andere, heb ik, ongevoelig, den weg van Parijs naar Charenton afgelegd: zoo bevind ik mij voor de deur van het Dolhuis. Deze stichting verdient in alle hare deelen bezien te worden; de persoon, die er het opzigt heeft; de kranken, die er opgenomen worden; de behandeling van dezelven; de proeven, die er genomen worden: dat alles kan aanleiding geven om in eenige bijzonderheden te treden.
Ik kwam voor de deur van het dolhuis te gelijk met dokter N...., een bijzonder vriend des opzieners van het huis, en een man, die tot de grootste eere verstrekt van zijn beroep,

{==702==} {>>pagina-aanduiding<<}
waarvan hij geene kostwinning maakt, zoo als zijne meeste ambtgenooten doen. De arts leidde mij in bij Mijnheer C..., wiens ligchaamsgestalte bevalliger zijn kon, doch wiens verstand niet beter kon gevormd zijn. Voordat wij ons bezoek begonnen, en onder het ontbijt, begon de dokter eene kleine verhandeling over de Krankzinnigheid, waarvan hij, tegen alle rede, mijns bedunkens, de zetel niet denkt gelegen te zijn in de hersenen, maar welke hij zeer wel bepaalt, als de dwaling des verstands, hetwelk wakende verkeerd oordeelt over dingen, omtrent welke de geheele wereld eveneens denkt. Het daaromtrent eenmaal eens zijnde, dat deze ziekte van den geest ontstaat, men weet niet hoe, voortkomt, men weet niet waaruit, en huisvest, men weet niet waar, viel de vraag over de geneesmiddelen, de behandeling, door de bekwaamste artsen aangenomen, en de proeven, sedert eenigen tijd genomen. ‘Eén ding verwondert mij,’ zeide ik tot de beide Heeren, na met veel aandachts naar hen geluisterd te hebben, ‘te weten, dat men, om de gekheid te genezen, zich van middelen bedient, het gebruik van welke genoeg zijn zoude om verstandige menschen gek te maken. Indien het mij geöorloofd zij, in uwe tegenwoordigheid, aangaande dit onderwerp, mijn gevoelen te opperen, schroom ik niet te beweren, dat de dwang, welke omtrent de uitzinnigen wordt geöefend, de eerste en voornaamste hinderpaal tegen hunne genezing is.’ Eigenaardig werd tegen mij aangevoerd het algemeene belang, hetwelk hunne opsluiting tot eene wet maakt; maar ik had op mijne zijde het gezag van daadzaken, en maakte het mij tegen hunne redeneringen ten nutte.
‘Gij weet misschien niet, Mijneheeren,’ vervolgde ik met de zelfvoldoening eens leerlings, die zijne meesters eene les geeft, ‘dat er in Frankrijk, in het Departement der Deux Nèthes, een vlek ligt, Gheel genoemd, de vier vijfde deelen van welks inwoners gekken zijn, maar gekken in de volle kracht des woords, even als dezulken, welke in dit huis gehuisvest worden, en dat zij, zonder eenige nadeelige gevolgen, dezelfde vrijheid als de overige burgers genieten. Deze buitengewone daadzaak vereischt eenige ophelderingen. Het is nu bijkans eene halve eeuw verleden, dat een lid der wethouderschap van Antwerpen, in aanmerking nemende het nadeel, voor de krankzinnigen, uit hunne vereeniging in het

{==703==} {>>pagina-aanduiding<<}
zelfde hospitaal, ontstaande, van de Regering verlof verkreeg, hen naar de gemeente van Gheel te doen overbrengen, en onder alle de inwoners te verdeelen, welke, voor ieder hunner, een kostgeld ontvingen, groot genoeg om hen voor kost en oppassing schadeloos te stellen. De keuze van dit kleine dorp was niet in den blinde gedaan: gelegen in het midden van een uitgestrekt heiveld, welk het aan alle zijden afzondert, wordt de bewaking aldaar zeer gemakkelijk, en zijn twee of drie menschen genoeg om deze kudde van krankzinnigen te bewaren, welke, door het luiden van eene klok, tegen den maaltijd en het vallen van den avond, naar hunne kosthuizen worden geroepen. Gezond voedsel, eene zuivere lucht, gestadige beweging, al het voorkomen van vrijheid; deze is de leefregel, die hun wordt voorgeschreven, en waaraan de meesten, na verloop van een jaar, hunne genezing zijn verschuldigd. Twee dagen heb ik in deze volkplanting van krankzinnigen vertoefd; er werden, misschien, een weinig meer gekheden gezegd, doch, in vergoeding, minder dan elders gedaan: dit is de reden, waarom ik mij niet verwonder, dat een Wijze, de Baron df r***, aldaar zijn verblijf heeft genomen.’ - Naardien deze Heeren mij niet genegen voorkwamen, mij op mijn woord te gelooven, las ik hun de volgende afdeeling voor uit eene gedrukte Memorie van den Graaf de pontécoulant, toenmaals Prefekt van de Dyle (*).
‘Voormaals waren de krankzinnigen, te Brussel, opeengegepakt in een bekrompen en ongezond verblijf, welks ongelegenheden genoeg waren om de ziekte ongeneeslijk te maken, om welke zij aldaar waren opgesloten.
Ik heb gemeend, eenen pligt der menschelijkheid, en van mijnen post tevens, te vervullen, door, ten aanzien van deze ongelukkigen, eene behandeling te volgen, welke zich aanprijst door den gelukkigen uitslag eener langdurige ervarenis. Vernomen hebbende, dat de gemeente van Gheel, in het Departement der Deux Nèthes, eene wijkplaats was, voor deze soort van ongesteldheid openstaande, heb ik, na met

{==704==} {>>pagina-aanduiding<<}
den Prefekt van dat Departement te zijn overeengekomen, alle de krankzinnigen uit het Dolhuis van Brussel naar het dorp Gheel laten brengen, alwaar zij eene vrijheid genieten, welke het toevoorzigt en de oppassingen, die hun toestand vordert, niet uitsluit.
Gelastigden, door den algemeenen Raad der Hospitalen gemagtigd, begeven zich, op gezette tijden, om onderzoek te doen, of, ten aanzien van deze ongelukkigen, aan alle de verpligtingen voldaan worde, tot welke de bewoners, die met derzelver oppassing belast zijn, bij akkoord, gehouden zijn.’
Niet eerder, dan nadat hij alle de bijzonderheden, welke ik hem, aangaande de volkplanting van Gheel, mededeelde, had aangeteekend, voldeed Mijnheer C... aan mijn verlangen om eene inrigting te kennen, welke hij met eenen ijver, die den hoogsten lof verdient, bestuurt.
‘De krankzinnigheid,’ zeide hij, terwijl wij over het eerste plein gingen, ‘is, alles wel ingezien zijnde, niets anders, dan de overmatige ontwikkeling der ondeugden, grilligheden en belagchelijkheden, welke men in de wereld ontmoet: daar, even als hier, vertoont zij zich onder een oneindig getal soorten, welke, echter, onder deze drie klassen kunnen gerangschikt worden: de krankzinnigheid, de razernij, en de onnoozelheid. Tot de eerste klasse behooren alle de hevige driften, en het talrijke gezin der misdaden, ondeugden en buitensporigheden, welke zij voortbrengen; onder de tweede rangschikken zich van zelve de schadelijkste gebreken en de meest in het oog loopende belagchelijkheden; de derde klasse bevat de ontelbare verscheidenheden van die ziekte der menschelijke rede, welke den mensch tot den plantenstaat brengt;’ - ‘hetgene oorzaak is,’ voegde er de arts lagchende nevens, ‘dat de zamenleving niet kwalijk naar een rabat (tuinbed) gelijkt!’
Wij naderden het verblijf der razenden, wier geschreeuw verdubbelde, toen zij ons, door de traliën van hunne hokken, in het oog kregen. Ik bleef een oogenblik staan, om een mager man te beschouwen, wiens uitzigt meer boosaardig dan woest was, en die ons met eenen grimlach dreigde, waarvan ik nooit de schrikwekkende uitdrukking gezien heb, dan op het gelaat van onzen voornaamsten Treurspeler. ‘Deze ongelukkige,’ zeide mij onze leidsman, ‘is een man van

{==705==} {>>pagina-aanduiding<<}
hooge geboorte, wien de natuur het hart van een tijger en het verstand van een aap had gegeven; alle de jaren zijner jeugd onderscheidden zich door misdaden, welke hij, in rijper jaren, openlijk heeft durven verdedigen. Als éénige straffe, van het vermogen beroofd om kwaad te doen, is hij gek geworden van kwaadaardigheid, en, bij gebrek aan een ander slagtoffer, oefent hij thans zijne woede op hemzelven. Zijn aanwezen beschuldigde de regtvaardigheid der wetten; zijne uitzinnigheid heeft de algemeene zedelijkheid gewroken.’ Spoedig verwijderden wij ons van dezen dolleman, die, tot afscheid, ons dit liefderijk berigt toevoegde: ‘Weest gerust! ik zal zorgen, u allen levende te doen villen.’
Niet minder woelachtig, noch minder te beklagen scheen zijn buurman te wezen; binnensmonds prevelde hij afgebrokene gezegden, waarin, onophoudelijk, herhaald werden de woorden: vrouw, mededinger, en valsche toupet. De laatste woorden maakten zulk eene zonderlinge vertooning in zijne treurklagten, dat ik den geneesheer naar de verklaring daarvan vroeg. ‘Er is inderdaad iet belagchelijks,’ zeide hij, ‘niet zoo zeer in het ongeluk van dezen armen man, als in de eigenlijke oorzaak van zijn ongeluk. Hij is zeer leelijk, gelijk gij ziet, maar hij was zeer rijk; het is derhalve niet te verwonderen, dat hij eene zeer schoone vrouw trouwde, en van hooger rang dan hij. Uit den aard jaloersch, gaf de koketterij zijner vrouwe hem dikmaals aanleiding om dezer heillooze neiginge bot te vieren. Hij had, of meende tot mededinger te hebben (want ik wil er geen eed op doen) eenen jongeling, aan wien de natuur alle ligchamelijke voordeelen had verspild, op het hoofdhaar na, waarvan eenige gedeelten van zijn hoofd zoo slecht voorzien waren, dat hij genoodzaakt was, ter aanvulling van eenige kale plekken, de toevlugt te nemen tot de kunstige hand der harmands of der michalons; in één woord, hij bediende zich van die fragmenten van pruiken, welke men moesjes noemt. Ik laat u gissen, hoe en waar deze achterdochtige man de staaltjes van eene coiffure vond, welke hem aangaande zijne eigene zoo zeer ontrustten! maar, van dit oogenblik af, had hij de hel in het hoofd; zijne jaloezij werd uitzinnigheid, en zijne rede verloor zich in woedende vervoeringen, welke het erkel gezigt van eene vrouw thans tot eenen trap van hevig-
{==706==} {>>pagina-aanduiding<<}
heid doet klimmen, waarvan men bezwaarlijk een denkbeeld kan maken.’
Onmogelijk was het voor mij, het gezigt der folteringen te verdragen, aan welke twee andere razenden ter prooije waren, te dezer plaatse opgesloten; wij traden in het verblijf der krankzinnigen, omtrent ieder van welken Mijnheer C... mij eenige narigten mededeelde, naar gelange wij voorbij het vertrek gingen, door elk van hen bewoond.
‘Deze,’ zeide hij, mij een' man wijzende, die heen en weder wandelde, met een kaarten roeper in de hand, ‘is een Kaperkapitein. Na eenen even luisterrijken als voordeeligen togt, werd hij, in het gezigt van de haven, in welke hij wilde binnenloopen en zijne schatten in veiligheid brengen, aangevallen en genomen door een fregat, waartegen hij, twee uuren lang, allerdapperst streed. Deze ramp, gepaard met de wreede behandeling, welke hem in de gevangenissen in Engeland werd aangedaan, heeft hem het verstand doen verliezen. Nog altijd verbeeldt hij zich, dat hij op zijn eigen schip is, den slag leverende, die zoo heilloos voor hem uitviel; onophoudelijk roept hij: De lont in de kruidkamer!’
Het naaste vertrek, koddig versierd met vodden en klatergoud, werd bewoond door den armen T...., dien ik in de wereld gekend had, van eene gansch verschillende, en ten minste even belagchelijke, gekheid aangetast. Toen hij den naam had van bij zijne zinnen te zijn, hield hij zich overtuigd, dat 's menschen ziel in zijn' hiel hare zitplaats had, en dat het dansen, waarin hij uitmuntte, eene der volmaaktheden was, welke ons het meest naar de Godheid doen gelijken. Tegenwoordig verbeeldt hij zich, de gezant van den Grooten Mogol te zijn: gegalonneerd met linten van allerlei kleuren, gedecoreerd met eereteekens van alle landen, streelt hij zich met zijne hersenbeeldige grootheid, en geeft, in zijn kamertje te Charenton, gehoor met eene regt grappige achtbaarheid, en die niet geheel zonder voorbeeld is. Wat zoude hij bij zijne genezing winnen? Hij is te oud om te dansen, en de herstelling van zijn verstand zou hem zijn gezantschap doen verliezen.
Nog verder was een wijsgeer gehuisvest, gek geworden door, op zijne eigen kosten, de proeve van spallanzani op de ingegotene diertjes (animalcules infusoires) te herhalen.

{==707==} {>>pagina-aanduiding<<}
Zijn verblijf had gemeenschap met dat van eenen ouden uitlegger, wiens verstand gekrenkt is door zijne diepzinnige nasporingen, om te ontdekken, of de Ouden pruiken droegen.
Hun buurman was een lakkei van een groot Heer, wien het in de hersenen was geslagen, omdat hem de eer geweigerd was, op een' voornamen feestdag, achter op zijn meesters koets te staan.
Over een Corridor gaande, om ons naar het verblijf der vrouwen te begeven, zagen wij eenen gek, wien het keurslijf werd aangetrokken. Mijnheer C... voorkwam de vraag, welke ik hem wilde doen. ‘Deze man,’ zeide hij, ‘was voormaals een hekelschrijver: dit beroep is niet vrij van gevaar, en toornige lieden zien niet rond, waar zij slaan. In den laatsten aanval, op hem gedaan, heeft zijn hoofd tegen een' stok gestooten! Verstandsverbijstering was er het gevolg van. Sedert hij gek is geworden, is hij van rol verwisseld; hij schrijft niet meer tegen iemand, maar zou wel gaarne iedereen willen afrossen.
De krankzinnigheid der vrouwen, in dit huis opgesloten, schijnt mij, even als in de wereld, slechts twee hoofdkaraktertrekken te bezitten; liefde en ijdelheid.
De eerste, bij welke wij een bezoek afleiden, was eene soort van Tante Aurore, welke droefgeestige romans de hersens hadden op hol geholpen. Aan het voeteneinde van haar bed gezeten, met eene oude citer zonder snaren in de hand, verbeeldde zij zich, aan den oever van eenen stroom te zitten, op den rand van eene rots, en neuriede met eene kwijnende stem eene romance, waarin de nachtvogel en de wind der woestijn niet vergeten werden.
Naast haar vertrekje was dat van een jong meisje, welks ramp mij meer ter harte ging. Van een trouweloozen, 's daags voor hare echtverbindtenis, verlaten, verscheurde de droefheid haar hart; en het verlies van haar verstand, het gevolg der wanhoop, aan welke zij zich overgaf, hergaf haar aan de bekoorlijke vooruitzigten, welke zij verloren had.
Ik betuigde aan de Heeren mijne verwondering, in dit huis eene vrouw te zien opgesloten, die in geen ander opzigt van haar verstand is beroofd, dan dat zij zich verbeeldt, dertig jaren jonger te zijn dan zij is, alle jongelingen bevallig aanlacht, en overtuigd is, dat men haar niet zien kan zonder op haar te

{==708==} {>>pagina-aanduiding<<}
verlieven. Indien dit bewijzen zijn van uitzinnigheid, waar zal men haar alle huisvesten, die daarvan zijn aangetast?
Een tijdlang hield ik mij bezig met, niet zonder verbaasdheid, eene vrouw gade te slaan, welker gekheid regelregt overstaat tegen de oorzaak, die dezelve heeft voortgebragt. Deze Dame, welke eene overmate van mystieke godsdienstigheid van haar verstand beroofd heeft, lijdt tegenwoordig aan eene uitzinnigheid van een' gansch anderen aard. Onmogelijk kan men zich verbeelden, aan welke ingevingen zij gedachten en beelden te danken hebbe, welke noodwendig voor de eerste maal op haren geest indringen, en welke zij uit in eene taal, om welke te hooren zij nooit in de gelegenheid is geweest.
Ik had hooren zeggen, dat Mijnheer C... in de concerten en tooneelspelen, door zijne kostgangers uitgevoerd, een middel had gezocht, om derzelver genezing te bewerken, of daartoe den weg te banen; ik was getuige van deze dubbele proefneming, en de aanmerkingen, welke dezelve mij deed maken, ondersteunden de hope niet, welke hij nog blijft voeden.
Ik keerde terug naar Parijs, en ging den avond doorbrengen in een zeer luisterrijk gezelschap, alwaar ik voortging met het doen van waarnemingen omtrent de gekken, zonder veel te kunnen bespeuren, dat ik van plaats veranderd was.

De waarde eener Oud-Hollandsche spreuk.


Wie door 't nieuw zich lokken liet, 
Smale op de oude spreukjes niet; 
'k Heb ze vaak, op goede gronden, 
Zuiver, juist en waar bevonden; 
Menig een heeft me opgebeurd, 
Als ik, droef en moê getreurd, 
Nergens heul of troost mogt winnen: 
Dikwijls kwam, in diepe smart, 
Mij een gulden spreuk te binnen, 
En vervrolijkt was mijn hart. 
 
Dikwijls, en dit dient vooral, 
Wordt ook iemand, bij geval, 

{==709==} {>>pagina-aanduiding<<}

Als hij schier zich zag bedrogen, 
Door een gulden spreuk gewenkt, 
En hij ziet uit betere oogen, 
En hij wikt en overdenkt. 
 
Een dier spreukjes, 'k zeg het vrij, 
Vond ik heden klaar voor mij; 
'k Wil het ook, in gouden reeglen, 
Aan mijn kamerwanden zeeglen, 
Wijl dit spreukje troost verschaft, 
Zelden wordt gelogenstraft; 
't Steunt op waarheid en op rede; 
De ondervinding bragt het mede: 
Klagers lijden zelden nood, 
Pogchers hebben schaars het brood. 
 
ô! In al die bange dagen, 
Onder 't vreemde juk vertreurd, 
Heeft, terwijl ik niet mogt klagen, 
't Spreukje dikwerf me opgebeurd. 
Schoon ons de oogen overliepen; 
Schoon het hart in rouw versmolt; 
Schoon wij nimmer veilig sliepen; 
Schoon noch recht noch rede gold; 
Schoon wij langzaam 't hongren leerden, 
Op den laatsten penning teerden; 
Schoon geen uitzigt overbleef; 
Schoon, in de overheerde staten, 
Zorg noch nijverheid kon baten, 
En geen koopman handel dreef; 
Schoon geen troost iets mogt verzachten; 
Schoon nog erger scheen te wachten, 
En de kracht verteerde in pijn, - 
Hoorden wij ons toch verklaren, 
Dat wij regt gelukkig waren, 
En nog dankbaar moesten zijn! 
Dat (wie dorst het tegenspreken?) 
Ons een vader, gul van aard, 
Zelfs het minst niet liet ontbreken, 
En voor ons slechts had gespaard! 

{==710==} {>>pagina-aanduiding<<}

Dat wij, heilrijk boven maten, 
Nu op gouden bergen zaten! 
Dat hij, magtig, wijs en goed, 
Zijne ontelbare onderdanen, 
Onbekend met angst en tranen, 
Leiden zou in d'overvloed! 
Lijfstaffieren en trawanten 
Schreeuwden luid, aan alle kanten, 
Van den luister van zijn' troon! 
Hoe hij, gadeloos in waarde, 
Alle koningen der aarde 
Zou doen dansen naar zijn' toon! 
Hoe hij over legioenen, 
Over tonnen en millioenen, 
Naar zijn' wil beschikken kon! 
Hoe hij, door geen magt te keeren, 
Alles, wat zich dorst verweren, 
Op het eerst gezigt verwon! 
 
Toen, toen dacht ik aan de waarheid, 
Die het spreukje in zich besluit; 
En, na zoo veel angst en naarheid, 
Kwam 't er eindlijk ook op uit. 
Hij, die alles zou verdeelen, 
Hij, de stiefvaâr van ons land, 
Staat nu onder Curatélen, 
En zijn pogchen is te schand. 
 
Nu, daar we alles zien herleven; 
Daar de wakkre zeevaardij 
Zeil en wimpel heeft geheven; 
Nu weêr 't mastbosch groeit aan 't IJ; 
Daar de op nieuw bezochte baren 
Spelen met de handelwaren, 
Door de nijverheid gezocht; 
Daar de beurs, bijna verlaten, 
Weêr de vrucht van vreemde staten 
Aan den burger bieden mogt; 
Nu zich niemand op ziet sluiten, 
Omdat hij een woord dorst uiten, 

{==711==} {>>pagina-aanduiding<<}

Aan het bloedend hart ontscheurd; 
Nu geen roovers langer brassen 
Van de schatting, uit de plassen 
Door de volksvlijt opgebeurd; 
Nu de glans van vroeger dagen 
Vrolijk door het wolkfloers dringt, - 
Nu went zich de mond tot klagen 
Over al wat ons omringt! 
 
't Is in waarheid, of de tongen, 
Eensklaps aan den band ontwrongen, 
En ontworsteld aan de schroef, 
Al die klagten, die te voren 
Mond en lippen moesten smoren, 
Slaken, als eene eerste proef! 
 
Ja, ik wil het niet ontveinzen, 
't Stortte reeds me in treurig peinzen, 
En de moed ontzonk mijn hart. 
Is 't dan, dacht ik, altoos lijden? 
En vergoeden beter tijden 
Nimmer de uitgestane smart? 
 
Maar op eenmaal schoot mijn' zinnen 
't Gulden spreukje weêr te binnen, 
Waaruit ik het best besloot. 
'k Zag, uit al wat ik moest hooren, 
Beter tijd voor ons geboren: 
Klagers hebben zelden nood. 
 
Laat dan, met vernieuwde krachten, 
Alles zwoegen door elkaâr! 
Sleep' langs straten, vare in grachten 
De aangebragte handelwaar! 
Doe, bij 't onbepaald waarderen, 
't Winnen altoos meer begeeren; 
Nimmer zij de vlijt te vreên! 
Stuurt de waren, onder 't klagen 
Uitgepakt en opgeslagen, 
Nu weêr hier, dan ginder heen! 

{==712==} {>>pagina-aanduiding<<}

Winne een ieder iets bij 't woelen; 
't Gaat nu met geen pogchen meer: 
Wie zich moê en mat moog' voelen, 
Vinde 't in den buidel weêr! 
Zoo moge ieder, lieve vrinden! 
Duurzaam stof tot klagen vinden; 
Ik gedenk het spreukje er bij: 
'k Heb het thans, op goede gronden, 
Zuiver, juist en waar bevonden; 
't Is thans dubbel waard voor mij. 
Bij het pogchen, bij het pronken, 
Was het vaderland in nood: 
't Worde eens weêr, hoe diep gezonken, 
Als voorheen, bij 't klagen groot! 
 
M.W. 


Lavater en Cagliostro.

De vrome lavater, die zijne zucht voor en zijn geloof aan het bovennatuurlijke en wonderbare zoo verre dreef, dat hij eenmaal, buiten staat om eenen verlegen' Vriend met zekere som te redden, zich tot een vurig gebed begaf, en, terstond daarop een' zak gelds in zijne secretaire vindende, dien hij te voren in haast had voorbijgezien, zichzelven diets maakte, dat hem dit geld, op zijn gebed, onmiddelijk door de Voorzienigheid was toegeschikt, - de goede lavater, zeg ik, meende in den beruchten cagliostro eenen Toovenaar, of wel een bovennatuurlijk Wezen, met eene Duivelsche zending belast, te ontdekken. In deze overtuiging ging hij hem te Bazel opzoeken. De ongerijmdheden, welke de Kwakzalver, met eene ongehoorde onbeschaamdheid, uitkraamde; de buitengewone geboorte en bestaan, waarop hij zich verhief; zijn voorgewend verblijf onder de Piramiden van Egypte; de wonderen en openbaringen, die hij met voorbeelden staafde: alle deze uitsporigheden schenen lavater zoo vele waarlijk gebeurde, bovenmenschelijke zaken. Het grillig onthaal, hem van den Bedrieger bejegend, wel verre van hem de oogen te openen, verhoogde nog het denkbeeld, dat hij zich van denzelven had gevormd. ‘Indien gij,’ voerde cagliostro

{==713==} {>>pagina-aanduiding<<}
met een' woesten blik hem te gemoet: ‘Indien gij de kundigste zijt van ons beiden, hebt gij mij niet noodig; indien ik het ben, die geleerder is dan gij, heb ik met u niets te maken.’ - Lavater, wien dit begin geenszins ontmoedigde, schreef 's anderen daags aan dezen Engel der Duisternisse, dien hij wilde bestrijden: ‘Vanwaar neemt uwe kennis haren oorsprong? hoe hebt gij dezelve verkregen?’ Cagliostro gaf in antwoord deze geheimzinnige, doch nietsbeteekenende woorden: ‘In verbis, in herbis, in lapidibus.’ (Uit woorden, uit kruiden, uit steenen.) Deze onbeschaafde en zonderlinge handelwijze, 's mans ruw voorkomen en eenigzins woest gelaat, dienden slechts om lavater te versterken in zijne opvatting van deszelfs bovennatuurlijke vermogens. Overtuigd, dat cagliostro inderdaad een Gezant des Satans was, voerde de vrome Predikant met hem zeer levendige geschillen; en hij zou zijn leven gaarne hebben opgeöfferd aan het geluk, om over dezen Vijand van God en Menschen te mogen zegepralen.

Turksch regt en regtsgeleerdheid.

(Uit Mr. clarke's Travels.)

Een Fregat van den Grooten Heer leed schipbreuk op het Eiland Samos. De Kapitein-Pacha dagvaardde de Grieksche Regering diens Eilands ter betaling eener schadeloostelling; ‘naardemaal,’ was zijn argument, ‘bijaldien uw Eiland niet te midden van onzen koers gelegen ware, het schip aldaar geene schipbreuk had geleden.’ - Men had goed praten; het geld moest er wezen.
Een jonge Griek van het Eiland Cos, smoorlijk verliefd op eene jonge Juffer, die hem niet wilde hebben, bragt zich door vergif om 't leven. De familie des overledenen vorderde van den vader der jonge Dame den prijs des bloeds. De Kadi, of Turksche Regter, sloeg hem in eene zware geldboete. ‘Gij hebt eene dochter,’ was zijne taal; ‘bijaldien zij niet bestond, de jongman ware niet verliefd geworden; bijaldien hij niet verliefd geworden ware, had hij geen vergif ingenomen; en bijaldien hij geen vergif had ingenomen, zou hij niet gestorven zijn: derhalve, gij zijt de middeloorzaak van 's jongelings dood.’


{==714==} {>>pagina-aanduiding<<}

De jeugd van Lodewijk XVI.

Deze jonge Prins gaf duizend voorbeelden van het edelmoedigste hart, en men zag hem nimmer meer voldaan, dan wanneer hij eenige ongelukkigen ondersteund had. Dit gevoel was hem als 't ware aangeboren, zoo dat hij er zijne meeste daden van afleidde. Hij ontving eenmaal een speeltuig ten geschenke, hetwelk dertig Louis d'or gekost had. De Dauphin, onderrigt van den hoogen prijs van dit ijdel speeltuig, riep met ongenoegen uit: ‘Ach hemel, welk eene som voor eene zoo onnoodige zaak! Men had beter gedaan, dit geld te geven aan de armen, die dezen winter van honger sterven, en die men op hunne vlieringen bijna bevroren vindt.’ Toen de jonge Prins dit zeide, was hij nog geen tien jaar oud.
Hetgeen het opmerkelijkst was in zijn verpligtend karakter, zegt zeker Schrijver, is, dat hij de waarde kende der voorwerpen, van welke hij de meeste zijner weldadigheden uitoefende; zijne gisten waren dus even zoo vele persoonlijke genoegens, waarvan hij zich beroofde. Niet te vreden met geld te geven, ontdeed hij zich daarenboven van zijne aardige kostbaarheden, en van de rijkste geschenken, die hij van tijd tot tijd, tot belooning van zijn goed gedrag, ontving. Op zekeren dag zich zonder beurs bevindende, gaf hij eene schoone gouden étui aan eenen kleinen ongelukkige, die de behendigheid had, zich zeer nabij hem te bevinden, toen hij uit de mis kwam.
Zijn Gouverneur, weinig voorzigtigheid en overleg in de uitdeeling zijner aalmoezen vindende, deed hem hieromtrent eenige vermaningen, en schreef hem zelfs eenige bepalingen te dezen opzigte voor; hij bepaalde zijne giften op eene Kroon voor iederen arme. Deze beperking was den jongen Dauphin hoogst onaangenaam, en hij geloofde in dit geval ongehoorzaam te mogen zijn aan hem, die over zijn gedrag waakzaam was. Zijne vindingrijke liefdadigheid gaf hem de gedachte in, om onder iedere Kroon, die hij aan eenen ongelukkige gaf, nog een Louis d'or te laten glippen.
ô Franschen! hoe ligtzinnig moet gij zijn, dat gij eenen Vorst opofferdet, wiens deugden u bekend waren, en wiens éénig ongeluk was, dat hij u te zachtzinnig regeerde!
K...... c.


{==715==} {>>pagina-aanduiding<<}

Keizer Alexander en mevrouw Van Stael.

Gedurende het verblijf van Mevrouw van stael te Petersburg, werd zij voorgesteld aan Keizer alexander, die haar ontving met al de onderscheiding, aan hare talenten verschuldigd. ‘Uwe oogen,’ zeide haar de Monarch, ‘zullen zich ongetwijfeld hier beleedigd vinden door het aanschouwen van den staat der dienstbaarheid, waarin de Boerenstand verkeert. Ik heb al gedaan, wat mij vergund was; ik heb de vrijheid geschonken aan de Boeren, op mijne Domeinen gezeten; maar ik ben verpligt de regten des Adels te eerbiedigen, alsof wij eene Constitutie hadden, die, ongelukkig, ons ontbreekt.’ - ‘Sire, hernam de beroemde Wijsgeeresse, ‘uw karakter is eene Constitutie.’ - ‘In dat geval,’ antwoordde alexander, ‘ben ik alleenlijk een gelukkig toeval, en het land is daarom niet minder te beklagen.’

De deugd van prinses Pauline.

Zeker Piefekt, Mons. lad........, wanhopig over het verlies der goede gunste van zijnen Meester (napoleon), werd te rade zijn hof te maken aan eene van diens Zusters, Prinses pauline, welke de wateren gebruikte te Aken. Zeker boschje was hare geliefde wandelplaats. Op ééns werd zij aldaar verrast door een Monument, hetwelk als door betoovering scheen opgerigt. Het was een kleine Obelisk, met het opschrift: aan de deugd der prinsesse pauline. Ongelukkig had de Beeldhouwer, in zijne onnoozelheid, den galanten Prefekt een' leelijken trek gespeeld. Want, het Gedenkstuk van nabij onderzocht zijnde, werd ontdekt en wereldkundig, dat de steen, aan de Deugd van Prinses pauline gewijd, bevorens tot kaak gediend had!....

De kwalijk geplaatste eereboog.

In zekere (voormalig Fransche) stad, waren, bij het bezoek van den Monarch, onderscheidene eereteekens op markt en

{==716==} {>>pagina-aanduiding<<}
straten opgerigt, met verschillende opschriften verrijkt. Eén derzelven, intusschen, vond zich, door overhaasting of noodlottig toeval, allerongelukkigst geplaatst voor eene der stads poorten, en wel voor die, welke de Vorst bij zijn vertrek moest doorrijden, wien alzoo in dat oogenblik, onder het gejuich des volks, in vergulden letteren tegenblonk: voila le jour le plus heureux de notre vie!

Zeldzaam voorbeeld van ondoofbaren haat.

Vóór de Fransche Revolutie had een Edelman in Poitou, met name pontet, een proces met zijnen buurman begonnen, enkel uit haat, om hem ten gronde te rigten. Maar pontet verloor het. Plotseling verzoende hij zich met zijnen vijand, in zoo verre, dat hij hem zijne dochter ter vrouwe gaf.
‘Voor zoo zwak had ik u nooit gehouden! Gij geeft hem daarenboven nog uwe dochter?’ verweet hem een zijner vrienden.
‘Laat mij maar begaan!’ zeide pontet, en wreef kwaadaardig lagchend in de handen: ‘het meisje is eene ware furie. Zij heeft mij honderdmaal het hart gebroken; maar ik ben taai. Doch hem ergert zij zeer zeker in 't graf, eer hij de bruiloftschoenen versleten heeft.’

Naïf antwoord.

‘Wat doet gij hier, mijn kind? Gij hebt niet eens een boek,’ zeide de Heer ***, bij het bezoek eener school, waar kleine knaapjes lezen leerden, tot een kind, dat hem nog veel te jong scheen voor eenig onderwijs: ‘Wat doet gij hier?’ - ‘Ik leer zitten,’ was het kinderlijke woord.

Op de tentoonstelling.


Zie hier wat kunst vermag; beschouw hier de tooneelen, 
Die u verschrikken doen, of zacht het harte streelen; 
Bewonder het penseel, dat zoo veel schoonheid schiep, 
En, even als een God, uit niet te voorschijn riep. 
Eerbiedig dan de kunst, die, met een weinig verwen, 
Eene eigen wereld schept, die zij verbiedt te sterven; 
En dank haar, als uw oog die reeks van wond'ren ziet, 
Dat Hollands kunstpenseel nog meesterstukken biedt. 







{==717==} {>>pagina-aanduiding<<}

Mengelwerk.

De verjaring van het herstel van Nederland en van den geboortedag van Frederika Louiza Wilhelmina, gemalinne van Willem I, souvereinen vorst, Godsdienstig gevierd, op den 18 november 1814.

Door M. Stuart, Leeraar bij de Remonstrantsch-Gereformeerde Gemeente te Amsterdam.

Feestvierende Landgenooten! Gewenschte Toehoorders! - Genade en vrede zij over u vermenigvuldigd!

Belangrijk is mij uwe talrijke tegenwoordigheid, treffend uw uit ruime borst gezongen lied; want, bewijst het eene mij uwe belangstelling in mijne redenen bij dit plegtig dankuur, het ander verzekert mij, dat de toon van mijn eigen hart eenstemmig met dien van het uwe klinken zal. Ja, vinde ik u juichende te dezer plaatse, ik zelf ben vol vreugde opgeklommen, om aan uwe dankbaarheid die leiding te geven, waardoor mijn eigen geest tot verheerlijking van Gods naam moet worden opgevoerd. Zalig denkbeeld van volkomene zielvereeniging bij eene godsdienstig burgerlijke zamenkomst! Dat gij u verwezenlijkt vindt te dezen dage; welk eene rijke stof van onuitsprekelijken dank schaft dit ons reeds, die geenen Volksleeraar van dezen tijd, hoe ver in jaren ook gevorderd, voormaals mogt gebeuren! Weleer huiverde ons het hart, als ons een burgerlijk dankuur opriep; wijl het en zelf benepen sloeg, en wel ope-
{==718==} {>>pagina-aanduiding<<}
ne ooren, maar geene opene harten vond: maar nu zet zich de geheele borst uit, om aan den ganschen vloed van dankbare vreugde eenen ruimen ademtogt te geven; en wordt elke zuivere toon van welgegrond gejuich beantwoord door den wedergalm van elk Nederlandsch hart; daar het de eerste verjaring van 's Lands verlossing, de verjaring tevens van de geboorte onzer hartelijk geliefde Vorstinne is, welke wij in dit uur godsdienstig vieren.
Wij behoeven inderdaad het voorbeeld der Duitsche volkeren niet, die met zoo groote geestdrift de overwinning verjaard hebben, welke hunne onafhankelijkheid heeft beslist: want wij hebben den dag te vieren, die onze verrijzenis uit het graf der volkeren heeft aangekondigd, den dag, waarop Gods almagt ons weder tot het aanzijn heeft geroepen uit het niet, waartoe trouweloos geweld ons had verworpen. Der Duitschen geestdrift werd vereischt, om een zegefeest te vieren, hetwelk zoo veel eigen dierbaar bloed gekost, zoo vele weduwen en weezen en ouders in den rouw gedompeld had: ons herstellingsfeest ontleent allerwegen stof tot vreugde; daar hetzelve, naauwelijks eenig slagtoffer te betreuren latende, aan wedergekeerde zonen en lievelingen, vaders en echtgenooten doet gedenken, die zoo vele huisselijke feesten op dezen dag bij het algemeene vieren; maar boven alles, daar het huisselijk feest van den Hersteller van onzen Staat bij de verjaring zijner Gemalinne, de moeder der Helden, die ons heil ook voor onze kinderen waarborgen, zich met dit algemeene feest vereenigt, ja hetzelve tot één eenig maakt, gelijk Neêrlands en Oranjes bloei één was onder willem, den Vader des Vaderlands, één zal blijven onder onzen willem en zijn waardig nageslacht.
Tot de mate onzer vreugde wordt geene berekening van algemeen boven eigen voordeel gevorderd; tot derzelver verheffing wordt even min herinnering of vergelijking van vroeger kwaad vereischt: want het algemeene heil daalt reeds in zegenrijke droppen over alle standen neder, die gezamenlijk waren uitgedroogd; en tusschen de vernietiging

{==719==} {>>pagina-aanduiding<<}
en het herstel als volk kan naauwelijks eenige vergelijking worden gedacht.
Neen, wij willen niet meer vragen, waarvan zijn wij verlost, door ons herstel; wij willen niet meer hooren van den overweldiger: wij hebben slechts op te merken, wat wij zijn, reeds na het eerste jaar van ons herstel; slechts te bedenken, wat wij daarbij aan Oranje zijn verschuldigd, om den helderen, reinen toon te vinden, waaruit ons danklied klinken moet. Dit willen wij dan ook, en hiertoe zal uwe eigene aandacht mijne voordragt ondersteunen.

Een jaar geleden werd de grondslag eerst gelegd tot het vestigen onzer nationale onafhankelijkheid, en thans vieren wij de verjaring van dien stond, als een zelfstandig, aanzienlijk en gelukkig volk. Het scheen onberadenheid eener ontijdige geestdrift, die alhier het eerst de vlam deed opgaan uit elk nest der handeldwingelandij en de vertegenwoordigers des overheerschers vlugten voor den fellen gloed van het alom verspreide vuur; - hij werd roekeloos geacht de stap, twee dagen later in den Haag gedaan, om openlijk het bewind te aanvaarden, door het veeg gezag angstvallig uit de hand geworpen; - en hier en daar sloeg het zwaarmoedig hart, nog menigen dag, van bangen schroom voor het eind van dit bestaan. Ontbloot van krijgsmagt, wapentuig en geld; nog rondom met eenen welvoorzienen en nietsontzienden vijand bezet; door de wraak, zoo roofzuchtig als moorddadig aan eene weerlooze burgerij elders gepleegd, met een zelfde lot alom gedreigd, - mogt al, wat angstig was, met reden sidderen; want het was God alleen, die hier behouden kon. Maar hij kent geenen angst, die zich op God verlaat; hij gevoelt dien niet, wien het hart van heilige geestdrift blaakt. Het uur der vrijheid had geslagen; tusschen herstel of vollen ondergang kon nu geen midden zijn. De Almagtige, die den killen adem van het Noorden reeds verderfelijk had gemaakt voor het magtigst heer, hetwelk ooit Europa zag; die de zwelling der rivieren in Duitschland had doen werken, om den vernieuwden euvelmoed van hem, die zich het lot der volkeren in handen

{==720==} {>>pagina-aanduiding<<}
waande, te bespotten, vond hier welbehagen in het verdwazen van den geest, die nimmer anderen regel dan doorslepene staatkunde aannam, en in het verschrikken van vijanden, die zich onverwinnelijk waanden. - Slechts weinige maanden werd het vertrouwen beproefd, slechts geringe offers werden der geestdrift gevergd, en, eer de helft van het jaar verloopen was, zag zich het Nederlandsche volk niet slechts als vrij erkend, als onafhankelijk vereerd, maar ook als aanzienlijk bejegend, en bovenal tot de hoogste oefening der oppermagt, in de aanneming eener Grondwet en de opdragt der Souvereiniteit aan eenen eigen Vorst, op eigen grond, uit eigen bloed geteeld, godsdienstig opgeroepen. - Tachtig jaren fellen strijds schenen den Voorvaderen niet te lang, om de vrijheid van onder lijf- en zieledwang te redden; ‘zij was dat leed wel waardig!’ riepen onze ouden uit, die hare volmaakte schoonheid kenden: - een tachtig dagen wakens met eenig gering gevecht is nu de prijs geweest, die het geheel herleven van den Staat ons kostede.... De prijs? Neen! algoede God, Gij hebt geenen prijs geëischt! Ons herleven is vrije, volle gift van uwe hand, welke Gij volkomen gaaf hebt willen schenken, om ons en 't laatste nageslacht uw eenig albestuur te doen aanbidden!
Het herleven van den Staat zou zwak en kwijnend kunnen zijn, gelijk zoo dikwijls dat is van den mensch, wien het gebeuren mogt, na lang en zwaar lijden, als van het graf terug te keeren, hoewel zijn dank in volle geestdrift blaakt: het herleven van ons Vaderland is der vernieuwing van de jeugd gelijk, die het aardrijk uit des winters doodslaap met al het schoon der lente tooit. De grootste Mogendheden van Europa hebben zich vereenigd, om het herlevend, het herschapen volk hooger te verheffen, dan het immer stond, om het eigene handen van gezag en klem te doen houden aan den evenaar van het gansche werelddeel; en alreeds is de uitgestrekte grond beslagen, waarop dit hooger aanzien rusten moet. Natiën, van ouds door taal en afkomst naauw vereenigd, maar door onderling begripverschil zoo wel, als vreemd gezag, gescheiden,

{==721==} {>>pagina-aanduiding<<}
vereenigen zich met ons op hooger wenk, en bewonderen de grootheid van den geest eens souvereinen Vorsts, die elks zielbegrip eerbiedigt en het zijne heilig heeft, maar geen verschil van gunst, van zorg, van vaderlijke trouw voor alle zijne kinders kent. Het ligchaam zelf der natiën is door het vroeger leed gezuiverd van de stof, die het ten verderve dreef. De geest der volkeren is wijs geworden door de tucht der Voorzienigheid, wier liefde de roede geenszins heeft gespaard. De Godsdienst is heiliger, het hart nederiger, het oordeel bescheidener, de ondergeschiktheid algemeener, de liefde onpartijdiger, de zedelijke kracht onvergelijkelijk grooter geworden. Die kracht is behoefte, om de uitbreiding van volksvermogen te kunnen dragen: zij wordt, op dezen zelfden stond, bij de altaren gezocht, waarbij ze onze Voorouders hebben gevonden, van waar Gij, volmaakte Vader, uwe kinders, die U om wijsheid smeeken, nooit ledig henen zendt!
Hoe gevoelen wij ook reeds de zenuwen des burgerlijken ligchaams, welks krachten volslagen waren onderdrukt, voor zoo ver zij niet geheel waren uitgeput, zich op nieuw spannen en werken! Terwijl de Grondwet alle gewestelijk en plaatselijk bestuur regelt, terwijl land- en zeemagt eene achtbare houding aannemen, terwijl alle deelen des bewinds eenen geregelden loop ten algemeenen welzijn houden, hervatten alle burgerlijke bedrijven derzelver ouden gang, beijveren zich de kunsten, oefenen zich de wetenschappen, onderwijzen vrijelijk de hoogere en lagere scholen; de veeen akkerbouw vindt ruimer gewin; de groote visscherij heeft hare netten uitgeworpen en ons het Neêrland ontzet in hare eerste vangst doen smaken; de handel is, van lijdend, werkzaam geworden, en stuurt zijne kielen reeds naar Oost- en Westerkusten; de eigen vlag, het palladium van onzen Staat, ontrolt zich dra in alle zeeën, beschermd door 't kanon, hetwelk alom Oranje dondert. - ô Wonder! gij zijt van den Heer, die het licht uit de duisternis roept, die gebiedt en het staat er!
Ja, M.T., het zou eene goddeloosheid zijn, des Hee-
{==722==} {>>pagina-aanduiding<<}
ren hand voorbij te zien in het gadeslaan van 't heerlijk licht, hetwelk voor ons uit den zwartsten nacht met de vleugelen des dageraads is opgestegen: maar zoudt gij het niet even zeer eene onredelijkheid achten, het middel onerkend te laten, door Gods wijsheid tot dit werk gebezigd? - De Vorst, die ons regeert, is het middel in Gods hand; Zijne liefde heeft hem ons gespaard, Zijne wijsheid heeft hemzelven voor ons opgevoed, Zijne voorzienigheid heeft hem ons bij den eersten vrijheidskreet in de armen gevoerd, Zijn welbehagen schijnt te spreken in de verheffing van deszelfs Huis.
Onze erkentenis voor het heil van zulk eenen Vorst wordt ware godsdienstigheid, daar zij betuigen moet, dat het Nederlandsche volk voor deszelfs waar belang geenen anderen van 's Hemels genade af had kunnen bidden. Twee woorden slechts, en elk behoeft niet meer, om deze taal voor die der strenge waarheid aan te nemen. 's Volks verdeeldheid en 's Lands schuld: die twee toch waren het, die den welwillendsten deden beven voor de misleiding aller hope op herstel. Waar is de een? hoe is de ander? en wien dankt gij zulks? - Volksverdeeldheid kennen wij, die ouder van jaren zijn, en derzelver heillooze gevolgen hebben onze kinderen nevens ons geleden: maar het vergaat die kinderen hierin reeds, gelijk het ons verging, die aan geene spokerijen van het bijgeloof meer denken. Als spoken van den ouden nacht ziet onze jeugd de oude razernij van burgertwisten aan; want 's Vorsten wil gebood vergetelheid. Die wil was onweerstaanbaar, omdat hij des Vorsten eigen gang beschreef; en de Staat is behouden, omdat de heerscht, die hem behouden kan. - 's Lands schuld, verschrikkelijk groot, van jaar tot jaar vermeerd, zoo lang men aan regtvaardigheid jegens den schuldeischer dacht, eindelijk op dezelfde hoogte gelaten, toen vreemd geweld den rentheffer twee derden van zijn eigendom ontstal: ach! ware ook met haar als met een hersenschimmig spook te spotten; ware ook zij met vergetelheid uit te wisschen, als de tweespalt in den Staat! - Wel ijdele, maar ook

{==723==} {>>pagina-aanduiding<<}
dwaze wensch! Dezelve kwam niet op in 's Vorsten geest, wien het regt heilig is; hij nam dien last het allereerst op eigene schouders, en droeg dien in dit jaar met zoo wonderbaar beleid en kracht, dat het rijzen onzer fondsen ten dubbelen bewijze strekke, en van het vertrouwen, hetwelk ook in deze redding van den Staat door de belanghebbenden wordt gesteld, en van de vrees, die hun moet bijgebleven zijn, zoo lang 's Vorsten mond niet had verklaard: ‘geen nieuw bezwaar, geen nieuwe last, maar nieuwe hoop!’ Geen wonder, dat men vreesde, als men aan de kostbaarheid van eigen staatsbeheer, aan de uitbreiding van land- en zeemagt tevens, aan den onderstand voor alle kerkgenootschappen, aan lastontheffingen van diakoniën, aan herstel van het allerwegen deerlijk vervallene, aan pensioenbepalingen en wat al meerder dacht: maar wat wonder, dat men nu volmaakt vertrouwt, nu men bij den Vorst, dien wij behoefden, hetzelfde huisbeleid in 's Lands bewind, dezelfde schranderheid in 's Lands financiën aanschouwt, hetwelk de overleggende huismoeder altijd eenigen spaarpenning doet vinden, hetwelk den nijveren koopman uit kleine fondsen groote winst doet trekken. Spaart God dien Vorst in leven en in kracht, 's Lands schulden zijn eens even zeer gered, als 's Volks verdeeldheid door zijn wil en voorbeeld is verdwenen.
Spaart God dien Vorst in leven en in kracht, zijne goedheid spare hem dan ook de Gade, welke hem reeds drie-en-twintig jaar het dierbaarst heil op aarde was, en al dien tijd, tot heden voor een jaar, den zoetsten troost bij fellen weerspoed bood, en hem nu dagelijks het afgematte hoofd met zachte handen streelt. ô Zegen van den tijd, die voor ons is herboren! Het Vorstelijk Huis is een echt Nederlandsch gezin, waarin de vrouw voor man en kinders leeft, waarin de man geen grooter geluk dan 't huisselijke kent. ô Zegen van zoo'n Huis als voorbeeld voor een volk, hetwelk ligt vreemde zeden bij vreemde wetten aanneemt, en reeds

{==724==} {>>pagina-aanduiding<<}
Vorstelijke echtbreuk voor de oogen had! ô Welk een dag is deze voor 't Oranjehuis, de dag der veertigste verjaring van de deugdzaamste gade, van de beste moeder, van de hartelijkste schoondochter, van de liefderijkste zuster! de eerste verjaardag, door onze Vorstinne na haar huwelijk volkomen welkom te noemen! Ach, dat wij ons eenen oogenblik verplaatsen in den kring van dit gelukkig Hof! dat wij er de sprakelooze omhelzingen aanschouwen der liefde, der teederheid en dankbaarheid! dat wij er de tranen in de oogen zien blinken, nu voor het eerst tranen van vreugde, zoo als zij heden voor een jaar, toen onze vrijheidskreet nog niet vernomen was, nog geenszins konden stroomen! Ja, mij dunkt, ik zie het godvruchtig huisgezin zich uit elkanders armen ontwikkelen, om handen en harten ten hemel te heffen, en den Allerhoogsten te verheerlijken, die zeker woont, waar zulk een vrede heerscht. - Komt, dat ook onze dank den Heere zij geöfferd! dat alle onze stof tot vreugde op dees dag ons stof tot heilige hulde zij! dat mijne stem de leiding zij van uw erkentelijk gevoel; zoo moge daarna uw aller ruime borst aan dat gevoel eene nieuwe uitboezeming geven in het vereenigd dankgezang!

Lof en dank zij U, den Allerhoogsten, wiens hand en wijs en goed en almagtig is bij haar bestuur van alle dingen. Lof en dank zij U, ô onze God, die ons een Vader zijt geweest, toen ons die hand kastijdde, die ons een Vader zijt, nu zij alle onze wonden heelt, die ons een zegenend Vader zijn zult, zoo lang Gij in ons en in de onzen slechts dankbare kinders ziet! Geheel ons hart en ziel, verstand en zinnen zijn verrukt van 't heil, hetwelk uw goede wil over ons dierbaar Vaderland, het daarin regerend Huis, en alle rangen en standen van deszelfs ingezetenen gebiedt. Uwe liefde, die volmaakt is als geheel uw wezen, heeft zich geenszins bepaald bij ons herstel, herrijzenis, herschepping uit

{==725==} {>>pagina-aanduiding<<}
het niet tot in den rang der volkeren; zij wil dien rang verhoogen, dien Staat ten zegen maken, en het geheel onzer burgerlijke maatschappij met nieuwe kracht bezielen, met nieuw, nog nooit gesmaakt geluk bekroonen. Wij zijn erkend, vereerd, verheven door alle aardsche Mogendheden; wij zijn ig, wel vereenigd, inwendig als één groot en goed gezin; wij hebben eenen Vorst ontvangen van uwe hand, die ons een rusteloos werkend en trouw en teederminnend vader is; wij werken allen reeds voor onszelven en voor het algemeen met ijver en met lust, met loon van arbeid, en met uitzigt voor de hoop; wij mogen U weêr bidden voor onze visscherijen, voor onze zeevaart, voor onzen handel, voor onze buitenlandsche bezittingen, en het binnenlandsche zelf zet de oude grenzen verre uit, wanneer wij U voor het heil des Nederlandschen volks smeeken. Dank, lof en eer zij U, ô onze God! voor zoo veel zegening! Het hart van elk onzer wordt ons als brandende, wanneer wij met elkanderen over uwe weldaden, over uwe wonderen spreken op onzen levensweg! Gij, Alwetende, zaagt heden onze gedachten, aleer ze in woorden waren verklaard! Gij, Hartenkenner, doorziet in dezen oogenblik ons gansche zielgestel, zelfs als het geene bepaalde gedachten vormt! En, hier geeft ons geweten het getuigenis, dat het in ons blaakt en gloeit van eene dankbaarheid en zielverrukking, die het denken verbijstert, het spreken verstomt. Blijf, ô God, ons een zegenend Vader! voltooi het werk van uwe liefde aan 't herstel des Vaderlands! behoud ons lang den dierbaren Vorst, dien Gij zoo lang voor ons bewaardet! spaar tot hoogen ouderdom voor hem het leven der Vorstin, die hem reeds lang eene hemelgave is van uwe hand! zegen met gezondheid en kracht, met vreugde en heil die dierbare Vrouwe, ons zoo waard om eigenschappen, die in ons oog uw redelijk schepsel vereeren, zoo belangrijk om haar voorbeeld, hetgeen algemeen werke, zoo onwaardeerbaar om hare huwelijksmin, waarmede zij
ons, onder uw

{==726==} {>>pagina-aanduiding<<}
albestuur, het leven en de kracht waarborgt van onzen Vorst! Zegen haar, ô God, in haren Gemaal, in hare telgen, in den bloei van het Oranjehuis! Zoo zegent Gij in haar ons dierbaar Vaderland, hetwelk uwe voorzienigheid met Oranje heeft vereenigd, en dat met hetzelve bloeije tot in de laatste eeuwen! Amen!

Aanmerkingen, betreffende de waterzucht, en de werkzaamheid der daar tegen aangewende middelen.

Onder de kwalen, welke in ons Vaderland veelvuldig voorkomen, behoort voorzeker de Waterzucht. Zij vertoont zich, onder ons, in allerlei gedaante, geeft doorgaans den Geneesheeren de handen vol werks, en stelt dikwijls ook de standvastigste en uitgezochtste behandeling te loor. Ondertusschen zijn er ook weinige ziekten, welke, zoo wel wat derzelver kennis en onderscheiding, als wat de geneeswijze betreft, nog zoo zeer een nader onderzoek behoeven. Er zijn wel vele theoriën van de Waterzucht voorhanden; doch die bespiegelingen helpen zoo weinig aan het ziekbed! Ik meene dus den geneeskundigen Lezer van dit Tijdschrift geenen ondienst te zullen doen met het mededeelen der volgende aanmerkingen, grootendeels gegrond op de waarnemingen, aan den voet dezer bladzijde aangehaald (*). Gaarne bekenne ik, weinig bevoegdheid te bezitten, om in dit duister stuk anderen voor te lichten; doch men beschouwe deze aanmerkingen alleen als wenken, waardoor ik de aandacht van kundiger mannen op hetzelve trachte te vestigen.
Hoewel zeker de zamengestelde behandeling dier ziekte, zoo als Dr. harcke te regt aanmerkt, eene voorname reden is van het mislukken der pogingen der Ge-
{==727==} {>>pagina-aanduiding<<}
neesheeren in haar te keer te gaan, gelooven wij echter met himly, dat de schuld hier althans niet minder ligt aan de gebrekkige kennis, die wij er van hebben. Het is, namelijk, ligt te denken, dat niet elke Waterzucht dezelfde oorzaken zal hebben; dat de bron niet altijd in een en hetzelfde stelsel van werktuigen zal gelegen zijn. Dit moet elken Geneesheer, die niet geheel een vreemdeling in de natuurkunde van het menschelijk ligchaam is, in het oog springen. Maar men is zoo gewend hier empirisch te werk te gaan, alle middelen, alle manieren, de eene voor, de andere na, te beproeven, dat, bij al den schijn van een welberaamd plan, de geneeswijze hier, meestal, zonder bepaalde aanwijzing geschiedt. Is het eene te sterke werking der fijne haarvaatjes van het slagaderlijk stelsel, of eene verminderde of geheel gestremde opslorping der watervaten, die den grond tot de kwaal legt? Of wel, is zij een gevolg eener plaatsvervangende werking, bij het verminderen of ophouden der afscheiding van waterachtige stoffen, in de huid, of in de nieren, of in de borst, of zelfs in het darmkanaal? Of wordt zij ook veroorzaakt door eene onttrekking van warmtestof aan dien wasem, welke schier ons geheele ligchaam vervult, waarin de ingewanden baden, en die der huid die zachte rondheid geeft, welke de bloeijende gezondheid en kracht der jeugd zoo zeer kenmerkt? Ik geloof niet, dat men deze vragen in de praktijk dikwijls opwerpt, of althans met eenigen grond zoekt te beäntwoorden. En het antwoord moet inderdaad, in een bepaald geval, ook moeijelijk wezen; want onze ziektekundige kennis is hier nog zoo gering, de teekenen, die veilige baken van den Arts op zijnen weg, zoo duister en zoo onbepaald, dat men meer zwarigheden vindt, naarmate men er meer uit den weg
ruimt.
In deze duisternis moet elk middel ter herkenning welkom wezen; men zal het mij dus vergeven, zoo ik er een waag voor te stellen. Het is, om de middelen, welke men ter bestrijding der kwaal moet aanwenden, tot gidsen te gebruiken, om tot derzelver kennis te geraken.

{==728==} {>>pagina-aanduiding<<}
Het is de toepassing van den gulden regel, a juvantibus et nocentibus optima fit indicatio, niet ruw en zoo als het geneeskundig gemeen hem volgt, maar met een wijsgeerig en natuurkundig oog.
Men volge hier de Scheikundigen, en zoeke, hetgene verborgen is, door fijne en sterkwerkende proefmiddelen, te ontdekken; door proefmiddelen, wier werking op het levend ligchaam, of op een van deszelfs bijzondere deelen, men bij ondervinding kent. Alleen zulke middelen, die eene beslissende en zigtbare werking hebben, kunnen hiertoe dienen. Dit gebiedt van zelf omzigtigheid en de grootste oplettendheid. Dit laatste is altijd het sieraad van een Geneesheer; de moeite van het eerste wordt veel verminderd door de eenvoudigheid, waardoor de zekerheid en goede uitslag van elk geneesplan bevorderd worden.
Het is tevens noodig, in de aanwending van een middel, met dit inzigt, vooral te letten op de eene of andere eigendommelijke werking, en niet zoo zeer op die, welke het met andere middelen van denzelfden aard gemeen heeft. Zoo is het, b.v., bij het gebruik van het rood Vingerhoedskruid, niet de walging, bedwelming en verdooving, aan alle Narcotica eigen, maar de zoo zigtbare invloed op den bloedsomloop, de vertraging van den pols, welke vooral onze aandacht trekken moet. Dit bedenkende, mag men veilig vooronderstellen, dat in eene Waterzucht, waarin dit kruid zich boven alle andere middelen werkzaam toont, vooral het stelsel der slagaderen aangedaan, en de ziekte in eene al te sterke inspanning der kleine haarvaatjes gelegen is. Dit vermoeden verkrijgt nog meer waarschijnlijkheid, wanneer men de ziekten nagaat, waarin dat middel zich bijzonder werkzaam betoont, en waarin eene te snelle werking der slagaderen niet te miskennen is.
Ondertusschen kan het rood Vingerhoedskrnid nog op eene andere wijze nuttig worden. Wanneer de watervaten, het zij door de overmatige werkzaamheid der haarvaatjes, of door andere prikkels, welke hun veel vochten ter bewerking toevoeren, zich te sterk hebben moeten inspan-
{==729==} {>>pagina-aanduiding<<}
nen, en door die inspanning geheel afgemat en verzwakt zijn, kan er waterzucht ontstaan. Nu is de eenige herstelling der vermoeide krachten rust, en in die deelen, wier lot het is, bestendig werkzaam te wezen, verminderde werkzaamheid. Dit laatste kan te weeg gebragt worden, door in de haarvaatjes eene geringere afscheiding te veroorzaken, wanneer de opslorpende vaten van zelf minder werk krijgen. Daardoor worden, na eenig tijdsverloop, hunne krachten hersteld, en, als een gevolg daarvan, de opslorping versterkt.
Uit dit voorbeeld ziet men zoo wel de mogelijkheid eener dusdanige uitvorsching van den aard der ziekte, als de moeijelijkheid er van. Want, als men de bijzondere eigendommelijke werking van het rood Vingerhoedskruid in aanmerking neemt, moet, waar hetzelve zich blijkbaar heilzaam betoont, de kwaal in de verkeerde en overspannen werking der haarvaatjes gelegen zijn. Wanneer men dan daar eerst opmerkzaam op is geworden, kunnen vervolgens het gestel van den lijder, de aanleidende oorzaken, en de zich, gedurende de ziekte, voordoende verschijnselen en toevallen, verder licht geven. Men kan dan zelfs, door eene zorgvuldige waarneming, aanteekening en vergelijking van verscheiden gevallen, bepalen, welke gestellen en welke teekenen een' goeden uitslag, bij het verstandig aanwenden van een zeker bepaald middel, beloven.
Ondertusschen (en dit is de moeijelijkheid der zake) maken alle werkingen des ligchaams eenen kring uit; zoodat elke werking bijna invloed op eene andere heeft. Zoo kan, door de verminderde werking der haarvaatjes, de verzwakte werking der watervaten geholpen worden, en het rood Vingerhoedskruid dienst doen, schoon de ziekte niet in de verkeerde werking der haarvaatjes, maar in die der watervaten bestaat.
Dat zulks in het levend ligchaam dikwijls het geval moet zijn, zal elk gaarne toestemmen. Ook verklare ik daaruit, waarom men in gevallen, welke hemelsbreed van elkander verschillen, niet zelden van dezelfde middelen het beste

{==730==} {>>pagina-aanduiding<<}
uitwerksel heeft, en waarom, van den anderen kant, zeer verschillende middelen, in gelijksoortige ziekten, met een' even goeden uitslag worden aangewend. Doch men zal dan zelden van een middel, dat eene zeer eigenaardige werking heeft, zonder behulp van andere, die beslissende uitkomst zien, welke de groote werkzaamheid van hetzelve doet verwachten. Het zal trager, meer wankelend en onzeker in zijne uitwerking wezen, en men genoodzaakt zijn, hetzelve, door andere middelen, te ondersteunen en te bevorderen.
Van beslissende geneesmiddelen moet men in den tijd, waarin de ondervinding geleerd heeft dat zij werken, beslissende uitwerkselen zien, of men kan gerust besluiten, dat men er niets van te wachten heeft.
De Heer harcke heeft meermalen veel nut van het rood Vingerhoedskruid gehad; doch slechts in twee gevallen van die, waarvan hij melding maakt, heeft het, zonder medewerking van een ander middel, beslissende uitwerkselen te weeg gebragt en het water werkelijk afgevoerd. In het eene geval had eene ongeregelde levenswijs, en vooral het sterk drinken van brandewijn, den grond tot de ziekte gelegd. In zulke gestellen wordt zeker het slagaderlijk gestel, en vooral dat der haarvaatjes, overmatig gespannen. Wat toch zet den omloop des bloeds en de werking der slagaderen meer aan, dan geestrijke dranken? In het tweede geval was de waterzucht verbonden met eene ware longtering, welke met gedurige bloedspuwingen gepaard ging, en waarin dus eene te sterke werking der slagaderen niet te miskennen was. In een derde geval, waar de grond der kwale meer in de vernieling der huid, als afscheidend werktuig, door eene zeer sterke kinderziekte, en in eene algemeene kwaadsappigheid gelegen was, werkte dit middel wel buitengewoon sterk op de slagaderen, doch had eerst, in vereeniging met andere middelen, een' weldadigen invloed op de waterzucht. Hier was ook buiten twijfel het stelsel der watervaten te sterk aangetast, om door de ontspanning der slagaderen alleen geholpen te worden.

{==731==} {>>pagina-aanduiding<<}

Harcke schijnt ook zeer veel baat bij het gebruik der jeneverbessen, in het krachtig mixtuur van van swieten, gehad te hebben. Dit werkt vooral op de nieren en op de afscheiding der pis. Het schijnt dus dáár vooral voordeelig te moeten wezen, waar eene traagheid in de werkzaamheid dier organen de oorzaak der kwale is. Uit zichzelve is reeds de afscheiding der pis eene gewigtige schakel in de keten der levensbewegingen; maar, door de zoo algemeen heerschende verwaarloozing der huid, krijgt zij nog oneindig meer gewigt, en moet de minste verflaauwing in den ijver dezer deelen zeer slimme gevolgen hebben. Daarom geloof ik ook, dat men, in het algemeen, in de Waterzucht, vooral hier te lande, het meeste nut trekt van eigenlijke pisdrijvende middelen, zoo als, behalve de jeneverbessen, de tweede bast der vlier, de zee-ajuin, enz. De zee-ajuin heb ik meermalen met vrucht aangewend, maar er nooit goede uitwerkselen van gezien, dan in vrij lange tusschenruimten, en verbonden met opium, gegeven.
Niet zelden ziet men, in de Waterzucht, een goed gevolg van het gebruik van ontlastende middelen. Harcke toont er ook vele voorbeelden van aan, waarin hij bijna altijd zwavelzure soda of zwavelzure magnesia gebruikt heeft. In alle geneeskundige handboeken vindt men harsachtige middelen of metaalzouten, die geweldige ontlastingen te weeg brengen, tot dat zelfde einde aangeprezen. Het strijdt tegen de Natuur, van zoo verschillende middelen dezelfde uitwerkselen te verwachten; en, zoo zij allen het water ongemeen sterk afdrijven, moet toch dit uitwerksel op zeer verschillende wijzen ontstaan. De eerste prikkelen zeker oneindig minder dan de laatste; maar dit verschil is, bij mij, niet genoegzaam, om een zoo blijkbaar verschil van werking te verklaren; want dan moesten die middelzouten, en andere middelen van dien aard, alleen op hypersthenische gestellen werken; terwijl de waarnemingen leeren, dat zij ook bij zulken, bij welken geen zweem van hypersthenie aanwezig was, weldadig waren. Zou-
{==732==} {>>pagina-aanduiding<<}
den niet die zouten, benevens de zure wijnsteenigzure potasch, de zoutzure ammoniak, enz., hier vooral op het adergestel van den onderbuik werkzaam zijn, dat, in deze ziekte, dikwijls de bron der kwale is? Zouden zij niet door eene zachte en aanhoudende prikkeling, en tevens door eene scheikundige werking, de verstoppingen in die vaten wegnemen, derzelver werkzaamheid aansporen, den omloop des bloeds in den onderbuik, en met dezelve de opslorping bevorderen? Of zouden deze middelen alleen door de zachte prikkeling van de uiteinden der vaatjes, in het darmkanaal uitkomende, eene weldadige afleiding daarheen veroorzaken? Het is zeker, dat zij zich vooral werkzaam betoonen in de Huid- en Buikwaterzucht; en het is dus ook niet onwaarschijnlijk, dat zij dan vooral door tegenprikkeling werken.
De harsachtige middelen en metaalzouten, welke hevige ontlastingen te weeg brengen, zullen, naar mijn inzien, het weldadigst zijn in die soorten van Waterzucht, die van eene verminderde levenswerking en opstopping in de watervaten en klieren ontstaan zijn. De ontleding van waterzuchtigen heeft, bij dezelve, meest altijd verstoppingen en verhardingen der darmscheilsklieren aangewezen. En het is ook geen wonder, dat in die ziekte het watervaatgestel het meest is aangegrepen. Nu heeft zeker dat stelsel van werktuigen de sterkste en indringendste prikkels noodig, om uit zijne sluimering opgewekt te worden. Daartoe zijn dan vooral die hevige middelen geschikt, welke echter altijd met eenige huiverigheid moeten worden aangewend. Want, hoezeer verstopping meestal gepaard gaat met verslapping en verdoofde levenskrachten, is zij echter ook niet zelden van een' ontstekingachtigen aard, en verdraagt geene onstuimige prikkeling.
Deze laatste bedenking moeten wij vooral in het oog houden, bij de behandeling van zulke Waterzuchten, welke, niet zelden, na eene ongeschikte behandeling van langdurige tusschenpoozende koortsen ontstaan. De verstopping, welke hier plaats heeft, is buiten twijfel van een' ontste-
{==733==} {>>pagina-aanduiding<<}
kingachtigen aard. Ook heb ik hier veel meer nut van de middelzouten, vooral van zoutzure ammoniak en cremor tartari, gezien, dan van harsachtige middelen en metaalzouten. Hetzelfde geldt van de Huidwaterzucht, welke, vooral bij scrofuleuze kinderen, op het roodvonk volgt.
Onder de middelen, welke harcke zeer aanbeveelt, bevinden zich ook aromatieke dampbaden. Hij voert evenwel geene beslissende waarneming aan, daar de aanwending te moeijelijk was. Het kan echter niet anders, of de beziging van dit middel moet vaak met een' goeden uitslag bekroond worden, daar hetzelve plaatselijk op de watervaten der huid werkt. Het zal dan voornamelijk in die soorten van Waterzucht dienstig zijn, waar de werkeloosheid en versterving der huid den grond tot de kwaal gelegd heeft. Ook bragt het in die gevallen, waar harcke het nuttig vond, een overvloedig zweet te weeg.
Indien dan de Waterzucht zoo verschillende wijze van genezing gedoogt, en langs zoo vele wegen wordt te keer gegaan, zien wij, dat zulks zijn' grond heeft in de verschillende bronnen, waaruit deze kwaal voortvloeit. En wij hopen, dat het gezegde de Geneesheeren zal aanmoedigen, die bronnen door de middelen zelve op te sporen, welke zij ter bestrijding der ziekte gebruiken.

J.V.

Verslag van de redding eens drenkelings door Z.K.M. den Keizer van Rusland, openbaar gemaakt door de Koninklijke Maatschappij ter Bijbrenging van Schijndooden, te Londen.

(Bibliothèque Britannique, Août 1814.)

Het is nu veertig jaren, dat eenige menschlievende Geneeskundigen, getroffen door het gewigt der nieuwe ontdekkingen, welke ten aanzien der ademhalinge werden ge-
{==734==} {>>pagina-aanduiding<<}
daan door liefhebbers van scheikunde en ontleding des levenden ligchaams (physiologie), benevens de mogelijkheid, om, door welaangebragte diensten, tot het leven terug te roepen eene menigte dergenen, welke men al te ligt voor overleden houdt ingevolge van verblijf onder het water, of eenigen anderen toevalligen stilstand des bloeds, eene Maatschappij vormden, geschikt om het algemeen te onderrigten omtrent de middelen om drenkelingen te redden, die niet al te lang onder het water zijn verbleven, en om, door belooningen, de getuigen dezer toevallen aan te moedigen, om alle mogelijke hulp aan de ongelukkigen te bieden, die van dezelven het slagtoffer zijn. Deze Maatschappij, in 1774 gesticht, en in navolging van welke zich verscheiden anderen in verschillende deelen van Brittanje, zoo wel als op het vaste land, hebben gevormd, heeft van dien tijd af aan het beste gevolg had. De Engelschen, altijd genegen hunne rijkdommen en hunne kundigheden aan het welzijn des menschdoms dienstbaar te maken, hebben zich, in de hoogste standen, beijverd, in dezen edelen wedstrijd te deelen, en tot deze nuttige instelling bij te dragen. De Maatschappij, thans uit zevenhonderd achttien leden bestaande, onder welken men de voornaamste Pairs van het Koningrijk telt, benevens vijf-en-dertig gehuwde en ongehuwde Dames van den eersten rang, heeft een Koninklijk Charter verkregen; zij heeft haar plan aanmerkelijk vergroot, door het uit te strekken tot alle soorten van schijndooden, en maakt alle jaren een verslag van hare verrigtingen openbaar. Wij hebben reeds rekenschap gegeven van een voortreffelijk werk van Dr. james currie, waartoe de oprigting eener soortgelijke Maatschappij te Northampton heeft aanleiding gegeven; en
komen wij heden nogmaals op dit onderwerp terug, het geschiedt niet om onzen Lezeren nieuwe middelen aan te kondigen om gene toevallen te voorkomen, en de ongelukkigen te redden, die ze ondergaan; het geschiedt om een groot en merkwaardig voorbeeld te geven der noodzakelijkheid om niet al te spoedig aan het goed gevolg te wanhopen, en vooral om eene

{==735==} {>>pagina-aanduiding<<}
Anecdote te doen kennen, die de bewondering en de geestdrift ten top moet voeren, geheel Europa door de zeldzame deugden en verhevene goedheid van zijnen doorluchtigen Bevrijder ingeboezemd.
In eene van de jaarlijksche zittingen der Maatschappije, op den 15 April 1806, onder het voorzitterschap van zijne Excellentie den Baron van robeck, en in tegenwoordigheid van meer dan driehonderd leden, las men eenen brief, door den Heer james grange geadresseerd aan Dr. w. hawes, Thesaurier der Maatschappij; zie hier deszelfs letterlijke vertaling.

Londen, 24 Maart 1806.

Gij hebt mij verzocht, waarde Heer, om u bij geschrifte het verslag te geven, dat ik u in eene onzer laatste zamenkomsten heb gedaan. Weshalve ik van nieuws het genoegen heb van u te melden, dat, op eene zijner reizen in Polen, Z.M. de Keizer alexander, door zijne menschlievendheid, zijne volharding, en zijne persoonlijke zorgen, slaagde, om tot het leven terug te roepen een' boer uit die streek, die langen tijd onder het water was gebleven. Ik kwam ter kennis van deze merkwaardige gebeurtenis gedurende het verblijf, dat ik onlangs in Petersburg hield. Het is tusschen twee steden van Lithauwen, Konna en Wilna, op de oevers der rivier, die haren naam aan de laatste stad heeft gegeven, dat dezelve plaats had
De Keizer was, ik weet niet waarom, zijn gevolg aanmerkelijk vooruit gespoed. Gekomen tot op eenen kleinen afstand van de rivier, en ontdekkende verscheiden personen op den kant van het water, waaruit zij iets schenen op te trekken, steeg hij terstond af, en, naderende, zag hij, dat het een schijnbaar dood mensch was. De Keizer, alleen, en zonder anderen bijstand dan der onkundige boeren, die hem omringden, en bij welken hij slechts bekend was als een Officier van hoogen rang, omdat hij diens uniform droeg, gaf terstond gehoor aan de stemme der menschelijkheid, die hem aanspoorde om het ligchaam te doen nederleggen op den oever der riviere, om zelven handen aan het werk te

{==736==} {>>pagina-aanduiding<<}
slaan om het te ontkleeden, de slapen, de handen te wrijven, enz. Zijne Majesteit hield langen tijd aan, om al de middelen in het werk te stellen, welke hij geschiktst oordeelde om het leven op te wekken; maar zonder gevolg.
Te midden dezer weldadige bezigheid bereikte hem eindelijk zijn gevolg. Hetzelve bestond voornamelijk uit den Prins wolkonsky, den Graaf liewen, (twee adelijke Russen) en Dr. weilly, Eersten Chirurgijn van Z.M., een Engelschman, wiens bekwaamheden wel bekend zijn, die altijd met hem reist, en hem nooit verlaat. Zij verdubbelden hunne pogingen. De Dokter beproefde om den lijder te aderlaten, terwijl de Keizer zelf zijn' arm vasthield, dien wreef, en hem (den Dr.) alle mogelijke hulp betoonde. Het was vergeefs; er kwam geen bloed uit de insnede, en de man gaf hoegenaamd geen teeken van leven; in voege, dat, na meer dan drie uren vruchtelooze moeite, de Dokter verklaarde, tot groote spijt van Z.M., die de levendigste bezorgdheid aan den dag leide, dat hij den ongelukkigen volslagen dood hield, en dat het nutteloos ware, nieuwe proeven te doen. Hoe vermoeid de Keizer was, hij bezwoer den Dokter te volharden, en eene tweede lating te beproeven. De Dokter (het is van hemzelven, dat ik alle deze bijzonderheden heb) was wel overtuigd van de nutteloosheid zijner pogingen; maar Z.M. stond er zoo zeer op, dat hij toegaf; en, door onophoudelijke bemoeijingen, had de Keizer eindelijk de onuitsprekelijke voldoening van het bloed te zien vloeijen, en de eerste zuchten van den armen lijder te hooren. Er zijn geene woorden, voegde er de Dokter bij, die de ontroering van Z.M. in dezen oogenblik kunnen uitdrukken. Hij hief de oogen ten hemel, en riep in het Fransch: Goede God! deze dag is de schoonste mijns levens! .... en de tranen, die daarbij zijn gelaat besproeiden, toonden, dat deze woorden wel uit het hart kwamen.
Het is noodeloos er bij te voegen, dat allen thans hunne pogingen en hunne zorgen verdubbelden, om deze opwekking te voltooijen; zoo dat zij eindelijk het geluk hadden

{==737==} {>>pagina-aanduiding<<}
om te slagen. Maar, hetgeen ik niet moet overslaan, omdat de minste bijzonderheden in een tooneel van deze soort geschikt zijn om een levendig belang te verwekken, terwijl de Dokter naar eenig middel zocht om het bloed te stuiten, haalde de Keizer terstond zijn' zakdoek uit den zak, verscheurde hem, en verbond zelf den arm des kranken, wiens verbazing en dankbaarheid gij kunt nagaan, toen hij vernam, wien hij zijn leven schuldig was. De Keizer bleef bij hem, tot hij hem geheel hersteld zag, en hem in een huis had doen overbrengen, waar hij behoorlijk kon worden opgepast; hij voegde bij deze weldaad een aanmerkelijk geschenk in geld, en heeft bestendig in het onderhoud van dien man en zijn gezin overvloediglijk voorzien.
De snuifdoos, die ik de eere heb u aan te bieden, en die getrouwelijk, schoon grof, (want de arme bewoners van dit gedeelte van Polen zijn geene zeer bekwame kunstenaars) dit belangrijk tooneel verbeeldt, is in eene naburige stad vervaardigd, ten aandenken aan deze opwekking. Het is een van de vier, die te dezer gelegenheid zijn aangeboden aan de voornaamste bewerkers, te weten Z.K. Majesteit en de drie personaadjen, boven genoemd, wier beeldtenis zij bevat. Kennende mijne zucht voor alles, wat mij de daden van dien beminnelijken en goedaardigen Vorst kan herinneren, had Dr. weilly de goedheid mij dezelve ten geschenke te geven. Ik zou nooit zonder de levendigste spijt van haar scheiden, indien het verlangen, om der wereld en nakomelingschap een zoo schoon en treffend voorbeeld van menschelijkheid, van volharding en liefde, door eenen zoo magtigen Oppervorst, te doen kennen, mij niet bewoog, om de vrijheid te nemen haar door u der Maatschappije aan te bieden.
Ontvang, Mijnheer, benevens mijne verontschuldiging voor de onvolkomenheid van dit berigt, in groote haast opgesteld, en dat eene welsprekender pen dan de mijne had verdiend, de gevoelens van eerbied en achting, met welke ik de eer heb te zijn, enz.
james grange.

{==738==} {>>pagina-aanduiding<<}

Op het lezen van dezen brief, besloot de Maatschappij eenstemmig, aan zijne Z.K.M., den Keizer alexander, toe te leggen de gouden medalje, welke zij dengenen schenkt, die het geluk gehad hebben het leven van eenig mensch te redden; en hem, bij monde van Z. Excell., den Marquis douglas, (die benoemd was tot Ambassadeur van Zijne Britsche Majesteit aan het Russische Hof) te verzoeken, ten blijke van haren diepen eerbied, zich te verwaardigen dezelve aan te nemen, en toe te staan, dat de Maatschappij den naam van Z.M. onder derzelver honoraire leden opteekende.
In antwoord op dit verzoek, ontving de Maatschappij den volgenden brief, in het Russisch geschreven, en aldus vertaald:
Mijnheer de Voorzitter!
De Marquis van Douglas en Clydesdale, Ambassadeur van Zijne Britsche Majesteit aan mijn Hof, heeft mij de vleijende bewijzen ter hand gesteld der goedkeuringe, welke uwe Maatschappij wel heeft willen geven aan eene daad, die zoo weinig verdient eene plaats in de jaarboeken te beslaan, bestemd om de gedachtenis te bewaren van belangrijke diensten, aan het menschelijk geslacht bewezen.
Zonder intusschen deze, in zichzelve zoo natuurlijke, daad te beschouwen, als mij eenige aanspraak gevende op de onderscheiding, welke zij mij heeft bezorgd, neem ik deze onderscheiding met genoegen en erkentelijkheid aan; willende mij de voldoening niet ontzeggen om tot eene Maatschappij te behooren, wier voorwerp en werkzaamheden zoo belangrijk zijn voor de zaak der menschheid, en zoo zeer in overeenstemming met de aangenaamste bewegingen van mijn hart.
Ik verzoek u, uwer Maatschappije mijnentwege de achting en belangstelling te betuigen, die ik haar toedraag, gelijk ook de gevoelens, met welke ik ben,
Mijnheer de Voorzitter!
Uw zeer genegen
alexander.


{==739==} {>>pagina-aanduiding<<}

De eerdienst der Moravische broeders.

(Uit l' Allemagne de Mad. de stael.)

Er heerscht misschien al te veel vrijheid in het Protestantismus, om te voldoen aan eene zekere godsdienstige gestrengheid, welke zich kan meester maken van den mensch, door groote ongelukken gedrukt. Somtijds verdwijnt, zelfs in den gewonen loop des levens, eensslags de wezenlijkheid dezer wereld, en men gevoelt zich te midden van hare belangen als op een bal, waarvan men de muzijk niet verstond; de beweging, welke men daar zag, zou zinneloos schijnen. Eene soort van peinzende gevoelloosheid vermeestert evenzeer den Bramin en den Wilde, wanneer de een door kracht van denken, de ander door kracht van onwetendheid, geheele uren doorbrengt in stomme beschouwing van het noodlot. De eenige werkzaamheid, waarvoor men alsdan vatbaar is, is die, welke den Goddelijken dienst ten voorwerp heeft. Men wenscht iederen oogenblik iets voor den Hemel te doen; en het is deze geestgesteltenis, die de neiging inboezemt voor de kloosters, schoon deze anders met groote ongemakken gepaard gaan.
De Moravische (Hernhutsche) stichtingen zijn de kloosters der Protestanten; en het is de godsdienstige geestdrift van Noord-Duitschland, die aan dezelven vóór honderd jaren de geboorte heeft geschonken. Maar, schoon deze vereeniging even gestreng is als een Katholiek klooster, zij is vrijer en edeler in hare beginselen; men doet er geene gelofte, alles is vrijwillig; de mannen en vrouwen zijn niet gescheiden, en het huwelijk is niet verboden. Niettemin is het geheele Genootschap kerkelijk; dat is te zeggen, dat er alles door den Godsdienst en voor denzelven geschiedt: het is het gezag der Kerke, die deze gemeente der geloovigen bestuurt; maar deze Kerk is zonder priesters, en het geestelijk werk wordt er beurt om beurt verrigt door de godsdienstigste en eerbiedwaardigste personen.

{==740==} {>>pagina-aanduiding<<}

De mannen en vrouwen, alvorens getrouwd te zijn, leven, afgezonderd van elkander, in vereenigingen, in welke de volmaaktste gelijkheid heerscht. De geheele dag wordt aan bezigheden gewijd, dezelfde voor alle standen; het denkbeeld der Voorzienigheid, gestadig voor den geest, regelt al het levensbedrijf der Hernhutters.
Wanneer een jongman eene gade wil nemen, vervoegt hij zich bij de oudste der meisjes of weduwen, en vraagt haar diegene, welke hij zou willen huwen. Men werpt het lot in de kerk, of hij al dan niet zich moet vereenigen met de vrouw, welke hij de voorkeus geeft; en, zoo het lot tegen hem is, ziet hij af van zijn verzoek. De Hernhutters zijn dermate gewoon te berusten, dat zij zich tegen deze uitwijzing niet verzetten; en daar zij de vrouwen niet zien dan in de kerk, zoo kost het hun te minder, van hunne keus af te zien. Deze wijze, om over het huwelijk en vele andere omstandigheden des levens uitspraak te doen, doet den algemeenen geest der Godsvereering van de Moravische Broeders kennen. In plaatse van zich te bepalen bij de onderwerping aan den wil des Hemels, beelden zij zich in, denzelven te kunnen kennen, het zij door ingevingen, het zij, wat nog vreemder is, door het toeval te vragen. Pligt en uitkomsten openbaren den mensch Gods wegen op aarde; hoe kan hij zich vleijen, dezelven door andere middelen te doorzien?
Men bespeurt voor het overige in het algemeen bij de Hernhutters de Evangelische zeden, zoodanig als dezelven moeten hebben bestaan in de Christelijke gemeenten ten tijde der Apostelen. Noch de buitengewone leerstukken, noch de naauwgezette praktijken, vormen den band dezes Genootschaps: het Evangelie wordt er ontvouwd op de natuurlijkste en duidelijkste wijze; maar men is er getrouw aan de uitspraken dezer leer, en men brengt, in allen opzigte, zijn gedrag in overeenstemming met de godsdienstige beginselen. De Moravische (of Hernhutsche) gemeenten dienen vooral om te bewijzen, dat het Protestantismus, in zijne eenvoudigheid, kan voeren tot de gestrengste leefwij-
{==741==} {>>pagina-aanduiding<<}
ze en de geestdrijvendste godsdienstigheid; de dood en de onsterfelijkheid, wel begrepen, zijn voldoende om ons gansche bestaan te vullen en te regelen.
Ik was voor eenigen tijd te Dintendorf, een dorpje bij Erfurt, waar eene gemeente van Hernhutters zich heeft neêrgezet. Dit dorp ligt drie uren verwijderd van elken grooten weg; het is geplaatst tusschen twee bergen op den oever van eenen stroom; wilgen en hooge populieren omringen het; er is in het voorkomen van den oord iets kalms en zachts, dat de ziele voorbereidt om de woelingen des levens te verlaten. De huizen en straten zijn ten uiterste zindelijk; de vrouwen, alle gelijk gekleed, bedekken hare haren, en dragen om het hoofd een band, welks kleuren aanduiden, of zij getrouwd, meisje of weduwe zijn; de mans zijn in het bruin gekleed, omtrent als de Kwakers. Eene koopmanschappelijke nijverheid houdt meest allen bezig; maar men hoort geen het minste geraas in het dorp. Elk werkt met geregeldheid en bedaardheid; en de inwendige werkzaamheid der godsdienstige gevoelens stilt elke andere beweging.
De meisjes en weduwen wonen te zamen in eene groote slaapzaal, en gedurende den nacht waakt eene derzelven, beurt om beurt, om te bidden en voor degenen te zorgen, welke ziek zouden kunnen worden. De ongetrouwde mans leven op dezelfde wijze. Alzoo bestaat er een groot gezin voor den genen, die geen eigen heeft; en de naam van broeder en zuster is allen Christenen gemeen.
In plaats van klokken, noodigen blaasinstrumenten van eene zeer schoone harmonie tot den Goddelijken dienst. Voorttredende, om naar de kerk te gaan, op de maat dezer eerbiedwekkende muzijk, gevoelde men zich van de aarde opgeheven; men dacht de bazuinen des laatsten gerigts te hooren, niet zoodanig als de wroeging ons die doet vreezen, maar zoo als een godvruchtig vertrouwen ons die doet hopen; het was of de Goddelijke barmhartigheid zich

{==742==} {>>pagina-aanduiding<<}
verklaarde in deze roeping, en bij voorraad eene herstellende vergiffenis uitsprak.
De kerk was versierd met witte rozen en hagedoornbloemen; de schilderijen waren niet uit den tempel gebannen, en de muzijk werd er gekweekt als een wezenlijk deel van den eerdienst; men zong er slechts psalmen; er werd noch leerrede, noch mis, noch redenering, noch godgeleerd betoog vernomen; het was de dienst van God in geest en in waarheid. De vrouwen, alle in het wit, stonden naast elkander geschaard, zonder eenige onderscheiding; zij schenen onschuldige schimmen, die kwamen verschijnen voor den regterstoel der Godheid.
Het kerkhof der Hernhutters is een tuin, welks lanen kenbaar zijn aan grassteenen, ter zijde van welke men eenen bloemenstruik heeft geplant. Alle deze steenen zijn gelijk; geen dezer struiken verheft zich boven een ander, en hetzelfde grafschrift dient voor al de dooden: hij is geboren dien dag, en dien is hij teruggekeerd naar zijn vaderland. Verwonderlijke uitdrukking, om de grens van ons leven aan te duiden! De Ouden zeiden: hij heeft geleefd, en wierpen aldus een sluijer over het graf, om het denkbeeld deszelven te bedekken. De Christenen plaatsen er boven de ster der hope.
Op Paaschdag wordt de godsdienst op het kerkhof gevierd, dat ter zijde van de kerk is gelegen, en de opstanding wordt verkondigd in het midden der grafsteden. Al degenen, die bij dit gedeelte van den dienst tegenwoordig zijn, weten, welke de steen zij, dien men op hun graf zal plaatsen, en ademen reeds den geur des jongen booms, welks bladen en bloemen over hunne rustplaatsen zullen nederhangen. Zoo zag men, in onze dagen, een geheel leger deszelfs eigen rouwfeest bijwonen, voor zichzelven den lijkdienst vieren, besloten hebbende de onsterfelijkheid te winnen (*).

{==743==} {>>pagina-aanduiding<<}

De gemeenschap der Hernhutters is niet geschikt om zich te voegen naar den maatschappelijken toestand, gelijk de omstandigheden ons dien voorschrijven. Maar men heeft sedert eenigen tijd beweerd, dat het Katholicismus alleen zou spreken tot de verbeelding; het is van belang op te merken, dat, hetgeen wezenlijk de ziel beweegt in den Godsdienst, aan alle Christelijke kerken gemeen is. Een graf en een gebed putten het gansche vermogen der verteederinge uit; en hoe eenvoudiger de belijdenis is, te meer aandoening werkt de dienst.






De verjaring van den slag bij leitzig, october 1813.


Waar 't geschal der krijgstrompetten door den landman werd gehoord, 
En door 't buldren der kartouwen 't lied der maagden werd gesmoord; 
Waar een vuur- en zwavel-regen al de halmen nedersloeg, 
En de dood zijn bliksemschichten in de borst der helden joeg; 
Waar de brand van stad en dorpen als een Etna heeft gewoed, 
Tempels heeft ter neêr gesmeten en bedolven in den gloed; 
Waar het noodgeschrei der volken, bij het roeren van de trom, 
Uit den afgrond der ellende, naar den hoogen hemel klom, - 
Daar, daar rijzen jubeltoonen uit de vruchtbre velden op, 
Gaat de grijsheid blij ter feeste, staat de zegevaan in top. 
Laat de feestbazuinen klinken, heft den hoogen lofzang aan, 
Kranst de helden met laurieren, laat de jeugd ten reije gaan: 
Duitschland heeft zich vrij gestreden, toen het, stout, napoleon 
Aan de boorden van den Elster en te Leipzig overwon! 
Laat de vreugdevuren branden, viert het heilig jaargetij; 
Al de boeijen zijn verbroken, en de volken zijn weêr vrij! 

{==744==} {>>pagina-aanduiding<<}

Zet der steden poorten open, hangt uw wapens aan den wand, 
Siert uw huizen op met bloemen, vat het speeltuig in de hand. 
Van de grenzen der Sarmaten klonk het heilig zegelied, 
Tot aan de oevers van de Seine: wie, wie hoort den lofzang niet? 
Duitschland heeft zich vrij gestreden en onttogen aan 't geweld, 
Heeft bij Leipzig overwonnen en zijn' vijand neêrgeveld. 
Onder Leipzigs oude muren is dier helden heilig graf, 
Die, na lang en bloedig strijden, Duitschlands kluisters wierpen af. 
Strooit dat heilig graf met bloemen, knielt met eerbied daarop neêr: 
Waar die duizendtallen slapen, is geen enkle vijand meer! 
ô, Zij hebben overwonnen! dankt, ja dankt hunn' heldenmoed, 
Die de vrijherd van Europa heeft verzegeld met hun bloed! 
Viert dien jubeldag met spelen, treedt met feestelijk gebaar 
Door de breede deuren binnen naar het heilig dank-altaar.... 
Neen! het veld is u ten tempel; van der bergen hoogen top 
Rijst uit duizend duizend monden 't lied der overwinning op. 
Langs des Rijn- strooms breede zoomen, van der Elves groenen boord 
Tot aan d'oorsprong van den Donau, wordt die jubelklank gehoord. 
Welkom, eeuwig welkom, feestdag! welkom, heilig jaargetij! 
Duitschland viert zijn zegepralen; alle volken zijn weêr vrij! 
Juicht, ô mannen! juicht, ô vrouwen! gij hebt uwe kinders weêr; 
De ijzren arm der dwinglandije rukt hen van uw hart niet meer. 
Donkre wolken pakten zamen, zwart gelijk de winternacht; 
Maar door d'arm van 't Alvermogen werd verlossing aangebragt. 
Heden, dezen dag verjaart het, waarop god dit heil u schonk, 
Waarop Duitscklands oude vrijheid helder aan den hemel blonk. 
Viert dien jubeldag met spelen, plengt vol vreugd den eerewijn, 
Voegt u tot den lofzang zamen, nu de volken vrienden zijn, 
Nu de dwingland is gevallen, die Euroop in ketens sloeg, 
En ontroering, schrik en wanhoop in het hart der volken joeg! 
Nederland! hij is gevallen, die zoo zwaar u heeft gedrukt, 
Voor wien half Europa eenmaal, als voor god, heeft neêrgebukt. 
Nederland! hij is gevallen; viert het heilig jaargetij; 
Onder Leipzigs breede muren werden alle volken vrij! 
 
c. de koning, lz. 
Haarlem, 5 Nov. 1814. 



{==745==} {>>pagina-aanduiding<<}

Op de tentoonstelling der kunstwerken van nog in leven zinde Nederlandsche meesters, te Amsterdam, 1814.


Ja, blijf voor mijn verbeelding zweven, 
ô Eeuw van 't roemrijk voorgeslacht, 
Door zoo veel heldendeugd verheven, 
Door zoo veel wijsheid rijk aan magt! 
Doe in verrukking mij aanschouwen, 
Hoe, bij het dondren der kartouwen, 
(Voor Neêrlands dwingland zoo geducht) 
De schoone kunsten bloemen strooiden, 
Den vaderlandschen bodem tooiden, 
In spijt van 't woelig krijgsgerucht. 
 
Is 't waarheid, - komt gij tot uwe erven, 
Beroemden, die sinds eeuwen sliept? 
Die, toovrend met penseel en verwen, 
Een ander, schooner leven schiept? 
Wekte u de galm der vreugdekreten, 
Die, toen het juk werd afgesmeten, 
Ten hemel klonken keer op keer? 
Hebt gij uw' doodslaap afgebroken; 
En schenkt ge uw land, van smaad gewroken, 
Den laf beschimpten kunstroem weêr? 
 
Ja, geen verbijstring doet mij dwalen, 
Geen droombeeld heeft mijn' geest verrukt: 
Natuur! uw' glans zoo schoon te malen, 
Is Nederlandren slechts gelukt. 
Nooit bragten vreemde kunstpenseelen, 
In rijke wisling van tafreelen, 
Die harmonie van kleuren voort. 
Ja, 'k zie uwe eedle vormkracht zweven 
In 't schoon, waarvan ik word omgeven, 
Dat oog en geest en ziel bekoort. 
 
Maar neen; bedekt met lauwerkroonen, 
Verlaat ge uw stille rustplaats niet; - 
't Zijn, eedlen! 't zijn uwe echte zonen, 
Wier kunst uw' schimmen hulde biedt. 

{==746==} {>>pagina-aanduiding<<}

Zij, vlug van geest, van handen vaardig, 
Zij hebben offers, uwer waardig, 
In 't heiligdom der kunst gevoerd; - 
Zij zijn 't, wier onnavolgbre trekken, 
Waarin wij 't grootsch vernuft ontdekken, 
Uw' roem aan onzen leeftijd snoert. 
 
Natuur! ik zie, hoe ze u bespieden 
En keurig garen uit uw' schat, 
En ons veredeld weder bieden, 
Wat gij teruggevorderd had. 
'k Mag me in uw' overvloed verblijden; 
Het schoon van alle jaargetijden 
Staar ik hier, naauw vereenigd, aan: 
'k Zweef, Neêrland, uit uw needrige oorden 
Tot aan de trotsche Tiberboorden, 
En vind mij weêr op d'oceaan. 
 
Ik zie, hoe, onder tak en blâren, 
De matte landman d'arbeid poost; 
'k Zie bergen, die ten hemel varen, 
En eiken, door de zon geroost; 
'k Zie de eenvoud aan de pracht verbonden, 
Verscheidenheid in stam en gronden, 
In lucht, in tak, in bladerkroon; 
'k Zie tempel, stulpje en praalgebouwen, 
En vind, bij 't onverzaad beschouwen, 
Verhevenheid gepaard aan 't schoon. 
 
Maar, ô verruklijkste aller dagen! 
Herinring, aan mijn hart zoo zoet! 
'k Zie willem, Neêrlands welbehagen, 
Aan 't vaderlandsche strand begroet; 
Ik zie die zaamgevloeide scharen; 
Ik zie het stijgen uit de baren 
Ons nieuw, ons edel volksbestaan! 
De strik, op hoed en mutsen kronklend, 
De vreugdetraan, in de oogen sonklend, 
't Tuigt all', wat drift het hart doet slaan. 

{==747==} {>>pagina-aanduiding<<}

Maar, wat mag ginds mijne aandacht wekken? 
De needrige eenvoud der natuur 
Omvangt, met ongesmukte trekken, 
Het onbetembaar heldenvuur. 
Ja, 'k rust hier bij die legerscharen, 
Die 't schuim van de aartsgeweldenaren 
De lauwren scheurden van den kop; 
Waarop hij in verbijstring schimpte, 
Waarvoor hij angdig zamenkrimpte, 
En vlood, getuimeld van den top. 
 
Toest ginds mij 't wee der oorlogsvelden 
In rook en smook, in vlam en vonk? 
Neen, 'k zie, ô vaderlandsche helden! 
Hoe grootsch uw moed voor Naarden blonk. 
'k Zie u met geestdrist zaamgevloten; 
De gieren in hun nest besloten; 
Ik zie u, aan de vaadren waard; 
'k Zie uw kartouwen vlammen braken, 
Die Frankrijks trots te schande maken 
Bij Hollands eedlen veldstandaard. 
 
Kiest, helden! na uw bange togten, 
Hier, voor de schoone, die gij viert, 
Voor d' eerkrans, dien ze u juichend vlochten, 
Een tuiltje, dat haar borst versiert. 
Zie alles bloeijen, alles blozen, 
Jasmijn, viool, sering en rozen; 
Zie rijp en gloeijend najaarsooft. 
Kiest.... Maar, hier heeft zich 't oog bedrogen; 
't Is 't onbesefbaar kunstvermogen, 
Dat aan natuur den prijs ontrooft. 
 
Laat de oudheid Floraas lof ontvouwen, 
Pomona offren voor haar gunst, 
De vlijt van Nederlandsche vrouwen 
Beschaamt Godinnen door de kunst. 
Ze ontsluiten ons de bloemwaranden, 
En doen ons gretig watertanden 

{==748==} {>>pagina-aanduiding<<}

Naar 't ooft, dat in de schalen zwelt. 
Wat gure herfstlucht doet versterven, 
Doen zij herleven in de verwen, 
Bevallig voor het oog gesteld. 
 
Wien zie ik, ginds, mij tot zich wenken? 
't Is hij, die, in de kunst vergrijsd, 
Mij aan al 't treffend schoon doet denken, 
Dat mij zijn oog met eerbied wijst. 
Uw geestdrift is mij vaak gebleken.... 
Maar, weigert gij in 't eind te spreken, 
Nu de eerbied op uw woorden past? 
Kan niets uw lippen meer verplooijen?... 
Hoe nu! zijt gij 't niet zelf, van rooijen? 
ô Neen! de kunst heeft mij verrast. 
 
'k Geef mij nu hier, dan daar aan over, 
En staar met onverzaadbren lust; 
Dáár stormt het, ginds ontluikt het loover, 
Hier wenkt mij huisselijke rust: 
Nu moet ik stuart's lot beweenen; 
Dan, van een zachter gloed beschenen, 
Bekoort me een vriendlijke avondstond; 
En telkens voelt zich 't oog verrassen, 
Daar zelfs de kunst der phidiassen 
Herleeft op vaderlandschen grond. 
M.W. 


Eene leeuwenjagt, bij Kaira, in Bombay.

(Uit de Bombay Paper.)

De Heeren, wien de jagt in deze streek behoort, werden den 22sten December 1812 onderrigt, dat er drie Leeuwen ontdekt waren in een boschje, twee mijlen van Beereye. Onmiddellijk werden toerustingen gemaakt om eene groote menigte volks te verzamelen, en over te gaan om hen vandaar te jagen. Ondertusschen kwamen berigten in, dat de grootte en de woede dezer dieren eenen schrik in de aangrenzende

{==749==} {>>pagina-aanduiding<<}
dorpen had verspreid; dat zes der inboorlingen, die onbedachtzaam hunne legers genaderd waren, verscheurd, vaneengereten, en achtergelaten waren, in de ijsselijkste smarten den adem uitblazende; en dat het voor de inwoners niet langer veilig was, zich tot hunne gewone bezigheden te begeven, of hun vee naar buiten te drijven ter weide, daar verscheiden derzelven afgejaagd en omgebragt waren. Deze berigten zetteden de Britsche Nimrods slechts aan; en eene partij van zestien Heeren, op den 24sten bijeengekomen zijnde, begaf zich naar het tooneel des bedrijss, vergezeld door een gewapend korps Peoniers van de departementen Adaulet en Revenue. De leidslieden wezen hun de juiste plek, waar de drie Leeuwen statig nederlagen. Men drong vooruit, met vereischte omzigtigheid, tot binnen weinige schreden van het boschje, zonder hen te verontrusten, die hier hunne residentie hadden verkozen. Een oogenblik poozens, zwanger van verwachting, volgde. Op dat tijdstip naderden drie Doggen, die de jagtpartij vergezelden, onkundig van gevaar, den drempel zelven der hooge tegenwoordigheid, en werden ontvangen met zulk een ijsselijken kreet, als, voor een oogenblik, den stoutsten de borst beklemde. Een der honden werd gedood; de andere twee vlugtten, en werden niet meer gezien. Thans vertoonde zich eene Leeuwin in den mond van het hol; eenige pijlen werden afgeschoten, met oogmerk om haar te tergen, en haar te bewegen eenen aanval op hare bespringers te doen; maar dit gelukte niet, daar zij doorbrak naar eenen anderen kant, met twee jongen, voor ongeveer twee derde volwassen. De partij vervolgde de vlugtelingen op den voet, zoo na als de grond, onlangs geploegd, dit wilde vergunnen; toen eensslags een der manschappen, welke in de boomen geposteerd waren, den Heeren toeriep op hunne hoede te zijn. Dit stuitte hunnen voortgang. Zij keerden zich zijdwaarts naar eenige hoogten, toen zij eenen ontzettenden Leeuw ontdekten,
welke hun lángs een open veld naderde met eenen forschen tred, en zweepende zijnen staart met onbeschrijselijken trots. De voorsten der partij leiden hunne geweten aan en gaven vuur, juist zoo als het dier in ééns eene kloos was overgesprongen, ter breedte van twaalf voet, welke hem van hen afscheidde. Hij was blijkbaar gewond in den schouder, maar wierp zich niettemin op den Heer M., wiens arm hij op eene verschrikkelijke wijze verscheurde; en, ge-
{==750==} {>>pagina-aanduiding<<}
voelende ter zelfder tijd eene lans der Peoniers, verliet hij den eerst gegrepenen, pakte den armen man bij de keel, en worgde hem, vóór de partij durfde vuur geven, om zijn slagtoffer niet te vermoorden. Hij was nu ingesloten, maar wist zich op eene wijze te verschuilen, dat het moeijelijk was hem af te maken; toen, eensklaps, de man op den uitkijk een tweede alarm maakte, en het gezelschap bijna oogenblikkelijk eene Leeuwin ontdekte, die doorgebroken was, naderende hunne achterhoede. Ten zelfden oogenblikke werd hun gehoor verdoofd door het gillen en schreeuwen van mans, vrouwen en kinderen, veroorzaakt door het dier, dat den weg overstak midden door de Koelies, die tiffin naar de dorpen bragten. Eene vrouw en kind waren in weinig meer dan een oogenblik aan hare woede opgeöfferd. De vrouw was letterlijk in stukken gescheurd. Dit was geenszins het laatste ongeluk van deze gedenkwaardige jagt. De Heeren, met de Peoniers, verlieten hunnen eersten vijand, om de Leeuwin aan te vallen, die het dorp bedreigde. Het gezelschap was, uit hoofde der snelheid, met welke het beest vervolgd werd, niet in staat zich zeer gesloten te houden; en ongelukkiglijk naderden vier der Peoniers te onbedacht de plaats, waar de Leeuwin thans nederlag. Zij sprong onmiddellijk op den naasten, wierp hem tegen den grond, verpletterde zijn bekkeneel, en verscheurde zijn gelaat, zoodat geen trek te
onderscheiden was, en de huid letterlijk in den wind hing. Een' makker, die tot zijnen bijstand naderde, greep zij bij de dije: de man, in de felle pijn, greep het beest bij den strot, waarop zij de dije liet varen en hem aan den arm en de borst pakte. Op dit oogenblik naderden de genoemde Heeren tot binnen vijftien schreden, en zonden, daar zij nog stond boven haar slagtofser, haar twintig kogels in het ligchaam. Zij week terug naar de hegge, waar eenige meerdere schoten haar verder afmaakten. Zij had overvloed van melk, welke, om de nieuwheid, de meesten van het gezelschap proefden. Beide de Peoniers stierven binnen weinig uren. De Heer M. herstelt.


{==751==} {>>pagina-aanduiding<<}

Iets, over de eerste lettergreep van het woord weerwolf.

In mijne snipperuren de Werken van het Groninger Genootschap pro excolendo Jure Patrio bij de hand genomen hebbende, om die eens te herlezen of door te loopen, valt mij in het tweede Deel onder het oog de Verhandeling van den Heer Mr. d.f. halsema, over den Staat en Regeringsvorm der Ommelanden tusschen de Eems en de Lauwers. Hier vind ik, bl. 288, het gevoelen van gem. Heer over den oorsprong van het woord warf voor geregt of geregtsplaats, waarover hij, na vooraf het gevoelen van anderen te hebben ter neder gesteld, zich in dezer voege uitdrukt:
‘Veel gepaster kan men dit naamwoord afleiden van het Gottische quairban, garban, gaan, voorbijgaan, ire, praeterire, transire, ab hoc ipso garban Sueogothi postea commune gentis concilium nuncupaverunt warb. En met deze afleiding stemt ook volmaaktelijk overeen 't woord weer, waarmede de Vriezen Wester-Lauwers doorgaans hunne geregtsplaatsen in vroegere dagen benoemden. O.F.L. wopena weze, dat is: open geregt; Winsem. (Beschr. van Vriesl.) in voortijden nochtans is de weer, soo als onze voorouderen de regtplaatse plachten te noemen, geholden, geluk ook alsnog aldaar gebruikelijk is. Stat. van Vriesl. 3 B Tit. 2. L. 2. Dat geen waar of regt der Grietenijen. Trouwens waar is van eene en dezelfde beteekenis. P. Castric. in Not. ad Willeram. Cantic. bl. 40. uitgave 1598. gewared. Hoc est, puto, currit, transit, etc. atque adeo quibusdam etiam pro wandelen, id est ambulare dicitur. Nog tegenwoordig is 't werkwoord weeren hier te lande niet geheel versleten, als wordende gebezigd omtrent landerijen, welker gebruik omwisselt; zeggende men, het land weert om. dat is, het land wandelt om.’
Te meermalen had ik deze aangehaalde woorden van den Heer halsema voorheen gelezen; doch toen kwam mij niet in de gedachten, dat dezelven zoo veel konden bijdragen, om den waren oorsprong en de beteekenis van de lettergreep weer, in het woord weerwolf, aan den dag te leggen: nu evenwel, de-
{==752==} {>>pagina-aanduiding<<}
zelven met meer oplettendheid inziende, meen ik hier op het regte spoor geraakt te zijn.
Ik wil echter mijn gevoelen aan anderen, meer kundig in het vak der Nederlandsche tale, niet opdringen, alsof hetzelve van alle tegenspraak vrij zou zijn; ik ken mijn zwak te wel, om niet overtuigd te wezen, dat men mogelijk mijn gevoelen in dezen met grond zal kunnen wederleggen en iet beters voordragen, en in zoodanig geval zal ik gaarne mijne misvatting erkennen en van mijn beweerde in dezen aszien.
Ik vermeen, dat de eerste lettergreep van het woord weerwolf moet en behoort afgeleid te worden van het bij den Heer halsema aangehaald Gottisch werkwoord quairban, garban, gaan enz. En hoe zeer dit woord in het begin alleen gaan of wandelen beteekend moge hebben, komt het mij voor, dat het naderhand in veel ruimeren zin is genomen en tot allerlei soort van gaan overgebragt, en zulks wel naar den aard der talen, tot welken dit woord met meerdere of mindere verandering van letteren is overgegaan, en dus ook meer dan eenvoudig gaan of wandelen in zich bevat, als loopen, zwerven, dwalen, sluipen en zoo voorts.
Ik begrijp derhalve, dat weerwolf, voor zoo ver de eerste lettergreep hier betreft, beteekent een zwervenden, sluipenden wolf, die langs allerhande wegen zwerft, loopt, dwaalt, sluipt en zoekt, om voor zijne hongerige maag het noodige aas of voedsel te bekomen, zijne prooi onverwacht aantast, verscheurt en verslindt; die door bosschen en velden bij avond en nacht alleen omdwaalt, om zijnen woesten honger door het opspeuren en onverhoeds overvallen van dieren en menschen, welken hij verscheuren en opvreten kan, te stillen. De eerste lettergreep dus van het woord weerwolf bevat niet anders in zich, dan het denkbeeld van zwervende, sluipende, woest rondloopende, prooi zoekende, kwaad doende en zoo voorts, welke als hoedanigheden of eigenschappen aan den wolf worden toegeschreven.
Maar van dit quairban, garban, komt mij voor, dat ook afgeleid moet worden ons waren, zoo als de Heer halsema hier boven ter loops aanteekent, t.w. voor wandelen, zweven. Zoo zegt vondel, in zijn grafschrift op den Graaf van Papenheim: ‘Wat schimmen waren hier?’ voor wandelen, zweven. Ook komt van hetzelve quairban, zoo ik meen,

{==753==} {>>pagina-aanduiding<<}
zwerven, zwarven, omloopen, dwalen, en van daar ook waarschijnlijk ons werven, voor omloopen, omgaan, volk bijeen zoeken te verzamelen, vooral tot den krijgsdienst; almede is hiervan afkomstig het Fransche woord garer, dat eigenlijk uit den weg gaan, wijken beteekent, en, zoo het schijnt, niet meer bestaat, maar van hetwelk nog over is gare, evite le danger, prends garde à toi, wacht u, ga uit den weg, en esgarer, s'egarer, s'ecarter de son chemin, van den weg raken, dwalen, dolen, en zijne zinnen kwijt raken; en aanbelangende het Fransche woord loup garou, is dit garou van het zelfde quairban afkomstig, even als het zelfde beduidende varou en berou. Men weet, dat b.g. en v. wisselletters zijn; hierom ook garou voor sorcier, toovenaar, en toovenares, tooverheks, omdat dezen gehouden werden bij nacht in de lucht om te zwerven en hunne tooverijen te verrigten, waarvan het Hollandsche varende vrouwen, voor tooverkollen, heksen, en het oude Fransch garouage, lieu de debauche, on l'on ne va que la nuit. Rocquefort, Glossaire de la Langue Romaine h.v.
Het is dus niet te verwonderen, dat het woord weerwolf, als dit aan iemand als een verwijt toegeworpen, of als een scheldwoord tegen hem gebezigd werd, zoo hoog en beleedigend werd opgenomen, en ook zwaar gestraft; want men beduidde daar niet anders mede, dan een mensch, dat, even als een woedende wolf, langs bosschen, kanten, heggen, velden en eenzame wegen bij dag en bij nacht omliep, fluipende omzwierf, met geen ander inzigt, dan om kwaad te doen, te rooven, te moorden, te branden en andere soortgelijke zware en grove misdaden te bedrijven, en dus kon het niet anders dan als de hoogste en verregaandste eerberooving opgenomen worden.
Van het Gottisch quairban, garban, is waarschijnlijk ook afkomstig het Latijnsch currere met zijne afstammelingen, en het Fransch courir, coureuse, zoo als mede ons varen zoo te land als te water, ook veren, veerman, voerman, enz.
Het woord weerwolf zelve is hier en daar nog in gebruik; doch niet zoo zeer in eene kwade beteekenis. Zoo wordt in de Stad Goes en de Eilanden van Zuid- en Noord-Beveland een ambachtsknecht of gast, die niet vast als knecht bij eenen meester in het werk, maar nu bij dezen dan bij genen baas arbeidt of in dienst is, of die nu dit dan dat handwerk of arbeid

{==754==} {>>pagina-aanduiding<<}
bij de hand vat, een weerwolf genoemd, ten duidelijksten bewijze, dat weer in weerwolf van een woord oorsprong genomen hebbe, dat gaan, zwerven, loopen, omloopen, enz. beteekend heeft. Zoo is het ook ten naasten bij gelegen met het loup garou in het Fransch; hetwelk blijkt uit de Verhandeling, bevattende ophelderende aanmerkingen over het 39 Art. van het 4 Boek van het Drentsche Landregt, van den Heer Mr. j. van lier, te vinden in het meergem. Werk van het Groninger Genootschap pro excol. J.P. D.I. bl. 449 en volgende; teekenende de opgemelde Schrijver, na eenige uitweiding over het woord weerwolf gemaakt, doch omtrent deszelfs oorsprong en beteekenis zich niet uitgelaten te hebben, bl. 472 aan: ‘hoe men in eene naburige Provincie, op sommige plaatsen, dit woord gebruikt om een arbeider uit te drukken, die onderscheidene handwerken van timmeren en metselen beide oefent; en dat de Franschen door het woord loup garou, overeenkomende met ons weerwolf, ook verstaan un homme d'une humeur farouche et melancolique.’
En dit laatste komt wel overeen met een woest, wreed, zwervend, kwaadaardig en ook zwaarmoedig, galzuchtig mensch, dat tot het bedrijven van alle euveldaden geschikt is, en door zijne ongesteldheid daartoe gebragt en ligtelijk vervoerd wordt.
Het komt mij waarlijk wonder voor, dat deze Heeren, die zoo na aan de bron geweest zijn, den waren oorsprong en de beteekenis van de eerste lettergreep van het woord weerwolf niet ontdekt of aangewezen hebben.
V.E.V S.




De taal der handen.


Begaafde spandaw! die zoo schoon 
Der oogen spraak beschreeft; 
Van 't kiesche en teedere in uw' toon 
Een schittrend voorbeeld geeft: 
ô! Duld, dat ik met minder' zwier 
Hare eedle zuster zing'; 
Voor haar, hoewel op zwakker lier, 
Meê om den lauwer ding'. 

{==755==} {>>pagina-aanduiding<<}

Zij vliegt gelijk der oogen taal 
En treft in 't hart haar doel; 
Ze is sneller dan de bliksemstraal, 
Op vleuglen van 't gevoel; 
Zij, vrucht van vlijt noch onderwijs, 
Heeft alles van Natuur: 
Zij dringt in boezems koud als ijs, 
En stookt er godlijk vuur. 
 
Ze is rijk in wending, sterk en zacht, 
De trouwe tolk der Min; 
Zij werkt gebiedend door haar kracht 
En boezemt eerbied in; 
Zij kleedt zich in geen' weidschen tooi, 
Maar schuwt de woordenpraal; 
Zij houdt van vleijen noch geplooi: 
Zij is der handen taal. 
 
Wat kracht, waar heerschzucht 't regt verguist 
En bloed noch tranen telt, 
Ligt niet welsprekend in de vuist 
Van d' onbezweken held! 
Zij dondert met een sterker klem, 
Dan immer woord bezat: 
De dwingland siddert voor die stem 
En trilt als 't popelblad. 
 
Zij roert, zij dringt door merg en been, 
Als de onschuld, hier miskend, 
Gelasterd en in 't stof vertreên, 
Het oog naar boven wendt; 
Bedaard en in haar deugd gerust, 
Terwijl de booswicht ijst, 
De roede van den Vader kust 
En op haar' Regter wijst. 
 
Het bloode meisje, mint het weêr, 
Houdt 't rozemondje digt; 
Slaat zedig 't vriendlijk oogje neêr, 
Beklapt het hart niet ligt: 

{==756==} {>>pagina-aanduiding<<}

Maar dikwerf, schoon geen enkel woord 
Het zoet geheim verta', 
Zegt, zelfs als 't zuchtje wordt gesmoord, 
Een handendrukje: ‘Ja.’ 
 
Gelieven! die, te vaak bespied, 
Geen gloeijend lonkje waagt, 
Zij weigert u de diensten niet, 
Die haar de liefde vraagt: 
Zij, waar een Argus rustloos loert, 
Bedriegt hem in 't gewoel; 
En, als een vingertip u roert, 
Dan spreekt zij door 't gevoel. 
 
Getuig, mijn dierbre hartsvriendin! 
Of in den reinen echt 
Die trouwe tolk der teedre Min 
Niet meêr dan woorden zegt? 
Een drukje slechts: een ander maal' 
Het zaalge van dien stond: 
Zwijgt koude klanken, arme taal! 
Zij lokt ons mond aan mond. 
 
De koele wijsbegeerte leer', 
Dat rustloos zorgen knaagt: 
Eén handendrukje zegt mij meêr: 
De zorg is weggevaagd. 
Hoe diep zij ook haar voren trok 
En 't hoofd gefronseld had: 
Uw hand geeft mij een' zachten schok 
En strijkt de rimpels glad. 
 
Gij reikt me een handje, aanvallig wicht! 
Uw rozekoontje gloeit, 
Terwijl gij aan den boezem ligt, 
Waaruit uw nektar vloeit. 
'k Versta uw taal, mijn kleine guit! 
Ik voel haar tooverkracht: 
‘'k Rust, lieve vader!’ drukt zij uit, 
‘Hier als een Engel zacht.’ 

{==757==} {>>pagina-aanduiding<<}

Daar, waar, verstijfd, geen tong meêr spreekt, 
En reeds de mond zich sloot; 
Het donker oog verkleurt en breekt 
Bij 't naadren van den dood: 
Op 't stersbed, waar geen enkle toon 
De blaauwe lip ontglijdt, 
Daar blijkt het, rijke taal! hoe schoon, 
Hoe vol gevoel gij zijt. 
 
Daar, als de geest zijn naauwe cel, 
Het leemen huis, ontvlugt, 
Drukt nog de hand het laatst vaarwel 
Bij 't levens jongste zucht. 
Kom, kus haar, trouwe gade! kniel, 
ô Diep geroerd gezin! 
Zij zegent nog, de vlotte ziel, 
En treedt haar rustplaats in. 
 
Ja, spandaw! waar ons oog ook dwaal', 
't Is alles harmonij: 
Der oogen en der handen taal 
Bezielt en regelt zij. 
Bij haar zijn woord en klanken koud, 
Al meet de kunst die af; 
Zij is het onvervalschte goud, 
Zoo als Natuur het gaf. 
 
h. van loghem. 





Aan mijn jonggeboren neefje Johannes Martinus.

Aan den Redacteur der Vaderlandsche Letteroefeningen.

Mijn Heer!

Wat omstandigheden des tijds doen konden, om dichterlijke vermogens te ontwikkelen en aan te vuren, daarvan heeft ook uw geacht Maandwerk ons in eenige aangename bijdragen proeven geleverd. Ik noem slechts de beide lieve stukjes, ‘aan mijne Zoontjes,’ en dat ‘aan mijne Kinderen, bij het zingen

{==758==} {>>pagina-aanduiding<<}
van het Wilhelmus-lied.’ Van dien aard werd mij onlangs door een' Vriend een stukje ter hand gesteld van een jong Meisje, (ik meen van zeventien jaren) wier zuster, eene wijl tijds na de gezegende Omwenteling, een zoontje ter wereld bragt, welks komst men, naar de rekening der moeder, reeds vroeger verwacht had. Het stukje beviel mij, en ik kreeg, na eenig aanstaan, verlof, het als eene bijdrage tot uw geacht Mengelwerk in te zenden. Ik geef het des, Mijn Heer, aan uwe beoordeeling over, of het daartoe ook door U zal waardig gekeurd worden; steeds met hoogachting blijvende

Uwen bestendigen Lezer
E... 17 Oct. 1814.
T.V.

	Aan mijn Jonggeboren neefje Johannes Martinus.
Beter laat dan nooit, niet waar? 
Dacht gij, kleine treuzelaar! 
Is dat vreeslijk laten wachten? 
Stoute jongen! ja, wij dachten, 
Dat gij, om de strenge koû, 
In uw hoekje blijven wou. 
 
Zeg mij, zeg mij, kleine man! 
Wat was hier de reden van? 
Wacht, laat ik mij eens bedenken: 
Zonder uw fatsoen te krenken, 
Denk ik 't naaste, kleine vrind! 
Dat gij niet zijt Prinsgezind. 
 
Foei, foei, luije jongen! foei! 
Waren wij nog in de boei 
Van napoleon gebleven, 
'k Zou uw luiheid u vergeven; 
Maar, als vrije Batavier, 
Wachtte ik u veel vlugger hier. 

{==759==} {>>pagina-aanduiding<<}

Dan, wat zie ik? hoe! gij weent? 
Nu, het is zoo niet gemeend. 
'k Lees nu in uw weenende oogen: 
‘Tante, gij hebt mij belogen; 
Ik bemin mijn Vaderland; 
'k Ben een echte Prinsenklant. 
 
Ja, ik heb in Neêrlands vreugd 
Mij ook hartelijk verheugd; 
Als een vaderlandsche jongen 
Heb ik vrolijk opgesprongen, 
Toen mijn moeders vrije tong, 
Blij, 't Wilhelmus-liedje zong. 
 
Maar ik dacht, ik ben nu vrij; 
't Komen staat nu slechts aan mij. 
'k Blijf nog wat; mijn eerste leven 
Kan toch 't land geen voordeel geven: 
Huilcbalken zijn er toch 
Wis in overvloede nog. 
 
'k Leef nu, ja - maar ach, verdriet! 
Dat ik wil, dat kan ik niet. 
Was ik ('t is mijn land om 't even) 
In mijn hoekje maar gebleven! 
'k Lig hier, ach, ik jonge held, 
In de lui'ren ingespeld! 
 
Ach, dat ik maar met fatsoen, 
Als Bataaf, mijn' pligt kon doen; 
Zwaard, geweer of lans kon dragen, 
Om den vijand weg te jagen! 
'k Ging terstond (ik was niet bang) 
Met de Helden aan den gang. 

{==760==} {>>pagina-aanduiding<<}

Dan, mijn wenschen baat mij niet. 
'k Laat, tot troost in mijn verdriet, 
Schreijend slechts mijn traantjes vloeijen, 
Voelende in mijn harte gloeijen 
't Vonkje van den heldenmoed. 
Ach, ik arme zwakke bloed!’ - 
 
Schrei maar, lieve dapp're knaap! 
Schrei dezulken uit hun' slaap, 
Die de roepstem: Op! te wapen! 
Laf en zorgeloos verslapen; 
Daar der Helden edel bloed, 
Hen bewakend, stroomen moet. 
 
Dan, dat ik uw traantjes droog', 
Neefje, dien ik stout beloog! 
Lieve kleine Nederlander! 
Groote Keizer alexander 
Was ook eenmaal zwak als gij; 
Eenmaal wordt ge een Held als hij! 
 
C.C.v.S. 


Anecdote.

Op zekeren zomerdag werd, in eene stad in Italië, het bekende Zangstukje van anseaume en duni, De twee Jagers en het Melkmeisje, vertoond. Intusschen kwam er een verschrikkelijk onweder op; en juist op het tijdstip, dat de Beer op het tooneel verschijnt, deed zich een zoo geweldige donderslag hooren, dat de geheele zaal er van dreunde. De ontsteltenis was algemeen, en zelfs de Beer scheen daarin te deelen; ijlings stond hij overeinde, en maakte het teeken van het kruis!


{==761==} {>>pagina-aanduiding<<}

Mengelwerk.

Belangrijke schets van Lady Joänna Grey.

Door Mevrouw Van Stael.

(Uit hare Gedachten over den Zelfmoord.)

Lady joänna grey was de achternicht van hendrik VIII. Hare grootmoeder, maria, was de zuster van dien vorst, en de weduw van lodewijk XII, na wiens dood zij huwde met den Hertog van suffolk. Lady joänna grey had hare hand gegeven aan Lord guildford, zoon van den Hertog van northumberland, die op eduard VI vermogt eenen uitersten wil te maken, waarbij hij 's Hertogs schoondochter tot opvolgster benoemde, met uitsluiting der twee prinsessen, maria en elizabeth. Om dit einde te bereiken, had hij den Koning voorgehouden, dat maria onbevoegd was om hare bijgeloovige verkleefdheid aan den katholieken godsdienst, en elizabeth uitgesloten door de vermoede onwettigheid harer geboorte. Deze drangredenen bewogen den stervenden vorst, doch werden zonder gevolg aan Lady joänna gerigt, tot dat de aanzoeken van haren echtgenoot, aan wien zij teederlijk was verknocht, en over wien northumberland een volstrekt gezag voerde, haar eene tegenstribbelende berusting afdwongen. Zij regeerde negen dagen, of liever, haar schoonvader, de Hertog van northumberland, regeerde in haren naam. Gedurende dat tijdsverloop zegevierde maria over de voorstanders der hervorming, en zette zichzelve met vastheid op den troon. Hare wreede, wraakzuchtige geäardheid was niet te vreden te stellen, dan door den dood des Hertogs van northumberland, Lord guildford, en Lady joänna grey, die in den ouderdom van achttien jaren tot het schavot werd verwezen. In dien jeugdigen leeftijd was zij beroemd om hare kennis van oude en
hedendaagsche talen; en, blijkens eenige Grieksche en Latijnsche brieven, nog voorhanden, schijnt zij bekwaamheden te hebben bezeten, verre boven hare jaren. Zij onderscheidde zich hoogelijk door vroomheid; en haar karakter was even kenbaar door bevallig-
{==762==} {>>pagina-aanduiding<<}
heid en waardigheid. Hare eerzuchtige nabestaanden vereenigden hunnen aandrang, om haar te bewegen den troon te beklimmen; en het was voor hare moeder eene keurige, schoon kortstondige zegepraal, bij de onheilspellende krooning hare dochters sleep te dragen. Gedurende hare gevangenschap, en terwijl het vonnis des doods boven haar hoofd was hangende, werd dooř den Hertog van suffolk eene poging gedaan, om de partij van Lady joänna weer op te wakkeren. Zijne proeven mislukten, maar dienden ten voorwendsel om haar ten dood te brengen; en de Hertog van suffolk zelf werd mede aan den wrok der Koninginne opgeöfferd. De volgende brief mag voorondersteld worden geschreven te zijn in de maand Februarij 1554. Het is zeker, dat om dezen tijd Lady joänna eene geregelde briefwisseling hield met hare vrienden en betrekkingen, en dat zij tot den laatsten oogenblik toe haren wijsgeerigen geest ten voorbeeld verhief, en hare godsdienstige sterkte bewaarde.

Lady Joänna Grey aan Dr. Aylmers.

Het is aan u, mijn waarde vriend, dat ik mijn godsdienstig onderwijs ben verschuldigd, - dat leven des geloofs, hetwelk alleen tot in eeuwigheid kan worden uitgerekt; en in de ontzaggelijke beproeving, waartoe ik veroordeeld ben, is het tot u, dat mijne laatste gedachten zijn gerigt.
Drie maanden zijn verloopen, sedert, op aansporing der Koningin, het doodvonnis tegen mij en mijnen echtgenoot werd uitgesproken, tot wraak over die ongelukkige regering van negen dagen - die doornekroon, welke op mijn onwillig hoofd werd geplaatst, slechts om het ten dood over te leveren. Ik wil u openhartig bekennen, dat ik dacht dit vonnis geen ander doel te hebben, dan om mijnen geest te verschrikken. Ik was verre van te vermoeden, dat maria wenschte mijn bloed te storten, dat uit dezelfde bron als het hare vloeide. Ik verbeeldde mij, dat mijne teedere jeugd mijne zwakheid genoegzaam zou verschoonen, dat ik niet volhardde in de weigering dier noodlottige eere, waarmede ik bedreigd, en waartoe ik ten laat-
{==763==} {>>pagina-aanduiding<<}
ste verleid werd, alleen door het ontzag, welk ik begreep mijnen schoonvader, den Hertog van northumberland, schuldig te zijn.
Dan, ik schrijf niet om mijne vijanden te beschuldigen; zij waren slechts werktuigen, om den wil van god te volbrengen, door wien deze en iedere andere uitkomst des levens is bestuurd geworden; en ik heb thans geenen tijd, iets van mijne persoonlijke gevoeligheid te behouden. Opgesloten in dezen Tower, besta ik slechts in mijne eigen gewaarwordingen, en mijn zedelijk en godsdienstig gedrag is bepaald tot mijne eigen inwendige aanvechtingen.
Gisteren werd ik verrast door een bezoek van onzen vriend ascham, wiens verschijning mij in het eerst een levendig genoegen verschafte, door het opwekken der herinnering dier zoo aangename en leerzame dagen, welke ik met hem heb doorgebragt in de beöefening der bladen van de klassieke oudheid. Mijne eerste beweging was, van de doorluchtige dooden te spreken, die mij zulk een onbegrensd veld van nadenken hadden geöpend. Ascham, zult gij u herinneren, hoe ernstig, is opgeruimd; hij maakt den ouden dag ten steun, om de rampen van het bestaan te schragen; en inderdaad, de ouderdom is, voor een nadenkend wezen, niet zwak, versterkt zijnde door geloof en ondervinding, en, wen zoo kort een afstand overblijft, is eene geringe poging voldoende om den eindpaal te bereiken. Deze geringe afstand is thans voor mij nog korter, dan voor den ouden man; doch bitter zal het lijden zijn, op mijne laatste oogenblikken te zaam gehoopt!
Ascham boodschapte, dat de Koningin mij had verlof gegeven om in den tuin mijner gevangenis te wandelen. Het is onmogelijk uit te drukken, met welke vervoering van blijdschap ik de aangename mededeeling ontving; in den beginne had onze arme vriend geenen moed om dezelve te storen. Wij gingen te zamen in den tuin, waar hij mij een tijdlang mij verheugen liet in dat aanschouwen der natuur, waarvan ik zoo lang een balling

{==764==} {>>pagina-aanduiding<<}
was geweest. Het was een dier schoone dagen op het einde van den winter, welke de aankomst der lente verkondigen; en ik weet niet, of de lente zelve op mijne verbeelding zoo levendig eenen indruk had kunnen maken, als de voorspelling harer terugkomst. De boomen wendden hunne bladerlooze takken naar de zon, het veld was reeds groen; enkele vroege bloemen schenen, met hare geuren, het voorspel te geven van de melodij der natuur, wanneer zij in alle hare pracht zal wederkeeren. Daar was eene onbeschrijfelijke zachtheid in de lucht; mij dacht ik hoorde de stem van god in den onzigtbaren en nogtans almagtigen adem, welke mij iederen oogenblik nieuw leven teruggaf - leven! wat woord heb ik uitgesproken? Tot op dezen dag beschouwde ik het als mijn wettig eigendom, en thans ontvang ik deszelfs laatste weldaden als het teeder afscheid van eenen vriend.
Ik wandelde met ascham voort tot aan de oevers van den Teems, waar wij in een boschje nederzaten, dat, schoon het nu geen loof droeg, welhaast wederom met groen stond bekleed te worden. De baren, schitterende door het teruggekaatste licht van den hemel, hadden het prachtig aanzien van een feest; nogtans was er iet sombers in haren loop, en ik weet niet, hoe iemand hare eentoonige beweging lange zou kunnen gadeslaan, zonder toe te geven aan die bepeinzingen, wier hoogste verrukking bestaat in eene soort van ontvoering aan het bestaan. Ascham, de strekking mijner gedachten bemerkende, greep haastig mijne hand, en, die met zijne tranen besproeijende, riep hij uit: ‘ô Gij, die nog mijne souvereine zijt! moet het mijne harde taak wezen, u bekend te maken met uw dreigend noodlot? Uw vader heeft uwe medestanders verzameld tegen maria, die zich op u wreekt van al de liefde, welke uw naam inboezemt.’... Hier stuitten de snikken zijne woorden.
‘Vaar voort, mijn vriend!’ riep ik; ‘herinner u die denkende wijzen, welke met een vast oog den dood beschouwden ook dergenen, die hun het dierbaarst waren;

{==765==} {>>pagina-aanduiding<<}
zij wisten, vanwaar wij komen, en waar wij henen gaan.’
‘Welaan,’ hernam hij, ‘uw vonnis moet thans ten uitvoer worden gebragt; maar ik breng u die hulp, welke zoo menigen doorluchtigen man voor de veroordeeling van dwingelanden behoedde.’ Thans bood de achtbare oude man mij met bevende handen het vergift, waarvoor hij mij met gevaar van zijn eigen leven zou hebben willen bewaren. Ik herdacht, hoe dikwijls wij te zamen de edele verachting van het leven hadden bewonderd, aan den dag gelegd door de helden en patriotten der oudheid, en, verzinkende in diepe gedachten, (alsof het licht des Christendoms eensslags was uitgebluscht in mijne ziel) viel ik in die zwakke besluiteloosheid, waaruit het in de eenvoudigste omstandigheden des levens dikwijls zoo moeijelijk is de ziel op te heffen. Ascham wierp zich voor mij op de kniën, buigende zijn zilveren hoofd naar den grond, en bedekkende zijne oogen met de eene hand, terwijl hij met de andere mij de noodlottige toevlugt bood, welke hij had bereid. Ik stiet die geheiligde hand vriendelijk terug, en, mij in een stil gebed verzameld hebbende, vond ik kracht tot dit antwoord: ‘Ascham! gij weet, met hoedanig vermaak ik met u de wijsgeeren en dichters van Griekenland en Rome heb gelezen, de mannelijke schoonheden hunner taal, welke de eenvoudige kracht hunner ziele ademt, zijn onvergelijkelijk. De maatschappij, gelijk zij thans gesteld is, heeft de meeste hoofden met ijdelheid en beuzelachtigheid vervuld, en men schaamt zich niet te leven zonder nadenken, zonder te zoeken de wonderen der wereld te kennen, welke gevormd zijn om de menschen te verlichten door schitterende en duurzame zinnebeelden. Wij worden door de ouden overtroffen, doordien zij aan zichzelven waren overgelaten, en werden hetgeen zij waren door hunne eigen pogingen; terwijl ons de openbaring een beginsel heeft medegedeeld, boven den mensch verheven. Van de ideäle volmaaktheid der kunsten af, tot de eenvoudige regels des gedrags
toe, behoort alles in betrekking te staan tot het godsdienstig geloof; en het leven

{==766==} {>>pagina-aanduiding<<}
heeft geen ander oogmerk, dan voorbereiding ter onsterfelijkheid. - Zoo ik die openbare tentoonstelling kon ontgaan, en ik mij aan het ontzettende onheil ontrukte, dat mij wacht, ik zou door mijn voorbeeld niet versterken de hoop dergenen, welke door mijn lot mogen geroerd worden. De ouden verhieven hunne ziel door de beschouwing hunner eigen kracht; - de Christen heeft altijd eenen Getuige voor oogen; Eenen, in wiens tegenwoordigheid hij of leven, of sterven moet. De ouden streefden er naar, om de menschelijke natuur te verheerlijken; - de Christen beschouwt zichzelven slechts als gods openbaring op aarde. De ouden verhieven boven elke andere deugd den heldenmoed, welke den dood boven den onderdrukker verkiest; - de Christen vereert heiliger den godvruchtigen geest, welke omhelst, wat slechts de wil is der Voorzienigheid: in hem heerschen werkzaamheid en lijdzaamheid bij beurten. Wij behooren den wil te oefenen, zoo lang wij anderen kunnen dienen, en zelven vorderen in volmaaktheid; doch wanneer het noodlot in zekeren zin tegen ons is gekant, dan is het de zaak van den moed, deszelfs nadering af te wachten, en edeler, den slag tegen te gaan, dan te ontwijken. De ziel trekt zich dan in hare eigen geheimenissen zamen, en haar verhevenste pogen is berusting.’
‘Ik wil,’ hernam ascham, ‘over deze gevoelens met u niet twisten op eenen tijd, dat gij de onwrikbaarste standvastigheid zoo zeer kunt behoeven. Ik ontrust mij slechts over den aard des lijdens, waartoe gij veroordeeld zijt. Zult gij zoo geweldig eenen schok kunnen verdragen? Is die verwachting van den doodelijken slag, van de bepaalde, onvermijdelijke stonde, niet boven uw vermogen? Zou het niet minder hard vallen, uw leven door uwe eigen hand te eindigen?’
‘Het is onze pligt,’ antwoordde ik, ‘te wachten, tot het Goddelijk Wezen de gift terugneemt, welke Hij ons schonk. De onsterfelijkheid begint reeds vóór den dood, wanneer wij eigenwillig de belangen des levens

{==767==} {>>pagina-aanduiding<<}
laten varen. In zulk een oogenblik zijn de inwendige indrukken der ziele streelender dan te bevatten is. De bron der geestdrift wordt geheel onafhankelijk van de voorwerpen, die ons omringen; god alleen is ons al in het binnenste heiligdom der ziele, en besluit, als 't ware, ons geheele lot in Zichzelven.’
‘Maar,’ zeide ascham, ‘waarom moet gij uwen vijanden, die wreede Koningin, dat bedorven volk, het onwaardig schouwspel leveren.....’ Hij was buiten staat te voleinden.
‘Ware het, dat ik mij,’ hernam ik, ‘zelfs door den dood, onttrok aan de wraak der Koningin, ik zou slechts hare trotschheid tergen, zonder dienstig te worden tot haar berouw. Wie weet, tot op welk een verwijderd tijdperk het voorbeeld, dat ik sta te geven, zal heilzaam wezen voor mijne medeschepselen; en hoe kan ik over het belang oordeelen, dat de geschiedenis aan mijne gedachtenis zal hechten? - Door mijzelve om te brengen, zal ik de menschen slechts den afschuw doen gevoelen, met zoo veel regt door mishandeling ingeboezemd, en tevens den trots doen blijken, die de ontheffing van dezelve voorkomt. Maar, door mij te onderwerpen aan dit schrikkelijk lot, met de vastheid, welke de Godsdienst verleent, zal ik zijn als eene baak voor de ongelukkigen, die, als ik, door den storm geslingerd worden, en die aldus mogen leeren op dat anker des geloofs te vertrouwen, waardoor ik mij staande hield.’
‘Het volk,’ zeide ascham, ‘schrijft hun schuld toe, die op het schavot sterven.’
‘De logen.’ antwoordde ik, ‘moge eenige menschen gedurende weinige jaren bedriegen, natiën en eeuwen vieren de zegepraal der waarheid. Wat der deugd behoort, behoort desgelijks aan de eeuwigheid; en elk bedrijf, voor haar verrigt, zal in dien onbegrensden oceäan vloeijen, schoon het ook, in zijnen sterfelijken loop, een onbeduidend beekje moge zijn geweest. Neen - ik zal niet blozen de straffe te dragen, der schuld opgelegd; ik word door de onschuld tot dezelve geroepen. Geweld aan mij-
{==768==} {>>pagina-aanduiding<<}
zelve te begaan, zou de gerustheid storen, welke de onschuld instort, en dien vrede vernietigen, welken de ziel behoort te gevoelen bij de nadering van den hemel.’
‘Maar,’ riep onze vriend uit, ‘wat kan zoo geweldig zijn als deze bloedige dood?’
‘Is niet het bloed der martelaren,’ hernam ik, ‘een balsem voor de wonden des ongelukkigen?’
‘Die dood,’ was zijn antwoord, ‘toegebragt door de barbaarsche bijl, die een barbaar zal durven zetten op uw koninklijk hoofd!’...
‘Mijn vriend,’ was mijn wederantwoord, ‘waren mijne laatste oogenblikken met glorie gekroond, dit zou den schrik des doods voor mij niet verminderen. Draagt hij ooit een diadeem op zijn bleeke voorhoofd? Is hij niet steeds gewapend met dezelfde akelige verschrikkingen? Indien het slechts vernietiging ware, waarmede hij ons bedreigt, wat zou het ons baten met eene bloote schaduw te twisten? Doch zoo hij komt als een bode des hemels, zoo het de stem van god is, welke uit dien sluijer der duisternisse wordt gehoord, dan is het dag achter den nacht, en de eeuwigheid wordt slechts voor ons verborgen door ijdele schrikbeelden.’
‘Maar,’ riep onze vriend, (die, in stede zijner gewone bedaardheid, thans zoo zeer was aangedaan, dat hij naauwelijks zijner stemme meester was) ‘weet gij, dat de straf pijnlijk zijn, - dat zij langer duren kan, - dat eene onvaste hand.’ ....
‘Houd op!’ riep ik, ‘ik weet het, - doch hetgeen gij vreest, zal niet gebeuren, - en wat geeft u dit ontzettend vermoeden?’
‘Mijne eigen zwakheid.’
‘Ik heb altijd ligchamelijk lijden gevreesd, - alle mijne pogingen, om de koelbloedigheid te verkrijgen, welke de smart braveert, zijn ontoereikende geweest: ik ben dus verzekerd, dat deze beproeving mij zal gespaard worden; eene heimelijke bescherming wacht den Christen, wanneer hij meest verlaten schijnt, en hij wordt niet overgegeven om eenige verzoeking te ondergaan boven zijn vermogen. Wij

{==769==} {>>pagina-aanduiding<<}
zijn gewoonlijk alleen bekend met der menschen uitwendig karakter - wat in het hart omgaat, moge wel nieuwe inzigten opleveren gedurende millioenen van eeuwen. Ongodsdienstigheid maakt de ziel oppervlakkig, en men hecht te veel waarde aan omstandigheden en gelukkigen uitslag. De ware schat der gedachten en verbeelding is alleen te vinden in de gemeenschap van het menschelijk hart met zijnen Schepper. Vandaar de voorgevoelens, de godspraken, de wonderverschijnsels. Alwat de ouden zich verbeeldden in de natuur te ontdekken, was slechts eene weerkaatsing van hetgeen in hunne eigen ziel omging, het gefluister der onbekende Godheid, die in hen woonde.’ - Nu volgde een tusschentijd van stilte; wanneer ik aangegrepen werd door eene onbeschrijfelijke beweging van schrik, en een gevoel, dat ik niet waagde uit te spreken, lag op mijne lippen. Ten laatste vroeg ik ascham, of hij mijn' echtgenoot had gezien, hij antwoordde bevestigend. ‘Wel dan,’ riep ik, ‘om 's hemels wil, vertel mij alles! Zoo guildford en mijn geweten in strijd waren, welke der twee magten zou meest heilig schijnen?’
‘Lord guildford,’ hernam hij, ‘heeft zich niet uitgelaten over de keuze, die gij te doen hebt; maar, wat hemzelven betrest, is het zijn onherroepelijk besluit, op het schavot te sterven.’
ô Mijn vriend,’ riep ik uit, ‘hoe dank ik u, mij de verdienste der keuze te hebben gelaten! Had ik vroeger mijn guildford's beslissing gekend, ik zou de moeite niet genomen hebben om te overleggen. Liefde alleen zou hebben voorgeschreven, wat Godsdienst beveelt. Zal ik niet het lot deelen van zulken echtgenoot? Zal ik mijzelve ééne zijner folteringen sparen? In elken stap, dien hij tot den dood doet, heeft hij daarin niet ook mijn pad gebaand?’ - Ziende dat ik niet te bewegen was, nam ascham vol droefheid afscheid, doch met belofte van mijne gevangenis andermaal te bezoeken.
Doctor feckenham, de Kapellaan der Koninginne, kwam weinige uren daarna, om mij te boodschappen, dat

{==770==} {>>pagina-aanduiding<<}
de uitvoering van mijn vonnis zou plaats hebben op Vrijdag, hetwelk nu nog slechts vijf dagen af is. Laat ik u bekennen, ik scheen geheel onvoorbereid voor den slag, - met zulk een schrik trof mij de onherroepelijke bepaling van den dag. Ik poogde mijne ontroering te verhelen; doch zij was ontwijfelbaar opgemerkt door feckenham, daar hij zich van mijne verwarring bediende om leven aan te bieden, op voorwaarde dat ik mijnen Godsdienst zou veranderen. Dus ziet gij, mijn waarde vriend, hoe god zijnen bijstand verleent; doordien de noodzakelijkheid, om zulk eene beleediging van mij te weren, mij den moed hergaf, dien ik verloren had.
Dr. feckenham was begeerig mij tot eene twistrede over te halen; hetgeen ik afwees, aanmerkende, dat mijn oordeel te zeer verzwakt was door mijne tegenwoordige omstandigheid, om mij te vergunnen mijne eigen bewijzen regt te doen, en dat ik in de oogenblikken mijns doods aan geene twistredenen de waarheden wilde overlaten, van welke ik was overtuigd geworden, toen mijne ziel in hare volle kracht was. Hij poogde mij vreeze aan te jagen, door te zeggen, hij zou mij dan niet meer ontmoeten, noch in deze wereld, noch in de volgende, doordien ik van den hemel was uitgesloten door mijn ongeloof. Ik antwoordde: ‘Uwe woorden zouden mij verschrikkelijker zijn dan de scherpregter, zoo ik ze kon gelooven; maar dien Godsdienst, voor welken men gereed is het leven op te offeren, verklaart het hart voor waarheid. De rede verleent slechts een twijfelachtig licht over zoo duistere onderzoekingen; doch ik houd vast aan de leere des kruises; daaraan kan ik niet twijfelen.’
Het gesprek met Dr. feckenham wekte mijne levensgeesten op. En zoo stond mij de Voorzienigheid toe, hetgeen ascham zoo bezorgd was voor mij te verkrijgen, - eenen vrijwilligen dood. Ik vernietigde mijn eigen bestaan niet; maar ik weigerde te leven, en het schavot, dus vrijelijk omhelsd, scheen slechts het altaar, door het slagtoffer verkozen. Het leven op te geven, wanneer het niet dan

{==771==} {>>pagina-aanduiding<<}
ten koste van het geweten gekocht kan worden, is de eenige zelfmoord, der deugd geöorloofd.
Gerust in de overtuiging, dat ik mijnen pligt volgde, begon ik mijnen moed te hervatten, toen eensslags die dwaze gehechtheid aan het leven, waarvoor ik somtijds maar al te gevoelig was in de dagen mijns geluks, in mijn zwakke hart herleefde.
Ascham kwam den volgenden dag bij mij, en wij wandelden nogmaals naar de boorden van den Teems, de trots van ons schoone land. Ik poogde op onze gewone onderwerpen van gesprek te komen, en haalde eenige plaatsen aan uit de dichtwerken van homerus en virgilius, wier onsterselijke stukken wij te zamen zoo dikwijls beöefend hadden: maar poëzij hoeft, meer dan iet anders, eene strekking om ons eene warme zucht voor het bestaan in te storten; zoo verleidelijk mengt het gedachten en beelden ondereen. Zoo streelend is de vereeniging van natuur en gevoel, en zoo zeer leven wij in derzelver welluidende taal, waarin de krachtigste gevoelens der ziele worden afgemaald, dat wij, terwijl we lezen, als aangeblazen, en geheel betooverd worden door de hoedanigheden des bestaans en genots.
Deze indrukken ontving ik, toen ik bedacht, dat die genoegens niet meer voor mij bestonden. Ik wendde dus het gesprek op de meer ernstige schriften der wijsgeeren. Ascham beschouwt plato als eene ziel, tot het Christendom voorbeschikt; schoon hij, in overeenkomst met de meerderheid der ouden, zich te trotsch verheft op den verstandelijken heldenmoed van den menschelijken geest. Deze wijzen genoten het vermogen van denken zoo volkomen, dat zij schaars hunne wenschen rigtten op dat betere bestaan, hetgeen zij door de kracht hunner beschouwing tot zich schenen af te troonen. Voorheen smaakte ik desgelijks het uitgezochtst vermaak, in op den hemel, het genie, en de natuur te denken. Op deze gedachten nam een onwillekeurig verlangen naar het leven bezit van mijn gemoed; en in zulke levendige kleuren stond hetzel-
{==772==} {>>pagina-aanduiding<<}
ve thans voor mijne verbeelding geschilderd, dat de toekomende wereld zich niet langer voordeed, dan als een afgetrokken denkbeeld zonder kracht en leven.
‘Hoe,’ riep ik, ‘zal ik leeren de eeuwige duurzaamheid der hartsgevoelens te stellen boven die gedurige afwisseling van hoop en vrees, welkè de teederste aandoeningen zoo levendig hernieuwt? Kan de onbepaalde kennis der natuur, en van hare geheimenissen, ooit de onuitsprekelijke aantrekkelijkheid bezitten van den sluijer, welke dezelven bedekt? Zal zekerheid niet voor altijd de vleijende misleidingen van den twijfel verdrijven; of kan de schitterende openbaring der waarheid zoo vele bronnen van genot scheppen, als nu door hare ontdekking of nasporing worden opgeleverd? En wat zal er worden van jeugd en hoop, onze hebbelijkheden en aandoeningen, als geen tijd meer bestaat? In één woord, kan de almagtige Schepper, in alle zijne heerlijkheid, zijn schepsel eene kostelijker gave schenken, dan onderlinge liefde?
Deze angsten waren onbetamelijk; en het is met opregt berouw, dat ik u, mijn waardige vriend, de verachtelijkste zwakheid belijd. Ascham, die den vorigen avond min godsdienstig dan ik geschenen had, hernam thans spoedig zijn vermogen over mijnen weerbarstigen geest. ‘Gij moet,’ zeide hij, ‘niet dulden, dat de weldaden, welke gij ontvangen hebt, mistrouwen in den Weldoener verwekken, welke het leven geschapen heeft, dat gij beweent. Zoo deszelfs weinige onvolmaakte geneugten u zoo kostelijk toeschijnen, waarom zoudt gij dezelven onherstelbaar achten? Het is gewis niet moeijelijk voor de verbeelding, eene aangenamer wereld te denken dan deze aarde; maar, ware dit ook boven ons vermogen, voegt het ons, de Godheid slechts als eenen dichter te beschouwen, die buiten staat is een tweede werk voort te brengen, voortreffelijker dan het eerste?’ Deze eenvoudige aanmerking riep mij tot mijzelve terug, en ik bloosde over de onnoozelheid, waartoe ik door de vrees voor den dood was verleid.

{==773==} {>>pagina-aanduiding<<}

ô Mijn vriend, hoe moeijelijk is het, deze gedachte te bevatten! Hoe meer ik afdaal, te ondoordringbaarder is zij, - afgrond beneden afgrond -!
Binnen vier dagen zal ik niet meer ademen; de vogel, die door de lucht fladdert, zal mij overleven; mijne span des bestaans is korter dan de zijne; - de onbezielde voorwerpen, door welke ik omringd ben, zullen denzelfden vorm behouden; maar ik zal geheel veranderd zijn. In het geheugen mijner vrienden alleen zal ik eenige plaats op aarde behouden.... Onbegrijpelijke verborgenheid der ziele, die het einde voorziet, en echter onbekwaam is deszelfs nadering te bevatten; - de hand beteugelt de rossen, die ons op onze loopbaan voeren; maar de gedachte is buiten staat, voor een enkel oogenblik, tegen den dood te vermogen. - Vergeef mijne zwakheid, ô vader van mijn geloof! u, dien ik altijd vereerde, - u, door wien ik zoo teederlijk werd geliefd. Gewisselijk, wij zullen elkander ontmoeten in den hemel; maar, zal ik immer weer die alles overredende stemme hooren, welke mij eenen god van genade verkondigde? zal ik immer weer uwe achtbare gelaatstrekken beschouwen, zoo onuitwisschelijk mijner herinneringe ingedrukt? En gij ook, guildford, mijn gade, mijn ander ik, - gij, wiens hemelsch gelaat steeds voor mijne ziel tegenwoordig is, zal ik u herkennen, zoodanig als gij waart, onder Engelen, wier beeld gij droegt op aarde?....Maar, wat wilde ik zeggen? Mijne zwakke ziel zou geen dierbaarder wensch kunnen vormen aan de andere zijde des grafs, dan weder te keeren tot het geluk, welk ik bezat, en met u mijn afgelegd bestaan te vereeuwigen.

Donderdag.

Gisteren verzocht mijn beminde man mij voor het laatst te zien. Ik weigerde mijzelve een oogenblik, waarin vreugde en wanhoop elkander zouden hebben ontmoet, om niet mijne stille berusting te verliezen. Gij weet, mijn hart was maar al te zeer gehecht aan

{==774==} {>>pagina-aanduiding<<}
het geluk, en ik had maar al te veel reden om te vreezen, dat ik wederom tot mijne vorige zwakheid zou vervallen. Deed ik niet wel, mijn vader?
Is, na zulk een offer, mijne broosheid niet geboet? Thans heb ik geen grond meer om te vreezen, dat het aanwezen mij te zeer zal boeijen.

Op den dag der executie.

ô Mijn vader! ik heb hem gezien, - hij trad naar de geregtsplaats met zoo vasten stap, alsof hij het bevel over zijne geleiders voerde. Guildford wendde eenmaal zijne oogen naar mijne gevangenis, sloeg dezelven vervolgens naar boven, (ik verstond zijne meening) en ging voort. Toen hij de plaats bereikte, leidende naar de plek, waar de dood voor ons beiden was toebereid, stond hij nog eenmaal stil, en alzoo zegende hij met zijne laatste blikken haar, die teffens zijne deelgenoote was op den troon en het schavot.

Een uur later.

De overblijfselen van guildford werden voorbij de vensters van den Tower gevoerd. Het verminkte ligchaam was bedekt; maar door het doodkleed heen - welk een afgrijselijk beeld vertoonde zich voor mij! Zoo dezelfde slag niet voor mij bewaard ware, hoe zou ik den last der smarte dragen?
ô Mijn vader! is het mogelijk, dat ik mij over het verlies van het leven beklaagde? ô Heilige dood - gezegende gave des hemels, niet min kostelijk dan het leven - gij zijt thans mijn beschermengel - gij alleen kunt mij kalmte en rust hergeven! Mijn Opperheer heeft over mijn lot beschikt; maar, daar Hij mijne vereeniging met mijnen echtgenoot heeft toegelaten, vordert Hij niets boven mijn vermogen, en aan Hem beveel ik, zonder vrees, mijn' verscheidenden geest.


{==775==} {>>pagina-aanduiding<<}

Beschrijving van de ontzettende verwoestingen der zwarte pest in de XIVde eeuwe.


..... Nec saevior ulla 
Pestis, et ira Deum stygiis sese extulit undis. 
 
virg. 

De zwarte Pest vertoont dezelfde verschijnsels als de besmetting, zoo welsprekend door thucydides, zoo dichterlijk door lucretius beschreven, en hetzelfde kenmerk van algemeenheid, als die der zevende Eeuwe van de Christelijke Jaartelling, toen, onder de regering van Keizer justinianus, de lucht, gedurende een tijdperk van vijfëntwintig jaren, met een doodelijk vergif vervuld was. Vóór het jaar 1347 had de Pest telkens haren oorsprong genomen in het hart van Egypte. Ditmaal kwam zij voort uit de zuidelijke provinciën van China, alwaar zij over de dertien millioenen menschen wegsleepte, en, uit dien afgelegen oord, een onverhoedschen inval deed in alle de deelen van ons vaste land; herhaalde aardbevingen, bloedregens, wolken van brandende dampen, die, volgens het verhaal der Chinesche Jaarboeken, over eene oppervlakte van tweehonderd mijlen lands zich verspreidden, gingen de Pest vooraf en veroorzaakten dezelve, alsmede overstrooming van rivieren en vloeden, wier wateren boven de muren der steden rezen.
Legers van sprinkhanen veroorzaakten, in Europa, gedurende drie achtereenvolgende jaren, in verscheiden landen, geduchte verwoestingen, en waren de akelige voorboden van den geesel, die op de volken zou nederdalen. ‘Verschrikkelijke verhevelingen,’ zegt mezerai, ‘waren boven de stad Parijs verschenen, in het westelijke gedeelte. Eene zeer groote en zeer heldere star vertoonde zich vóór zonne-ondergang, staande niet verre van de aarde. Veel grooter was zij 's anderen daags, en verdeelde zich in vele stralen, welke zij over de

{==776==} {>>pagina-aanduiding<<}
stad schoot, als dreigende haar met de woedende Pest, van welke zij 's jaars daarna bezocht werd.’ Vierëntachtig dorpen verzonken in Zwitserland en Carinthië. In de nabijheid van Damascus, in Syrië, ontstond, twee uren nadat de zon was opgegaan, eene zoo zware duisternis, dat de menschen, die naast elkander stonden, de eene den anderen niet kon zien, en dat zij vreesden, dat dit gestarnte geheel zou worden uitgebluscht. Meer wezenlijke rampen vervingen welhaast deze kwaadspellende voorteekens.
Hoedanig was, te dezen tijde, het staatkundig tafereel van ons vaste land? Het somberste, het schrikwekkendste, waarvan de Geschiedenis de gedachtenis bewaard heeft. De Chorasmins, uit Karisin opgebroken, hadden Azië geplonderd, de Christenen in Palestina uitgeroeid, en verscheiden provinciën in eene woestijn veranderd. Het rijk van Konstantinopel, door den burgerkrijg ondermijnd, helde kwijnende naar zijnen val. Frankrijk, onder philips van valois, gebukt onder de zwaarte der schande van Crecy, betreurende het verlies van de bloem zijner helden, door de Engelschen vernield, zag zich reeds tot het uiterste gebragt. Duitschland was het tooneel der bloedigste regeringloosheid, zoo wel als Venetië, Rome, Napels en Florence. Het was de Eeuw der gruwelijkste verraderijen; het was de Eeuw der grootste euveldaden: het werd ook de Eeuw der zwaarste geesels.
De onkunde, gepaard met angst en een grof bijgeloof, stelde, in dit beschreijenswaardig tijdperk, alle menschelijke voorzigtigheid te loor. Onbekend waren nog alle de maatregels, sedert, met zoo veel wijsheid, uitgedacht, ter beteugelinge van den voortgang der besmetting, die hare woede, over alle deelen des aardbodems, onbelemmerd verspreidde; van het eene land sloeg zij tot het andere over, zonder dat men er op bedacht was, den minsten hinderpaal daar tegen te stellen, zoo min als proefdagen (quarantaines), liniën (cordons) van soldaten, of eenige der middelen, welke, heden ten dage, door het burgerlijk bestuur van beschaafde natiën, zoo krachtdadig

{==777==} {>>pagina-aanduiding<<}
worden te werk gesteld. Onze voorouders, ingenomen met de valsche leer der onzigtbare ligchaampjes (doctrine corpusculaire), geloofden, dat er geen tegenstand kon geboden worden aan den voortgang der besmetting, even weinig als aan dien der wolken, onweders en verhevelingen. De meesters in de subtile wetenschap, de dwaling van democritus hebbende overgenomen, schreven aan de ontbinding van eenige der hemelsche werelden de pestziekten toe, welke de onze teisteren. - Zie hier eene getrouwe, maar schrikwekkende opgave der onberekenbare onheilen, welken zulke vooroordeelen allerwegen lieten voortplanten:
In Perzië overleefde naauwelijks een derde gedeelte der menschen de groote sterfte. Alle de inwoners van Caramanië en Cesarea stierven. Te Gaza bezweken tweeëntwintig duizend in twee maanden. Het Eiland Cyprus werd bijkans geheel ontvolkt. In Azië vervolgde de verdervende geesel de vlugtenden, achterhaalde ze, en deed hen omkomen, verre van hun vaderland, hunne familiën en vrienden; niets dan lijken zag men op de wegen en in de Caravansera's; de steden geleken naar kerkhoven; de gestorvenen werden door stervenden ten grave gesleept. ‘Deze besmetting,’ schrijft ameilhou, ‘tastte niet slechts de menschen aan; zij viel op de dieren, en vervolgde, tot in hare holen, de ratten en muizen.’ Deze laatste trek, hoewel snaaksch, en, als zoodanig, de majesteit der Geschiedenisse onwaardig, dient ten minste tot schildering van de uitgestrektheid van het kwaad.
Nog treuriger en smartelijker was het schouwspel in Egypte. Onder de regering van hassan, verloor dit land, in dat zelfde zoo vernielende, zoo schrikwekkende jaar 1347, de helft zijner bevolking Te Cairo bliezen, dagelijks, tienduizend menschen den laatsten adem uit. Volgens de getuigenis van den Arabischen Historieschrijver aboulmahasen, aangehaald door den Heer de guignes, ‘droeg men de lijken op tafels, ladders en planken, en wierp ze in groote kuilen, te dien oogmerke gegraven.’

{==778==} {>>pagina-aanduiding<<}
De verbijsterde Egyptenaars verbeeldden zich, dat booze geesten, van onder de puinhoopen van oude steden opgekomen, den dampkring besmet hadden, en er op toeleiden, het menschdom te verdelgen. De landbouw stond stil. Vervolgens werd Egypte van een' zoo zwaren hongersnood bezocht, dat de menschen, der Pest ontkomen, de gestorvene dieren te lijve sloegen, ja moeders hare eigen kinderen aten. Van zoo vele onheilen bestreden, boog het volk te gereeder den hals onder het juk van eene buitenlandsche krijgsmagt, welke hetzelve als eene kudde vee regeerde.
Met gelijke woede doorliep deze verschrikkelijke geesel alle de westersche landen, en maaide, op zijnen togt, het derde gedeelte der bevolking af. Overal zag men niets dan rouw en lijkstaatsiën. De ramp deed de hoofden draaijen, verbijsterde het verstand, en verwekte overal geduchte, hoewel ingebeelde, vijanden. Een eenzaam reizende werd voor den Antichrist gehouden; rondom zich bespeurde men niets dan afzigtige spooksels, in eene dreigende houding zich ginds en herwaarts bewegende. Te midden der diepste stilte, troffen de wonderlijkste, de vreemdste geluiden, onophoudelijk, de ooren der kranken. - Men verwondere zich niet over zulk een verhaal. Die lastige ruischingen, die ijsselijke concerten, waren insgelijks de toevallen der Attische Pest geweest, ten tijde van den Peloponnesischen oorlog; toevallen, door den Dichter lucretius in deze woorden geschilderd:

Perturbata animi mens in moerore metuque 
Triste supercilium - - - 
Sollicitae porro plenaeque sonoribus aures. 

In het tijdperk, daar wij thans van spreken, droomde men van niets anders dan van vuurregens, waarmede de verbranding van het heelal eenen aanvang moest nemen. Men commentarieerde de stelsels der aloude Grieksche wijsbegeerte, van vele Kerkvaders aangenomen, rakende het einde der wereld. Eene plaats uit de Openbaring van Joan-
{==779==} {>>pagina-aanduiding<<}
nes, belagchelijk verklaard, versterkte nog deze bijgeloovige angsten. De rimpels der grijsheid zag men op het gelaat der Nature gedrukt; en men geloofde, dat het vuur, het eerste der hoofdstoffen, naar het gevoelen van pythagoras, het laatste zijn zou, welk in het groot al terugkeerde, om mij van sacramentéle uitdrukkingen te bedienen, na deze verbranding van den aardkloot. Gebeurde het, dat eene dier zwavelachtige uitwasemingen, gemeenlijk bij den naam van vallende (of verschietende) starren bekend, in den nacht, den gezigteinder kliefde, straks verbeeldden zich dan de aanschouwers, van schrik zamenkrimpende, dat de harmonie der hemelen zou verbroken worden, en dat de starren, door de hand des Almagtigen geschokt, het onmetelijke werk der scheppinge in asch zouden doen verkeeren.
Droefheid en angst was niet het éénige gevoel, welk de gemoederen beheerschte; nog levendiger deed zij aldaar godsdienstige denkbeelden ontstaan. Te midden van zoo vele wederwaardigheden, bewees de mensch, dat hij met het zegel der onsterfelijkheid bestempeld was: en dit is eene van de, door de Oostersche en Westersche Historieschrijvers, best bevestigde waarheden. Christenen, Joden, Muzelmannen, Afgodendienaars vertoonden om strijd de treffendste proeven van godsdienst. In het westen ontdeed men zich van zijne bezittingen ten behoeve der kloosters; en dit was de oorsprong van derzelver buitensporige rijkdommen. Geheel Frankrijk geleek naar een Thebaïs, gelijk ook Duitschland en Italië. Niets anders hoorde men, dan boetgeschal en klagten, doormengd met zuchten en tranen; men sloeg zijne oogen niet ten hemel, dan om er onheispellende voorteekens te lezen; men verwachtte, zoo als reeds gezegd is, het vallen der starren; men zou gezegd hebben, dat de natuur, op een stel en sprong, in den bajert stond terug te keeren, en dat de geduchte bazuin, wier geschal, ten eenigen dage, de asch van alle geslachten zal in het leven herroepen, in de ooren der door schrik verbleekte volken klonk. Allen hielden het gezigt op het graf gevestigd, en bereidden zich om te verschijnen voor

{==780==} {>>pagina-aanduiding<<}
den ontzaggelijken regterstoel der Godheid. De krijgslieden, met hunne zaligheid onledig, zagen af van de vleijende denkbeelden van oorlogsroem; land- en akkerbouw stonden stil; er was geene zamenleving, en allerwegen zag men niets dan troepen mannen en vrouwen, die zichzelven geeselden en het ligchaam verscheurden, om de hemelsche wraak te ontwapenen.
Schrikwekkende waren de onheilen, en toereikende om deze buitensporigheden der verbeeldingskracht te regtvaardigen. De ziekte bespotte, als 't ware, alle geneeskunst; men had zich slechts aan zijn droevig noodlot te onderwerpen. Eene verscheurende hitte verteerde de zieken, en de brand fonkelde in hunne maag, even als in eenen oven. Te Londen telde men vijftigduizend slagtoffers, zestigduizend te Florence, negentigduizend te Lubek; in Denemarken waren de steden en velden bijkans verlaten. De Groothertog van Rusland, semen ivanovitch, stierf aan de Pest, in den ouderdom van zesentwintig jaren. Pleskow, Novogorod, Wladimir, en vele andere steden van dat toenmaals woeste en barbaarsche rijk, verloren het grootste gedeelte hunner inwoneren. Alleen uit het Hôtel-Dieu te Parijs werden, dag aan dag, over de vijfhonderd dooden begraven. Venetië zag zich van bijkans alle zijne burgers ontbloot. Het getal der Edellieden van den Grooten Raad werd, van twaalfhonderdvijftig, tot op driehonderdtachtig verminderd. De Doge andreas dandolo, verschrikt van de eenzaamheid zijns Vaderlands, lokte uitlanders naar Venetië, en schonk hun de gunstigste voorregten. Er stierf een derde gedeelte der bewoneren van Zwitserland.
Zelfs werd IJsland van de zwarte Pest niet verschoond; de opgezetenen van dit Eiland waren genoodzaakt, zich naar de hoogste rotsen te begeven, om der verwoestinge te ontkomen. Ook gevoelden de wilden van Groenland de wreede aanvallen van het kwaad, ondanks de soberheid hunner levenswijze en de strengheid van hun klimaat. Zoo in Azië en Europa, als in Afrika, vielen de stervende vogels van

{==781==} {>>pagina-aanduiding<<}
boven uit de lucht. Bij dag verlieten de verscheurende dieren hunne sombere schuilplaats in de bosschen niet ongestraft. Eigenaardig passen de donkere kleuren van den Zanger van de natuur der dingen op dit uitgebreid tooneel van verwoesting:

Nec tamen omnino temere illis solibus ulla 
Comparabat avis, nec noctibus saecla ferarum 
Exibant sylvis: languebant pleraque morbo 
Et moriebantur. 

De stad Damascus, in Syrië, welke, echter, door een verschrikkelijk verschijnsel was bedreigd, drie andere steden in Azië, eenige valleijen in Zwitserland, en het Koningrijk Grenada, in Spanje, werden van den geesel verschoond; en evenwel zag Andaluzië, als 't ware door eene onverklaarbare grilligheid, zijne geheele bevolking afmaaijen.
Algemeen was de ontsteltenis, met eenige weinige uitzonderingen: want, te midden der verschrikkelijkste omwentelingen, moet de mensch altijd, op de eene of andere wijze, zich onderscheiden, en, vernederende tegenstellingen opleverende, zelfs op de puinhoopen der wereld als 't ware dartelen. In verscheiden steden van Italië, indien wij bocatius mogen gelooven, leefden de rijke lieden, om zich te verstrooijen of te verdooven, als sardanapalussen; zij dachten, ‘dat drinken, zingen, alle zijne lusten te voldoen, en zorg noch vrees te hebben, het beste geneesmiddel was, hetwelk men der besmettinge konde tegenstellen.’ Niet zoo gelukkig slaagden zij evenwel als de Bernsche jeugd; waarvan straks nader. Een enkel oogenblik ontnam hun die luidruftige vrolijkheid, en de lagchende beelden, met welke zij zich met zoo veel kunst omringden, werden in de schaduwen des doods verdonkerd; waardige straffe dezer met bloemen gekroonde gasten, die, al stoeijende, deze groote sterfte tartten, welke het heelal ontvolkte. - De Raad van Bern, om de jeugd af te trekken van de treurige denkbeelden, die alle gemoederen ont-
{==782==} {>>pagina-aanduiding<<}
zetteden, zond dezelve, van eene talrijke bende toonkunstenaars begeleid, naar de schoone vallei van Simmenthal. ‘Laat hij, die boete doen wil,’ riepen de jonge lieden, ‘liever deel nemen aan onze feesten, en zich met ons verblijden, der algemeene sterfte te zijn ontkomen!’ Meer deed, waarschijnlijk, de gelukkige invloed van het klimaat, om hen te redden, dan het hulpmiddel van muzijk, danspartijen en veldvermaken.
Het volk, even als hadde de zwarte Pest geene genoegzame slagtoffers tot zich genomen, aan de Joden de rampen der natuur wijtende, viel allerwegen op hen aan, in Frankrijk, Duitschland, Boheme, Italië, Engeland en Zwitserland, en vermoordde of verbrandde hen zonder mededoogen. Een groot getal dier rampzaligen, die altijd vreemdelingen blijven op den grond zelven, op welken zij het aanwezen ontvangen, verbrandden zichzelven in de vervoering van woede en wanhoop, na alvorens hunne vrouwen en kinderen vermoord te hebben. De onverzettelijke verkleefdheid der Joden aan den Godsdienst van mozes werd beschouwd als eene der oorzaken van den toorn des Hemels; wordende, daarenboven, deze ongelukkigen beschuldigd, de bronnen, fonteinen en putten vergiftigd te hebben: eene lompe, ongerijmde beschuldiging, doch zeer geschikt ter ontstekinge van de gramschap eener menigte, te wreeder naar gelange zij onkundiger was.

De vlugt van Karel II, koning van Engeland, na den slag van Worcester.

(Hoofdzakelijk volgens zijn eigen verhaal.)

Koning karel I werd onthoofd te Whitehall, op den 30sten van Louwmaand 1649, in zijn negen-en-veertigste jaar, na eene regering van vier-en-twintig jaren, wreedelijk ontrust door bijgeloof, dweeperij en partijschappen. Karel II, zijn zoon, eerst in Holland, daarna te Jersey den storm ontweken, begaf zich vervolgens naar Schotland, alwaar cromwell, als

{==783==} {>>pagina-aanduiding<<}
Generaal van de troepen der Engelsche Republiek, tegen de Koningsgezinden optrok, die hij versloeg te Dunbar, in 1650. Te Scone gekroond, begaf zich karel stuart naar Engeland, nam eene stelling te Worcester, waar cromwell hem eenen veldslag leverde, die weldra 's Vorsten aanhangers overhoop wierp, en hemzelven tot de vlugt noodzaakte, van slechts weinige vrienden vergezeld. Deze beroemde slag, die den Protector verzekerde van hetgene hij zijne kroon-genade (crowning mercy) noemde, werd geleverd op den 3den van Herfstmaand 1651, den verjaardag van dien van Dunbar, dag van onheil voor 's Prinsen ontwerpen, als welke in weinige uren voor langen tijd de opgevatte hoop vernietigde, den troon zijns vaders te herwinnen. Wij laten hier het belangrijk verhaal volgen van 's Vorsten ontkoming na het noodlottig gevecht, grootdeels volgens hemzelven.

Karel II had den slag verloren, aan welks uitkomst zijn lot hing. Er bleef hem slechts over, zich in veiligheid te stellen voor de vervolgingen eens onverzoenlijken vijands. Te Londen zelve dacht hij, dat de waakzaamheid der Republikeinen het ligtst zou te verschalken zijn. Dit ontwerp was hagchelijk; ook deelde hij het alleen aan Lord wilmot mede. Men telde thans den 3den September; het was zes uren des avonds; er schoot nog maar een half uur voor zonne-ondergang over, en dien dag legden de Vorst en zijne vrienden, die hem, getrouw gebleven, op zijne gevaarlijke vlugt vergezelden, nog ruim acht uren gaans af, en hielden eerst stil aan eene vrij aanzienlijke landhoeve, genaamd White-Lady, niet ver van Tong - Castle, waar zij in alle haast brood en kaas aten. Vijf broeders, met name penderell, bewoonden deze hoeve, en vonden voornamelijk hun bestaan in het houtbakken. Men kon zich slechts een oogenblik te dezer plaatse ophouden: drieduizend man ruiterij vertoonden zich op geringen afstand; maar deze ruiters waren van 's Konings aanhang. Zij vlugtten in wanorde, gevoerd door den Kapitein lesley. De vrienden van den Vorst raadden hem, zich aan het hoofd dier bende te stellen, en zijn best te doen om naar Schotland door te slaan. Karel, met zijn gansche leger geslagen, hield zich niet veilig met een deel der wrakken van dat ontmoedigd ligchaam. Hij zeide zelfs met grond, dat degenen, die zich niet geschaamd

{==784==} {>>pagina-aanduiding<<}
hadden zijne belangen te verraden, toen zij in slagorde stonden geschaard, gewis geen stand zouden houden in den toestand, waarin zij zich thans bevonden.
‘Deze ontmoeting,’ zegt de Vorst, ‘bepaalde mij te sterker, om, zonder vertoef, naar Londen te vertrekken, te voet, onder het mom van een boer, gekleed in een slecht wambuis van beestenvel, een groen kamizool en linnen broek: dus kleedde ik mij op de hoeve White-Lady; ik liet tevens mijne haren snijden, en, opdat niemand de kleederen mogt vinden en herkennen, welke ik tot hiertoe gedragen had, wierp ik die in het heimelijk gemak des huizes.’
Karel vertrok dan, te gelijk met Lord wilmot; zijne overige aanhangelingen gingen zich vereenigen met de drieduizend ruiters in den omtrek. De twee vlugtelingen spraken eene bijeenkomst te Londen af, voorondersteld dat zij dit konden bereiken; daarna gingen zij van malkander. Wilmot, groot en zwaar, begaf zich te paard; de Vorst verkoos, om meerdere veiligheid, slechts te voet te reizen.
Onder dit alles werden lesley en zijne bende, door eenen troep ruiters van het Parlement, op omtrent drie uren afstands van White-Lady, aangevallen, en in de pan gehakt.
Karel, zoodra hij zich verkleed had, vertrouwde zijn leven aan een' der vijf broeders penderell; het was richard. Deze boer was katholiek, en, even als alle de lieden van deze belijdenis, vijand der standgrijpende omwentelinge; en, hetgeen hem in de tegenwoordige omstandigheid van groot nut kon doen zijn, hij kende eene menigte van holen, in welke de vervolgde priesters langen tijd waren genoodzaakt geweest zich verscholen te houden.
Den volgenden dag, 4 September, bereikten richard en karel een naburig bosch, waarbij zij gingen nederzitten, alvorens er in te gaan; toen zij van verre eenen hoop ruiters zagen, die hun toeschenen van nieuwe ligting te zijn. Er viel niet te beraden. Zonder tijd te verliezen, wierpen zich de Vorst en zijn leidsman in het bosch, waar zij den ganschen dag zonder voedsel en zonder hulp moesten doorbrengen. Het stortregende; en, zoo de regen de twee reizigers zeer ongemakkelijk viel, hij diende om hen te bewaren voor de nasporingen, welke de ruiters niet zouden verzuimd hebben op de plaatsen te doen, die hun ten schuilhoek strekten. Daar was

{==785==} {>>pagina-aanduiding<<}
het, dat de Vorst, met den getrouwen richard overleggende, overtuigd werd van de onmogelijkheid om Londen te bereiken. De gevolgen zijner onderneming deden hem schrikken; hij zag er zoo veel gevaar in, dat hij, ten laatste van oogmerk en weg veranderende, het besluit nam de Saverne over te steken, om het land van Wallis in te gaan, en vandaar te Swansey of in eenige andere min belangrijke haven te komen. Hij hoopte, dat, door middel van den handel, dien men met Frankrijk dreef, het hem gemakkelijk zou vallen, de zee tusschen hem en zijne vijanden te stellen.
Zijn toestand werd hoe langer hoe hagchelijker; de vrees, de hoop en partijzucht deden bijna de gansche natie belang stellen in zijne ontdekking, en de minste onvoorzigtigheid zijner vrienden kon hem doodelijk worden.
Zie daar hen, met het vallen van den dag, uit het bosch ten voorschijn gekomen, reizende onder allerlei bezwaren, hunne schreden rigtende naar de Saverne, en bijna zeker van die te zullen oversteken met eene pont, tusschen Bridgeworth en Shrewsbury aangelegd. Digt bij een' molen gekomen, werden zij ontdekt door den molenaar, die voor zijne deur in een zeer levendig gesprek was met eenige personen van zijne buurschap. ‘Wie daar?’ riep de molenaar met eene dreigende stem. Penderell, vreezende, dat de uitspraak van den Vorst, welke zeer van die des lands verschilde, mogt argwaan inboezemen, belastte zich met het antwoord. ‘Wij zijn hier uit de buurt,’ zeide hij, ‘en gaan naar huis.’ - ‘Zoo gij uit de buurt zijt, ‘hernam de molenaar, ‘komt dan binnen!’ Deze noodiging was geenszins geruststellende; hij voegde er bij, hetgeen zulks nog minder was: ‘Sta, of ik sla u de hersens in!’
Gelukkig voor de twee vlugtelingen, bezweek eene deur, die op eenen heuvel uitkwam, voor de pogingen van richard. ‘Wij namen de vlugt,’ zegt karel; ‘maar, de molenaar aan het schreeuwen slaande van houdt den dief! sprong eene menigte volks, die ik voor een rot soldaten hield, eensklaps den molen uit, en liep op ons toe. Wij versnelden onzen loop, gaande zonder omzien dwars door moerassen en grachten, wadende in het slijk en water tot aan den middel toe. Eindelijk, uitgeput door vermoeijenis en niet meer kunnende, klauterden wij over eene hegge, en gingen achter dezelve op den buik liggen, om te hooren, of men ons nog vervolgde.’

{==786==} {>>pagina-aanduiding<<}

Zij hoorden niets; zij bereikten eindelijk de oevers van de Saverne; zij kwamen aan een dorp, waarin richard eenen grijsaard kende van de partij des Konings, met name wolfo of wilfo. Richard kon hem niet overhalen zijnen reismakker eene schuilplaats te verleenen, zonder hem te ontdekken wie hij was. De dag was op het punt van aan te breken. Er viel niet te bedenken: karel vertrouwde zijn geheim, en bij gevolg zijn leven, aan den vriend van richard, die, hem ontvangende, zeide: ‘Het ontrust mij zeer, uwe Majesteit hier te zien; twee kompagniën militie, in de ommestreken opgerigt, zijn belast met de wacht over de pont op de Saverne: zij zoeken u met inspanning; zij onderzoeken met naauwgezette oplettendheid al wat zich vertoont; en wie het voorkomen van vlugten heeft, kan zeker zijn van gevat te worden. Ik bega de roekeloosheid niet van u mijne kelders aan te bieden; allen zijn ze bekend. Ik heb slechts nog één middel om u te bergen, en dat middel is zeer onzeker; het is, op mijn' hooizolder te klimmen, en u daar, zonder gerucht, onder een hoop stroo te versteken.’
Karel had twee dagen en twee nachten doorgebragt zonder eten, en zelfs zonder slapen; hij had slechts den tijd eenig voedsel te nemen, en, betuigende, gelijk hij zelf zegt, veel meer vertrouwen dan hij inderdaad bezat, begaf hij zich op den hooizolder. De zoon van wilfo werd in het geheim genomen, en verried het niet.
Zoodra het nacht was (het moet den 5 September geweest zijn) beraadslaagden de wilfo's en karel over het plan om den anderen oever der Saverne te bereiken: de uitvoering scheen onmogelijk. Men moest besluiten op zijne schreden terug te gaan; men moest wederkeeren naar White-Lady, bij de getrouwe penderells. In den nacht van den 6den op den 7den September, begaven zich de twee reizigers zonder ongeval derwaarts. De broeder van richard was terug: hij had wilmot in veiligheid gebragt bij eenen vriend, genaamd whitgrave, van Wolverhampton, omstreeks drie uren van White-Lady. Karel vond bij de penderells een' katholieken uitgewekene, die Majoor bij zijne armee geweest was: hij heette careless. Men hield raad, en de gebannenen besloten den dag van den 7den door te brengen in de uitgebreide holte van eenen ouden eikenboom, te midden eener breede vlakte, vanwaar het hun gemakkelijk zou vallen tot op eenen

{==787==} {>>pagina-aanduiding<<}
grooten afstand rondom zich te zien. Het is deze boom, dien men naderhand den Koninklijken Eik heeft genoemd, en dien de beroemde halley vereeuwigd heeft, door zijnen naam aan een gesternte te geven. Al de voorraad voor dien dag bepaalde zich tot brood, kaas en bier. Ook waren dit geringe maal en deze gebrekkige schuilplaats nog gedurig op het punt van wreedelijk ontrust te worden; er verliep geen uur, dat de twee ongelukkigen geene soldaten zagen gaan en komen, die in de bosschen, heggen en struiken zochten, ten einde daar eenige belangrijke ontdekking te doen.
Zoodra de nacht gekomen was, begaf zich karel met zijnen getrouwen richard naar het huis van whitgrave, op den weg naar Londen, waar wilmot zijne toevlugt had genomen. De Vorst zond dezen Lord naar den Heer lane, die afgezonderd leefde te Bentley, in het Graafschap Strafford, en wiens zoon Kolonel in zijnen dienst was geweest; hij liet naar de middelen vragen, om veilig naar Londen te komen. ‘Mijne zuster,’ antwoordde de Kolonel, ‘gaat, anderhalf uur van Bristol, de bruiloft van hare nicht bijwonen; de Koning, wel verkleed, kan voor haren bediende doorgaan, en het rijtuig te paard volgen.’ Karel nam den voorslag aan, en, vergezeld van wilmot en de vijf broeders, die hem zoo groote verkleefdheid betoonden, kwam hij bij den Kolonel lane. Het was daar, dat hij de proclamatie las, die duizend pond sterling (f 11000) beloofde aan dengenen, die hem zou uitleveren, en aan hoogverraad schuldig verklaarde al wie hem eene schuilplaats zou verleenen. Hij nam de liverei van Mejufvrouw lane aan, en sloeg met haar den weg naar Bristol in. Ongelukkig verloor, gedurende deze reis van vier of vijf dagen, zijn paard een der hoefijzers: men was genoodzaakt, zich in het naaste dorp op te houden; en, terwijl hij den hoefsmid hielp, vroeg hem de Vorst, op lakkeis-wijze, of hij eenig nieuws wist? - ‘Neen,’ zeide de hoefsmid, ‘ten zij dat die schurken van Schotten geklopt zijn.’ - ‘Heeft men,’ vroeg karel, ‘eenige Engelschen met hen genomen?’ - ‘Ik weet het niet,’ hield de kunstenaar aan; ‘maar ik weet wel, dat men dien dubbelen schurk
karel stuart nog niet heeft weten te krijgen.’ - ‘Gij hebt gelijk,’ hernam karel; ‘dat is wel een schelm, en die vrij meer verdient opgehangen te worden dan alle zijne medestanders.’ - ‘Ha, beste maat! brave jon-
{==788==} {>>pagina-aanduiding<<}
gen!’ riep de hoefsmid met hartelijkheid, hem in zijne armen drukkende, dien hij daar even met zoo fraaijen naam bestempelde!
‘De brave jongen,’ zegt karel in zijn verhaal, ‘was in het geheel niet op zijn dreef! Ook verwijderde zich de gewaande lakkei, zoodra de hoefsmid zijn werk verrigt had, ten allerspoedigste, en vervolgde zijnen weg.’
De Kolonel keerde den vierden dag terug. De Vorst en zijne edelmoedige geleidster kwamen aan in het huis van Mevrouw norton, alwaar de eerste, dien karel ontmoette, was Doctor gorges, een zijner eigen kapellaans, die hem niet herkende.
De gewaande william jackson werd den bottelier des huizes aanbevolen als een oppassend bediende, voor wien men eenige zorg moest dragen, omdat hij de derdendaagsche koorts had. Deze bottelier, wiens naam was pope, was in zijne jeugd in dienst geweest bij een kamerpagie van karel I. Des anderen morgens, onder het ontbijt, gaf een man, die zich bij de bedienden bevond, hun eene beschrijving van den veldslag van Worcester, met zoo groote naauwkeurigheid, dat de Vorst, hem voor eenen soldaat van cromwell nemende, hem deed vragen, hoe hij deze bijzonderheden zoo wél kende. - ‘Omdat ik,’ zeide hij, ‘onder de Gardes van den Koning gediend heb.’ - ‘Gij kent hem dan?’ hernam de een of ander. - ‘Wat!’ zeide hij, ‘of ik hem ken? Het is een zeer lang man; hij mag wel drie duim grooter zijn dan william jackson.’ - Jackson was niet al te zeer voldaan over deze vergelijking, die hem veel naauwkeuriger kon doen opnemen, dan hij verlangde.
Een ongeluk komt zelden alleen, zegt men; en dit bevestigde zich. Zoo als hij de kamer uitging, ziedaar! vertoont zich niet de goede pope, die hem met eene buitengewone opmerkzaamheid beschouwt, en vol verbaasdheid staan blijft?
‘Ik zag mij herkend,’ zegt de Vorst, ‘en, mij verlatende op het goed getuigenis, dat men mij gegeven had, besloot ik hem een volkomen vertrouwen te schenken. Pope was doordrongen van de levendigste erkentenis. De heer en vrouw des huizes, zeide hij mij, zijn heel goede menschen; maar zij hebben bij zich de grootste schelmen, die in Grootbrittanje zijn.’
Karel haastte zich om ten allereerste dit huis te verlaten;

{==789==} {>>pagina-aanduiding<<}
maar pope zocht te vergeefs te Bristol naar een schip, dat zeilree lag naar Spanje of Frankrijk. In deze netelige omstandigheid, begaf zich de Vorst naar Brent, en vervoegde zich bij den Kolonel françois windham van Dorsetshire, ijverig voorstander van de Koninklijke familie, te wiens huize hij Lord wilmot wederom aantrof. Windham vroeg den Vorst verlos om het geheim te mogen vertrouwen aan zijne moeder, zijne vrouw en vier zijner bedienden, voor wier getrouwheid hij hem instond. Hij deed het, en dit zoo belangrijk geheim werd niet verraden.
Windham vertrok ten spoedigste naar Limes, in het Graafschap Dorset: hij haalde hier eenen koopman over, karel naar Frankrijk te doen brengen, terwijl deze in de naaste herberg den uitslag der onderhandelinge afwachtte; maar de koopman kon den eigenaar van het schip niet bewegen, daar deze argwaan opvatte, en hij zich niet durfde bloot geven.
Het gebeurde, dat deze dag een kerkdag was. Een dweepende wever, die in het leger des Parlements gediend had, predikte tegen karel stuart, in eene kapel, tegenover de herberg, waar de Koning zich bevond. Een hoefsmid bezag de ijzers van zijn paard, (waarop de Koning gekomen was van Kolonel lane) in de hoop van hieraan eenig werk te vinden. Hij zeide aan den herbergier, dat een der paarden kwam uit de noordelijke provinciën, zoo als hij beweerde aan het maaksel der ijzers te kunnen zien. Deze begaf zich naar de kapel, en sprak er, na de preek, van met verscheidenen van zijne kennis, tot het gesprek kwam ter ooren van den prediker, die verklaarde, dat de ruiter geen ander kon zijn dan karel stuart. Hij begaf zich terstond met een' geregtsdienaar naar de herberg, en, de vreemdelingen vertrokken vindende, stegen zij te paard, om ze te vervolgen.
Intusschen, op zijn' terugtogt naar Kolonel windham, hield zich karel verscholen in de nabuurschap van Salisbury, te Heale, bij een' geregtsdienaar, genaamd hyde. Hij was gelukkig genoeg, toen hij zich derwaarts begaf, niet aangehouden te worden door een regiment ruiterij, met welks officiers hij eenigen tijd zamen ging.
Philips, die te Salisbury was, huurde een vaartuig, waarop het andermaal onmogelijk werd zich in te schepen. Eindelijk vond Kolonel gunter, Edelman van Sussex, te Sho-
{==790==} {>>pagina-aanduiding<<}
reham een klein schip, dat met steenkolen geladen was. Aldaar vond, in gezelschap van philips, Lord wilmot en gunter, stuart eindelijk het middel om zijne vijanden te ontsnappen. Hij ontscheepte te Fekamp, nam den weg van Rouaan, en begaf zich vandaar naar Parijs, waar hij ontvangen werd door de Koninginne-Moeder; om niet, dan na verloop van negen jaren, (1660.) in het vaderland en op den vaderlijken troon terug te keeren.
Zeer opmerkelijk is het, dat meer dan veertig personen van beide sekse kennis droegen van het geheim zijner vlugt, zonder het te hebben verraden.





Kerkelijke aanspraak op den dankstond van den 18 november, 1814.

Door Freerk Hoekstra, Leeraar der Doopsgezinde Gemeente te Harlingen (*).

Waarde Landgenooten! Geëerde Hoorders!

Een jaar geleden, zagen wij den geweldigen vloed, die bijkans geheel Europa overstroomd, en ook dit Land had ingezwolgen, eindelijk in zijne woede gestuit, met slijk en modder beladen, terugkeeren. Een jaar geleden, zagen wij de uitheemsche benden, de ellendige werktuigen van onzen Onderdrukker, verschrikt en verlegen, in de grootste wanorde, met overhaasting vlugten. Die zelfde benden, welke een' zoo langen tijd gewoon waren den schrik en de overwinning vooruit te zenden; die wij ook hier zoo menigmalen in eene trotsche houding hadden zien binnentrekken, en als onze meesters moesten ontvangen; zij, die slechts hadden te bevelen, en wij niet anders te doen, dan gedwee te gehoorzamen: die zelfde benden waren nu hier, gelijk elders, overgelaten aan de genade

{==791==} {>>pagina-aanduiding<<}
van het getergde volk, dat zoo langen tijd van hunne genade had afgehangen.
Welk een verbazende ommekeer van zaken! Wij konden naauwelijks gelooven, hetgeen wij hoorden en zagen; naauwelijks gelooven, dat het dezelfde krijgslieden waren, die voorheen de geheele wereld van de magt hunner wapenen deden gewagen, onweerstaanbaar en onverwinnelijk schenen, en nu in arren moede zich lieten ontwapenen, bespotten en wegjagen. Wat is (moesten wij dikwijls bij dit gezigt uitroepen) wat is toch de mensch! wat menschelijke magt en grootheid! Een handvol stof, dat wegstuift voor een' dwarlwind.
Ondertusschen juichten alle weldenkenden bij deze gebeurtenis, als over den dageraad van onze verlossing, die ook welhaast, na nog eenige wanhopige stuiptrekkingen van den algemeenen vijand, in voller glans te voorschijn kwam. En gelukkig, mijne Stadgenooten! die eerste uitbarstingen van het lang verkropte leed, die eerste schokken van eenen onverwachten overgang uit den diepsten staat van vernedering tot dien der vrijheid, hebben hier ter stede geene verwoestingen van eenig belang, gelijk anders wel te vreezen was, aangeregt. Schoon al een hoop van kwalijkgezinden mogt dreigen, meenende zijne vreugde te moeten ontlasten in baldadige beleedigingen en vernielingen, hij is in bedwang gehouden of spoedig gestuit, en de goede orde bewaard gebleven. Wij kunnen niet nalaten, deswege den goeden geest en het moedig beleid der toenmalige bevelhebbers onzer gewapende burgermagt, onze eenigste sterkte in dit woelig en met de daad gevaarlijk tijdstip, nogmaals openlijk te roemen. Zelfs hebben de vlugtelingen, onze vorige overweldigers, zoo veel ons bekend is, alhier geene wreede mishandelingen ondergaan. Des te aangenamer is nu voor ons de gedachtenis dier heugelijke dagen.
Een jaar geleden werden in de Hosplaats de eerste stappen gedaan tot eene openbare afschudding van het vreemde juk, dat wij duslang weerloos en zuchtend gedragen hadden. Eenige vaderlandsche Mannen, bezield met den ouden moed onzer Vaderen, die het magtige en dwangzieke Spanje afzwoeren, vatteden onversaagd, in dien storm van verwarring en onzekerheid, de slingerende roerpen der regering aan, om de ranke kiel voor vergaan te behoeden, of tegen nieuwe stormen van binnen en van buiten, ware het mogelijk, te beveiligen, al kon-
{==792==} {>>pagina-aanduiding<<}
den zij vooreerst niet anders doen, dan den zinkenden bodem op eene nabijzijnde droogte te zetten, met oogmerk om, bij gunstiger weder, denzelven vandaar in eene veilige haven te brengen tot verdere herstelling. Dit was met de daad eene onderneming, zoo stout als gevaarlijk; want, kon dezelve niet schielijk genoeg worden uitgevoerd, voor dat het getij kenterde, of de wind draaide en uit een' anderen hoek begon op te steken, dan stond het geschapen, dat het wrakke schip, met zijne nieuwe stuurlieden en al het overgebleven volk, geheel verloren ging. - De God, die over winden en zeeën gebiedt, die ook bij de geweldigste staatsorkanen geen ledig aanschouwer is, maar op zijn volk met ontfermende liefde nederziet, heeft dit onheil verhoed. De God, die onze Vaderen heeft bijgestaan in den prangenden nood, heeft ook de Edelen geholpen, als waren zij van Hem geroepen, gelijk een mozes, die zich aan het hoofd stelde van zijn verdrukte volk, om het te verlossen, toen het nog in de magt van den verdrukker was. De onderneming, in zichzelve altoos roemwaardig, hoedanig ook het lot zich gewenteld had, werd met den gelukkigsten uitslag bekroond. Veel, M.H., onbedenkelijk veel hing er van af, in welke handen vooreerst de weggeworpen teugels op dat gewigtig tijdstip geraakten. Had niemand der onzen moeds genoeg gehad dezelve op te vatten, onze overheerschers, knersetandende van spijt over hun' waggelenden zetel, zouden
misschien, van den eersten schrik eenigermate bekomen, de verlaten teugels weder aangegrepen, en vastgehouden hebben zoo lang zij konden. In dat geval zou de worsteling veel langer geduurd hebben; de buitenlandsche krijgsmagt in talrijker drommen herwaarts aangerukt zijn; het tooneel des oorlogs op onzen grond verplaatst zijn geworden. En gij beseft ligtelijk, M.H., welke jammeren en bange nooden daaruit ontstaan moesten. Of, bijaldien de vlugtende vijand al niet teruggekeerd ware, om zich in het verlaten bewind dezer Landen te herstellen, eene volslagen regeringloosheid zou dan de plaats der oude verdrukking hebben ingenomen; een kwaad, misschien nog erger dan het ander. Partijschappen zouden ongetwijfeld aan alle kanten het hoofd hebben opgestoken, de gemoederen, van het eerste oogenblik onzer verlossing af, onverzoenbaar tegen elkander verbitterd, geweldige volksberoeringen de openbare en bijzondere eigendommen aangetast, en alzoo

{==793==} {>>pagina-aanduiding<<}
het overschot van onze verzwakte krachten te eenemaal vernield hebben; tot dat de troepen der verbonden Mogenheden, op krijgsmans wijze, aan deze verwarringen een einde maakten
Veel, M.H., onbedenkelijk veel was er aan gelegen, niet alleen dat er dadelijk bij den overgang eenig tusschenbestuur optrad, maar ook, uit hoedanige personen hetzelve werd zamengesteld. Waren het lieden geweest, die, door lage partijzucht gedreven, het vuur der oude twisten hadden aangestookt, de brand zou onuitbluschbaar geworden zijn; of, waren zij alleen vooruit gesprongen om in troebel water voor hun eigen belang en grootheid te visschen, men had op geene rust en algemeene welvaart, op geene vastheid van bestuur kunnen hopen; de staat der zaken zou gedurig in eene onrustige en vlottende beweging gebleven zijn. Maar, gelukkig! zij, die het eerst toesprongen om het roerloos schip van staat te bergen, waren mannen van karakter, mannen van verstand en beleid zoo wel, als van moed; vrienden van en vrede, vrienden van het algemeen behoud en geluk, en vijanden van eene nieuwe zoo wel, als van de oude overheersching. Dezulken waren het, die hun eigen leven (want niets minder was er mede gemoeid, indien de toen nog onzekere poging mislukt ware) in de waagschaal stelden, liever dan, onder werkelooze bekommeringen en lijdelijke klagten, het Vaderland ter prooije van een wis verderf te laten.
Nu kreeg de Omwenteling welhaast een' geregelden loop, zonder schokken; nu bleef de inzameling en uitkeering der geldmiddelen niet zonder toezigt en doelmatige beheering; nu kon in alle deelen de openbare orde gehandhaafd worden; nu had de ontwaakte vaderlandsliefde een algemeen punt van vereeniging; nu werd de vlugt van den vijand verhaast, ziende hij de onmogelijkheid van zijn vorig gezag hier te lande op nieuw in handen te krijgen; nu kon oranje veilig ingeroepen worden en op den vaderlandschen grond terugkeeren, nadat reeds daartoe de zaken waren voorbereid, en eenigermate de grondslagen gelegd, waarop het volgende staatsgebouw opgetrokken kon worden. En - nu hebben wij den roem, dat wij zelven tot onze bevrijding van het slaafsche juk niet alleen hebben medegewerkt, maar ook grootendeels die bevrijding reeds hadden daargesteld, vóór de aankomst der vreemde hulp.
Vaderland en oranje hebben dan eene onvergetelijke ver-
{==794==} {>>pagina-aanduiding<<}
pligting aan het stout en edel bestaan dier Mannen, welke, nu een jaar geleden, bij de geboorte onzer voorspoedig na dien tijd opgewassen onafhankelijkheid, met vaardige hulp toeschoten. Zij mogen met regt onder de groote Mannen, onder de Grondleggers onzer herboren Vrijheid, geteld worden. Een kemper en zijne medestanders verdienen in de rij te staan naast eenen willem den I. Hunne namen moeten dierbaar zijn bij het tegenwoordig geslacht, en altoos met schitterenden glans prijken in Nederlands jaarboeken.
Gedenkwaardig genoeg is deze dag, waarop dat roemvolle bedrijf verjaart, en vanwaar wij de eigenlijke dagteekening van onze herstelling op de lijst der volken moeten beginnen, om in de vaderlandsche harten feestelijke en dankbare herinneringen op te wekken. Te meer nog, daar gelijktijdig H.K.H., de Gemalinne van onzen geëerbiedigden Vorst, welke beiden onlangs, deze stad met hunne tegenwoordigheid vereerende, door hunne minzaamheid aller harten tot zich trokken, de gelukwenschen ontvangt wegens den dag harer geboorte.
Geeft u dan vrijelijk over aan de heugelijke gewaarwordingen dier groote gebeurtenissen; maar laat alleen eene betamelijke vreugde, die niemand beleedigt, van uwe deelneming getuigen. Zekerlijk heeft de voortgang der Omwentelinge in dit jaar niet in alle opzigten aan de gespannen verwachting der eerste dagen beantwoord. Zekerlijk gevoelen wij nog sterk de naweeën der voorgaande jaren van uitputting en algemeenen rampspoed. Zekerlijk klaagt gij niet zonder grond over de verzwaarde lasten, op de eerste noodwendigheden des levens gelegd, en over de voortdurende bekommering van ouders, (als een overblijfsel van het vorig schrikbewind) die welgeschapen zonen hebben ter wereld gebragt. Maar vergeten wij ook niet de groote zegeningen der verlossing, die, bij onderscheiden plegtige gelegenheden in den loop van dit jaar, u zijn voor oogen gesteld, ook van deze plaats, en nu niet herhaald behoeven te worden. Vergeten wij niet de onmogelijkheid, om, na zulke geweldige kneuzingen, als wij geleden hebben, terstond alle wonden te genezen. De hoop althans op eene verdere verligting kunnen wij voeden; terwijl dezelve, in den vorigen toestand, ons genoegzaam te eenemaal ontnomen was.
Nog eens dan, brengt voor het overige den dag in betamelijke vreugde door. Schoon gij in prachtige vertooningen voor

{==795==} {>>pagina-aanduiding<<}
anderen moet onderdoen, of schoon gij als verstandige huisvaders en huismoeders u verpligt mogt rekenen onnoodige kosten te besparen voor de onvermijdelijke schatting aan stad en land, of voor de dringende behoeften van eigen haardstede en altaar, gij zijt daarom geene mindere voorstanders van Vorst en Vaderland. Niet de uiterlijke vertooningen en teekenen, maar eenvoudige zeden en regtschapen handelingen, bewijzen de verkleefdheid aan een deugdzaam Bestuur. Eenvoudigheid en spaarzaamheid zijn oude vaderlandsche deugden, en die bij de herrijzing van ons Vaderland uit zijne asch niet minder te pas komen of noodig zijn, dan bij de eerste opkomst. Van deze deugden geeft het Vorstelijk Paar zelf, zoo als gij aanschouwd hebt, een voorbeeld, dat navolging verdient. En zonder dit is het:
‘De tering slaat om 't hart, hoe blij de kaken blozen.’
Het heil, eindelijk, welks gedachtenis de feestviering van dezen dag uitlokt, is niet enkel het werk van menschelijk beleid en magt; maar van Hem, die het licht uit de duisternis schept. God heeft groote dingen onder ons gedaan. Hem komt bovenal de roem van onze redding toe; Hem moeten wij bovenal daarvoor onze dankossers aanbieden, en op Hem bovenal hopen, ten aanzien van de bevestiging der herkregen voorregten, en de herstelling van het overgebleven kwaad.

Het jongste gerigt.

Zangstuk.

(Naar het Fransch van den Heer gilbert, door een beroemd Toonkunstenaar op Muzijk gebragt.)

(1ste Gedeelte.)

(De laatste bazuin wordt gehoord.)

Wat klank verheft zich? wat gedruisch? aan alle zijden 
Klinkt vreesselijk bazuingeschal! 
Het bliksemvuur, snel als de wind, verlicht de wolken; 
Terwijl de donder klaatrend rolt! 


{==796==} {>>pagina-aanduiding<<}


	Recitatif.
Die starren, zonder glans, maar rood als bloed; die winden, 
Uit hunnen kerker losgerukt; 
Dat zwoegen van 't Heelal, welras geheel ontbonden, 
Spelt, sterv'ling, u den jongsten Dag! 

(De Aarde in beweging.)

	Aria.
De zee, ontrust, bruischt uit den afgrond tot de wolken, 
En jaagt haar golven toom'loos heen; 
Belacht nu de afgeperkte baan; 
Maar maakt zich brullend op, om alles te overstroomen! 
Gedaan is 't! de Eeuw'ge weet van geene ontferming meer! 
Zijn troon, omhuld met duister, 
Waarmeê Hij zich voor 't oog des sterv'lings had bedekt, 
Blinkt luistervol! Zijn vuist beroert de spil der aarde! 
Zij beeft! ze is ras niet meer! 

(De Opstanding.)

	Aria.
Ontwaakt! verrijst uit uwe graven! 
Verzamelt u, ô zielenschaar! 
Herneemt uw oud gezuiverd kleed, 
En komt voor Gods gerigt! 't Is God, die zich doet hooren 


(2de Gedeelte.)

(De Dooden gaan ten graven uit.)

Ontrukt aan 't huiverig verblijf, 
Verschrikt, ontworsteld uit het dal der koele schaduw; 
Waagt, mateloos, de drom des Eeuw'gen troon te nad'ren; 
Verbleekt en wag'lend, schudt hij 't stof der graven af. 

(Het Oordeel.)

	Aria.
Beef, sterveling! aanschouw den troon des hoogsten Regters! 
Zoo vreeslijk! al uw eerbied waard! 

{==797==} {>>pagina-aanduiding<<}

Hier derft en goud en kroon al haar' gewaanden luister: 
Hier is de mensch den mensch gelijk! 
Nu slaat de Waarheid dat geducht Gedenkboek open, 
Waarin uw daân geschreven staan; 
En Godsdienst, voormaals zulk een teêrgevoel'ge Moeder, 
Verhardt zich, doof voor d'angst van haar weerbarstig kroost. 

(De hoogste Zaligheid.)

	Aria.
Maar hoe! wat hemellicht straalt glansrijk om mij heen! 
Wat zangdrift vuurt mij aan? wat toonen slaan mijn snaren? 
'k Zing hemelwellust, onbekend aan 't aardsch' beneên. 
Wijkt, zondaars! eerbiedvol moogt ge op mijn zangstof staren. 
Ik zie ... Jehovah's keureling 
Treedt 's Heeren heiligdom nu moedig, juichend binnen. 
Hoe! zou nu 't kinderhart, bij 's Vaders nadering, 
De bloode slavenvrees verwinnen? 


3de Gedeelte.

Recitatif.

(De straf der Goddeloozen.)

Wat werd er van dat heir in schuld verzonken Volken, 
Dat Sions velden hield bedekt? 
De mond der Almagt sprak: de kracht dier schrikb're toonen 
Stort vreeslijk hen in 't diepst der Hel! - 

(De zege der Gezaligden.)

	Chorus.
't Regtvaardig Volk verwint, voert zegepalmen, 
En oogst de vruchten in, en smaakt een zaalge rust, 
Zingt 't Heilig voor Gods troon in vreugdepsalmen: 
Hun heil rijst nu ten top, van onheil onbewust. 
Het ziet en hoort en kent d'Onzigtb'ren tevens; 
Zijn' God, door hem vereerd, wiens wet was't heil zijns levens. 
Genade, is nu zijn lied; Gods lof, zijn lust. 


{==798==} {>>pagina-aanduiding<<}

(De Eeuwigheid.)

	Recitatif.
Nu ligt de bliksemschicht voor 's Eeuw'gen troon verbroken: 
Onnut zijn nu de zeis en wieken van den Tijd: 
Hij sluimert boven 't puin der wereldbollen in. 

(Zegezang der Geregtvaardigden.)

	Aria.
Triumf! triumf! na zorg en strijden, 
Hoe zalig is de vreugd, die thans ons hart geniet! 
Triumf! triumf! nu mogen we ons verblijden 
In 't ongekende heil, dat 's Hoogsten hand ons biedt. 
ô Onuitputbre bron van zegeningen! 
Wij, met de Serafs, die uw' heil' gen troon omringen, 
Wij knielen.... Serafs! stemt ons zegelied! 






Vader Willem.


Neen, edel Vorst! het belge U niet, 
Wanneer het vrij gemoed 
U Neêrlands dierbren Vader noemt 
En met dien naam begroet. 
 
Als Gij, in 't prachtig hofpaleis, 
U zetelt op den troon, 
Dan brengt men U, doorluchtig Prins! 
Het nedrigste eerbetoon: 
 
Dan, Vorst van Neêrland! naakt men U 
Met ongeveinsd ontzag, 
En groet, met davrend schutgebrom, 
Uw veldstandaard en vlag. 
 
Maar dan, als liefde voor uw Huis 
De hulde uws volks bestiert, 
Dan is 't de zoete Vadernaam, 
Die U het schoonst versiert: 

{==799==} {>>pagina-aanduiding<<}

Dan heet men U, noch Prins noch Vorst, 
Maar, Vader van den Staat, 
En Vader van 't gelukkig Volk, 
Dat zich op U verlaat: 
 
Dan klinkt het: ‘Vader willem leev'!’ 
Door 't vrije Nederland; 
En dankbaar wordt elks hand en hart 
Geheel aan U verpand: 
 
Dan klinkt het: ‘Vader willem leev'!’ 
Als loflied, U gewijd; 
En Gij beseft en voelt het dan, 
Dat Ge ons ten Vader zijt: 
 
Dan belgt het, edel Vorst! U niet, 
Wanneer het vrij gemoed 
U, juichend, Neêrlands Vader noemt, 
En met dien naam begroet. - 
 
Geen vreemd gewest of vreemde stam 
Schonk U het grootsch bestaan: 
Neen; Holland werd uw bakermat; 
Hier vingt Gij 't leven aan; 
 
Hier stond uw wieg, doorluchtig Prins 
En telg uit Nassauw's stam, 
En kroost van hem, die 't Spaansche juk 
Het voorgeslacht ontnam! 
 
Helaas! 't geweld had U, weleer, 
Van Hollands grond geweerd; 
Maar, toen 't verloste volk U riep. 
Zijt Gij teruggekeerd: 
 
Gekeerd, niet als geweldenaar, 
Die 't all' met bloed bespat; 
Neen, als een Vader, die zijn kroost 
Met Vaderliefde omvat: 
 
Gekeerd, als Vader van een kroost, 
Dat U opregt bemint, 

{==800==} {>>pagina-aanduiding<<}

En, door uw moed en deugd beschermd, 
Zijn vrijheid wedervindt. 
 
Vergeven is het wanbedrijf, 
Vergeten smaad en schand', 
En 't vrolijk: ‘Vader willem leev'!’ 
Weêrgalmt door Nederland. 
 
Door 't onheil heeft uw kroost geleerd, 
Wat ramp uit tweedragt sproot; 
Nu wijzer, dringen wij ons zaam 
Om uw' beminden schoot: 
 
Als kindren, teêr aan U verknocht, 
Gevoelen we onzen pligt; 
En alles, wat Ge als Vader vraagt, 
Wordt nu met vreugd verrigt. 
 
Wij staren op uw Vaderoog, 
En lezen dáár uw' wil; 
En volgen, zoo als 't kindren past, 
Gehoorzaam, blijde en stil. 
 
Want Gij, geteeld uit Duitschen bloed, 
En telg uit Nassauw's stam, 
Gij waart het, die ons 't Fransche juk 
Van hals en schouders nam; 
 
Want Gij, (ons oog bedriegt zich niet 
Door ingebeelden schijn) 
Gij, Eedle! wilt, met ziel en zin, 
Uw volk ten Vader zijn: 
 
Gij, Vader van een dankbaar kroost, 
Dat U opregt bemint; 
Dat, door uw liefde en trouw beschermd, 
Zijn vrijheid wedervindt. - 
 
Komt, Broeders! 's Vaders wil volbragt! 
Die wil bedoelt ons heil: 
Voor zulk een' Vader stellen wij 
Ons goed en leven veil. 

{==801==} {>>pagina-aanduiding<<}

Komt, Broeders! ons aan 't hart geklemd 
Van Hem, die ons bestiert; 
Van Hem, die met ons leed verdroeg 
En met ons zegeviert. 
 
Komt, Broeders! 't ‘Vader willem leev'!’ 
Dring' tot de wolken door; 
Want waar Oranje's hand u leidt, 
Dáár vindt gij 't gloriespoor: 
 
Ja, dáár vindt gij 't geluk weêrom, 
En voorspoed zonder peil: 
Komt, Broeders! 's Vaders wil volbragt! 
Die wil bedoelt ons heil. 
 
w.h. warnsinck, bernsz. 


Turksche spreuken.

(Uit het Arabisch.)


1.Schuldeischers geheugen beter dan schuldenaars.

2.De oogen zijn de vensters, waardoor men het hart kan zien.

3.Een gouden sleute! opent alle deuren.

4.Eene zoete tong trekt eene slang uit haar hol.

5.Op eene lage plaats houdt zich een heuveltje voor een berg.

6.Geleend geld gaat lagchend heen, keert huilend weder.

7.Kwaad met goed te vergelden, is menschen - werk; kwaad met kwaad te betalen, is beesten - werk.

8.Stel een goed werk niet uit, opdat het niet in kwaad verkeere; stel eene kwade daad uit, opdat zij in eene goede verandere.

9.Leen uwen vriend geen geld; als gij het terug vraagt, zal de vriendschap worden afgebroken

10.De wond door eene lans wordt genezen, de wond door eene tong geneest niet

11.Die u de gebreken van eenen anderen ontdekt, zal ook de uwe aan anderen ontdekken.


{==802==} {>>pagina-aanduiding<<}

12.Een mes snijdt geene gouden hand af.

13.Kort leven, lang leven, deszelfs einde is de dood.

14.Schoon het niet loopt, het druipt.

15.Die het geringe niet erkent, zal het groote zoo veel te minder erkennen.

16.Een vogel vliegt niet met éére vlerk.

17.Steek u in geene zaken, die gij niet verstaat.

18.Let niet op den spreker, maar op zijne woorden,

19.Voor de geboorte krijgt het kind geen naam.

20.Een vol vat ontvangt geen water.

21.Al is uw vijand eene mier, acht hem als eenen man.

22.Aan eene oude stad voegt geen nieuwe mode.

23.Van het hart tot het hart gaat de weg.

24.De deugd woont niet in het ligchaam, maar in de ziel.

25.Hetgeen uit éénen mond komt, gaat in duizend ooren.

26.Leer de deugd van den ondeugenden.


Een gelukkig huwelijk, door eene verkeerd bestelde boodschap veroorzaakt.

De beroemde Fransche Schilder hyacinthe rigaud was geboren te Perpignan, 1659, en geadeld Burger van die Stad, ingevolge een haar van ouds toegekend voorregt, als ook Ridder van de Koninklijke Orde van St. Michiel; overleed te Parijs in 1743. Deze verdienstelijke Kunstenaar verkreeg op de volgende toevallige wijze eene waardige Echtgenoote.
Eene Dame zond haar knecht naar een Verwer, om te bestellen dat deze een planken vloer te haren huize zoude komen verwen. De huisbediende, misschien nog een nieuweling in den dienst, geen onderscheid tusschen een Kunst- en een Kladschilder kennende, ging bij rigaud, die mogelijk ook het digtste bij het huis van zijne meesteresse woonde, en deed daar de hem aanbevolene boodschap. Rigaud, de vergissing merkende, wilde zich daarmede vermaken, en gaf ten antwoord, dat hij op het bestemde uur bij de Dame zoude wezen; gelijk hij zich ook werkelijk bij dezelve vervoegde. Dan, deze, een zoo deftig gekleed Heer, van eene zoo goede houding, ziende, werd verlegen, verontschuldigde zich met de onkunde van

{==803==} {>>pagina-aanduiding<<}
haren knecht, en ontving den Edelen rigaud op eene onderscheidende wijze. De Kunstschilder werd op zijne beurt verrast door de schoonheid en het vernuft, welke hij zoo onverwacht bij deze Dame ontmoette, en verzocht, van tijd tot tijd zijne opwachting bij haar te mogen maken; hetwelk hem werd toegeslaan. De overeenstemming van zielsneigingen, tusschen deze twee personen, bragt al spoedig het voorstel van een huwelijk te weeg, en vervolgens eene echtverbindtenis, welke eene der gelukkigste was.
Rigaud heeft zichzelven, in zijn Ridderlijk kostuum, geschilderd, als aan het afbeeldsel van zijne Echtgenoote, elizabeth gouix, werkende; naar welk schilderstuk, door j. daullé, in 1742, eene fraaije prent vervaardigd is.

Anecdote van den vader van Buonaparte, door laatstgemelden zelf verhaald.

(Uit het Fransch.)

- - - Wij achten het wel der moeite waardig, alhier eene kleine Anecdote te vermelden, ons door buonaparte zelven verteld, en waarmede hij voorgaf te bewijzen, dat de Eerzucht erfelijk was in zijn geslacht, dat het eene eigenschap of een gebrek des bloeds was, hetwelk hij van zijne voorouders had, en dat hij diensvolgens zich niet kon weerhouden de wereld onderst boven te keeren. Hij verhaalde ons dan, dat zijn Vader (Zoon eens Procureurs te Ajaccio) gezonden werd naar eene stad in Italië, om aldaar zich in zijn vak te bekwamen. De bewoners des Eilands stonden bij zijne wederkomst zeer verbaasd, hem te zien landen met eene kabriolet, twee lakkeijen en een hardlooper. De Grootvader schreeuwde luid tegen eene weelde, tot dusverre onbekend in de familie. Hij beweerde al verder, dat eene kabriolet van geenerlei dienst kon zijn op een Eiland, alwaar naauwelijks eene halve mijl wegs gevonden werd, waarop men dezelve konde wagen. Alle vertoogen, evenwel, waren vruchteloos, en men was genoodzaakt geweld te bezigen; men joeg den looper en de lakkeijen weg, en deed de kabriolet verdwijnen. De Heer buonaparte, de Vader, werd ziek van verdriet over deze teleurstelling, zoodat men dacht dat hij 't zou besterven. Vijf-
{==804==} {>>pagina-aanduiding<<}
tien jaren daarna werd er een weg aangelegd van Ajaccio naar Bastia. De eerste maal dat de Heer buonaparte denzelven langs kwam, herinnerde hij zich aan den weelderigen toestel, door hem ten toon gespreid bij zijne wederkomst uit Italië; aan die kabriolet bovenal, die thans werklijk, langs dezen schoonen weg, overheerlijk zou henenrollen. De tranen bedauwden zijn gelaat, en hij riep uit: ‘Hemel! hoe grillig is niet de fortuin! Toen ik een kabriolet bezat, waren er geene wegen op dit verwenschte Eiland; tegenwoordig, nu er een weg is, heb ik geen kabriolet!’ -
Inderdaad, den Zoon van zulk eenen Man paste het, Koning van Frankrijk te zijn; en kon men van hem redelijkerwijze niet vergen, zelfs daarbij zijne Eerzucht te bepalen!....
Maar die Eerzucht, wat heeft zij Frankrijk, wat Europa niet gekost! - Gedurende de dertien laatste jaren des staatkundigen bestaans van napoleon, kwam zij, volgens naaukeurige berekeningen, Frankrijk dagelijks te staan op 936 Burgers! En hoe ontzettend wordt die som vergroot, wanneer wij het volksverlies in aanmerking nemen van de onderscheidene Natiën, met welke wij in oorlog zijn geweest! Zoodat het geenszins vergroot is, te stellen, dat jaarlijks 10,00,000 of een millioen menschen, allen in den bloei eens levens, dat der Maatschappije in zoo velerlei opzigt kon nuttig zijn, het leven hebben verloren, ten gevolge van de onverzadelijke Eerzucht van één enkel Mensch!....

Georg Roux de Corse.

Georg roux de corse, een Koopman te Marseille, bezat zulk eenen verbazenden rijkdom, dat hij in het jaar 1740 een Linieschip en een Fregat van veertig stukken kon uitrusten, om zijne Koopvaardijvloot van elf Schepen te dekken. Zijn geluk maakte hem zoo trotsch en hoovaardig, dat hij Engeland den Oorlog aankondigde, en zijne Oorlogsverklaring met het volgende opschrift begon: ‘georg roux aan georg roi.’ Deze hoogmoed werd echter op eene gevoelige wijze vernederd en gestraft, naardien het grootste gedeelte zijner Vlote een buit der Engelschen werd.


(*) Legat. Stolp. I. p. 202. Quale exemplum gentilium philosophorum philosophia practica imitandum praebet? Fortasse exemplum socratis παιδεράστον? Fortasse platonis flagitiosi, aristotelis ambitiosi, epicuri voluptuosi? - Pudet referre! Die Schrijver had matth. VII:1. wel wat beter mogen bestudéren.

(*) In Timaeo, p. 29. Ed. Serr. T. III.

(†) De Republ. L. II. p. 379. T. II.

(§) ϑεου δημιθῦργοντος ϕήσομεν ὑςερον γίγνεσϑαι, πρότερον οὐκ ὄντα. Plato in Soph. p. 265. T. I.

(**) De Republ. L. II. p. 383. T. II.

(*) Plato, de Republ. L. VI. p. 496. T. II.

(*) Epist. ad Famil. L. VI. Ep. 3.

(*) Zie, onder andere, deswege een beknopt verslag in het Mengelwerk van het Tijdschrift voor 1813, bl. 662.

(*) Zie hier, ten bewijze, onder andere zoetigheden, voor onze Fransche broeders een klein douceur. ‘De Kozakken, die hier zijn, spreken van hun voornemen om naar Parijs te gaan, en dat te behandelen, zoo als napoleon Moskou heeft behandeld. Indien zij hun oogmerk bereiken, zou de aarde van veel ongedierte worden gezuiverd.’ -!

(*) Den Eerw. Schrijver, die ons, sedert, zijne toenmalige afwezigheid van de drukpers meldde, houden wij deswege voor verontschuldigd.

(*) Gen. VII:18-20.

(*) Zie onze Alg. Vad. Letteroeff. voor 1809. bl. 25.

(*) Zie Alg. Vaderl. Letteroeff. voor 1811. No. III. bl. 97.

(*) Zie onze beöordeeling van langsdorff's Reize, 1813. No. XV. bl. 675.

(*) Zie Letteroeff., of Tijdschrift, 1813, No. V. bladz. 222. Beöord.

(*) Wij kunnen niet nalaten onze Lezers te herinneren aan eenen Brief, door deze bedriegelijke Vorstin aan Paus pius IV, in Augustus 1561, geschreven, en, met eenige aanmerkingen, geplaatst in het Mengelwerk der Vaderl. Letteroeff. voor 1809. bl. 577.

(*) Wij begrijpen niet, waarom de Heer siegenbeek dezen regel, die zoo natuurlijk 's Dichters toestand bij dit jammertooneel schildert, in zijne vertaling en aanhaling heeft weggelaten.

(*) Wij meenen vernomen te hebben, dat de Eerw. van geuns, te Leyden, over boëthius, en deszelfs Vertalingen in het Nederduitsch door coornhert, gargon en dilderdijk, eene Redevoering gehouden heeft in de Maatschappij der Nederlandsche Letterkunde. Het ware, ook voor den letterroem van gargon, te wenschen, dat dit stuk het licht zag; immers hiervoor staat ons de bekende bekwaamheid van den Redenaar borg.

(*) Beknopte Handleiding voor Leeraars, enz. om verstandig en nuttig te prediken over de Lijdensgeschiedenis, gevolgd naar het Hoogd. van l.c.g. schmid; te Rotterdam, bij c. van den dr ies en zoon. 1802.

(*) In het Hoogduitsch Siebenburgen, naar een zevental van burgen of steden, dus genoemd. In het Hollandsch, evenwel, is dit Landschap meer bekend onder den naam van Zevenbergen, die ook, wegens het bergachtige dier oorden, niet oneigen luidt. Waarom de Vertaler goedvond de benaming over te nemen van onze Naburen, weten wij niet, en zegt hij nergens.

(*) Zeker is hier, of boven, eene druksout ingeslopen, daar deze zoutgroeve, nu Szlatma genaamd, voorzeker dezelfde is, die aldaar door Szlatina wordt aangeduid.

(*) Gedichten van h. tollens cz., IIde Deel.

(*) Alg. Vaderl. Letteroeff. 1814. No. 1. bl. 26.

(*) Zie Joan. IX:1, 2, 3. Lucas XIII:1-5. Matth. VII:1. Recensent.

(*) Alexander menzikoff of alexander, Prins van Georgiën, (bagration).

(†) Gabriël golowkin.

(*) Voor het overige betuigen wij onze hoogachting voor de Ouden; doch op sommiger geletterden denkwijze schijnt ons toch de satyre van s. stijl toepasselijk: Wie Grieksch verstaat, die kan niet gek zijn, schoon hij wou.

(*) Zie, onder andere, de kantteekening op den Statenbijbel.

(†) En ook hiervan zeggen wij in de Recensie, bl. 287: ‘Er heerscht eene zekere ongelijkheid in zijnen stijl. Dezelve is doorgaans te zuiver en te verheven, om uitdrukkingen te dulden, die triviaal klinken. Ja, al is een gezegde uit den Bijbel ontleend, daarom is het nog niet altijd verstaanbaar, en gepast voor onzen Westerschen geest.’

(*) Zie Lett. voor 1810, bl. 3.

(*) Zijn er woldoende redenen, om sommige verhalen uit de gewijde Geschiedenis als Mythen, leerzame verdichtselen, of zinnebeeldige voorstellen, op te vatten? Zoo ja: kan echter zulk eene wijze van uitlegging geene aanleiding geven, om het gezag en de achtbaarheid der H.S. aan het wankelen te brengen? en: welke zijn de regelen en wetten, die men zou behooren in het oog te houden, om dat gevaar te voorkomen?

(*) Uit de Jaarboeken der Geneeskunde, Isten D. 3de Stuk; zie Tijdschrift 1813. No. 13. bl. 572.

(*) Wij twijfelen bijna niet, of dit woord is eene drukfout, en moet, om aan maatgeluid te beäntwoorden, vormen wezen.

(*) Neen! de bloemen zijn niet bang.

(*) Dat is toch bijzonder!

(†) Zou een uitje hier geen meer effect doen?

(*) Vóór jaren reeds hebben wij eene berijming van dezelfde gruwelijke historie, waar de oude man zelfs van de luizen in zijn' grijzen baard vertelt, in eenen Almanak aangetroffen.

(*) Wij mogen hier niet voorbij, eene groote onnaauwkeurigheid in de vertaling aan te wijzen, die den Hollandschen Lezer in verwarring brengen zoude. Zij komt voor op bl. 196, reg. 4 van ond., en bl. 197, reg. 1. Na melding der namen van de Duitsche Geleerden voss en meiners, leest men aldaar: ‘waarvan deze ...... de andere;’ in het Latijn: quorum ille - hic vero. Men had dus moeten schrijven: ‘waarvan de eerste - de laatste.’ Want ille wijst hier op voss, hic op meiners; gelijk taalkundigen weten, echter in deze plaats niet is opgemerkt. Nog vonden wij eene zinstorende fout op bl. 226, reg. 4 van ond., alwaar in den zin: zoo ongemeen schaarsch zijn, enz. het woordje schaarsch is in de pen gebloven.

(*) Tollegant zegt men in de Meijerij voor theologant.

(*) ‘Eene roupy is 27 st. Hollandsch. 100000 roupyen d.i. f 135000 noemt men een lac, en 80 lac eene crore f 10,800,000.’

(*) Voorgelezen in de Amsterdamsche afdeeling der Hollandsche Maatschappij van fraaije Kunsten en Wetenschappen, den 14 Januarij, en in de Maatschappij Felix Meritis, den 3 Februarij, 1813.

(*) Quod iis, quibus opportuna est solitudo, non sit suadendum, ut amicitiae jura contemnant; et quod turbas, non amicos fugiant. Cap. IV.

(*) Secretum enim meum es et diceris.

(*) Sonetto 12. Edizione di c.l. fernow, Jena 1806.

(†) Sonetto 47. Benedetto sia'l giorno, etc.

(§) Sonetto 126. In qual parte del ciel, etc.

(*) Sonetto 27. Apollo! s'ancor vive il bel desio, etc.

(†) Sonetto 28. Solo e pensoso, etc.

(*) Sonetto 92. In mezzo di duo amanti, etc.

(*) Canzone 14. Chiare, fresche e dolci acque, etc. Stanza 1 en 2.

(*) Canzone 17. Di pensier in pensier, etc. Stanza 1 en 2.

(*) Perchè la vita è breve, etc.

(†) Gentil mia donna, etc.

(§) Poi che per mio destino, etc.

(*) Sonetto 260. Valle, che de' lamenti miei se' piena, etc.

(†) Sonetto 269. Zefiro torna, e'l bel tempo rimena, etc.

(§) Sonetto 261. Levommi il mio pensiero, etc.

(*) Zie, in het eerste deel van de werken der Bataafsche Maatschappij van Taal- en Dichtkunde, den lierzang, de Dichter.

(*) De sterke verwantschap, die er tusschen het azijnzuur en de ammonia is, maakt het mij niet onwaarschijnlijk, dat daardoor de bedorvene lucht op eene dergelijke wijze verbeterd wordt, als door de berookingen van guiton-morveau.

(†) Hiertoe kan men zeer gevoegelijk het volgend voorschrift gebruiken: Drie deelen gewoon keukenzout en een deel bruinsteen, tot poeder gewreven en vermengd, doet men in een potje, en giet daar van tijd tot tijd eenige droppels vitrioololie, met een derde water verdund, op; zoodat er een prikkelende damp ontstaat, die echter niet te sterk wezen moet. Vermindert de werking, zoo giet men er op nieuw vitrioololie bij, en roert telkens het mengsel wat om. Men moet voorzigtig wezen met de vitrioololie te verdunnen, en daartoe dezelve zeer langzaam bij het water gieten; nimmer het water bij het zuur.

(*) De steller van dit artikel heeft hier de volgende aanteekening: ‘Dezen naam hebben wij aan die Straat of Zeeëngte gegeven in onzen nieuwen Atlas van vijfenzeventig Kaarten, die bijkans voltooid is.’

(*) Men zou mij ligt kunnen beschuldigen, dat ik mij door eene te veel verhitte drift liet wegslepen; dan, het zal genoeg zijn, dat ik, ult zoo velen, één voorbeeld bijbrenge. De Man, door het Fransche Gouvernement aangesteld, om te zorgen, dat er niets, strijdig met de zeden, in Holland in het licht, of op het Tooneel, verscheen, ontzag zich niet, baldadig met de zeden te spotten. Ten bewijze diene slechts de ellendige Parodie op Menschenhaat en Berouw, door hem vervaardigd, en op zijn gezag ten tooneele gevoerd, waarin het troostrijk gezegde: ‘Dáár zullen wij elkander wederzien!’ bespottelijk gemaakt, en door de lage, platte uitdrukking: ‘Ja maar, dat zal laat worden,’ opgevolgd wordt. Indien de troostvolle gevoelens, waarin duizenden hunne gerustheid vinden, volgens zedelijke wetten zoo baldadig, zoo laaghartig mogen bespot worden, wat zijn dan zeden?

(*) Voorgelezen in de beide Amsterdamsche Departementen der Maatschappij: Tot Nut van 't Algemeen.

(*) Nah. I:3.

(†) Ps. CXLVIII:8.

(§) 1 Kon. XIX:12.

(*) Men meent dit naauwkeurig te kunnen bepalen op 687,000 mijlen.

(*) Buys, Nat. Schoolb. 2de D.n.d. bl. 126, 127.

(†) Uilkens, 1ste D. bl. 306.

(*) Vergel. Natuurk. Verlust. 1ste St. bl. 41.

(*) Job XXXVII:10. Schult.

(†) Job XXXVIII:30. Schult.

(*) Vergel. buys, Nat. Schoolb. 2de D. bl. 135, 136.

(†) Nat. Verlust. 1ste St. bl. 15, 16.

(*) Ps. CXLVII:16. Job XXXVII:6. Job XXXVIII:22.

(*) God strooit den rijm als assche. Ps. CXLVII:16.

(†) Een koud ligchaam noemen wij elk zoodanig, waarin de warmtestof niet in groote mate, of voor ons geveel merkbare hoeveelheid, aanwezig is.

(*) Buys, Natuurk. Schoolb. 2de D.

(*) Ps. CXLVII:18.

(*) Uilkens, 2den D. 2de St. bl. 537.

(*) Hetzelve is in 1811 gedrukt te Groningen bij j. oomkens, onder den titel: Practisch overzigt van de voornaamste gezondheidsbronnen van Duitschland, door c.w. hufeland, enz.

(*) Rapport sur l'eau minerale de Cleves.

(*) P. c. hooft's Hendrik de Groote, bl. 78.

(*) De titel van dit boekje is: Een nieu Geusen Lieden Boecxken, waerinne begrepen is, den gantschen Handel der Nederlantscher gheschiedenissen, dees voor leden Jaeren tot noch toe ghedragen, eensdeels onderwylen in Druck wtghegaen, eensdeels nu nieu by-gheuoecht. Viue le Geus. Viue Dieu, La Santé du Roy, et la Prosperité des Geus. Anno 1581.

Het lied wordt ook gevonden in den druk van 1659. fol. 25. en in dien van 1683. bl. 44, en bij idsinga, Staatsregt, I. 328.

(†) Elders staat Charles.

(*) Die van Heyligerlee. Groningerland werd toen gewoonlijk aangemerkt als tot Vriesland behoorende.

(*) Van der marck, Heer van Lumey.

(*) Gustavus adolphus, Koning van Zweden, sneuvelde in 1632. Karel XII, in 1682 geboren, werd in 1699 ook Koning van Zweden.

(*) Sir john shore heeft, in de Asiatic Researches, Vol. II, uit de waarnemingen van een' Roomschen Zendeling, die er eenigen tijd had doorgebragt, des iets medegedeeld. De Kolonel kirkpatrick schijnt dit werk niet te hebben geraadpleegd. Desgelijks heeft Dr. buchanan een' togt in dit Land gedaan, en, zoo men wil, deswege een zeer uitvoerig berigt opgesteld; dan, het Handschrift des Doctors is, onuitgegeven, in 't bezit van de Oost-Indische Compagnie gebleven.

(*) Gehouden in de Maatschappij: verscheidenheid en overeenstemming, te Rotterdam, den 28sten van Louwmaand, 1814.

(*) Tacitus, in vita Agricolae, Cap. 2, 3.

(*) Voorgedragen in de Maatschappij Felix Meritis, Sprokkelmaand, 1814.

(*) Ik had geene andere bedoeling met het vertalen van dit stukje, en vooral niet ten oogmerke om zekere Brieven van Philalethes aan Euleptos, over het Dierlijk Magnetismus, te vinden in No. XIV tot XVI van het Tijdschrift van Kunsten en Wetenschappen voor het jaar 1813, alsmede in No. III tot V der Vaderlandsche Letteroefeningen dezes jaars, zelfs van ter zijde te wederleggen. Dit geschrift van sprengel is daartoe ook geenszins geschikt, en het zal wel bij den Briefschrijver, indien deze zich verwaardige om het te lezen, niets anders uitwerken, dan dat het hem de ongegrondheid van eene en andere magtspreuk en het onwaarachtige van enkele stoute assertiën doe gevoelen. Zoo zal, indien ik mij niet geheel vergisse, de naam en het gezag van den beroemden sprengel, en van andere achtenswaardige Geleerden, hier aangehaald, een voldoend antwoord behelzen op de onheusche vraag, door den Briefschrijver
voorgesteld: ‘Waar zijn de mannen van naam en faam, die nog het Magnetisme huldigen?’ Bij het lezen van die, in eenen fraaijen stijl, met veel elegantie en geleerden opsmuk geschreven, Brieven, kwam mij telkens de weinig elegante, doch zeer juiste aanmerking van den scherpzinnigen, naauwkeurigen en eenvoudigen deleuze te binnen: Dans toute la doctrine physique il ne faut jamais examiner par des raisonnemens à priori, ce qui peut être soumis à l'observation: le raisonnement doit être employé à lier les observations entre elles. Il faut observer avant de dire.

Overigens is hier aan eene eigenlijke wederlegging van deze uitvaringen tegen het Dierlijk Magnetismus in het geheel niet te denken. Verraadde de kundige Briefschrijver door zijn' scherpen en bitteren toon, door zijne veelvuldige hatelijke reflectiën niet zoo zeer zijn onwijsgeerig opzet, zijne partijdigheid en vooroordeelen, zoo zoude ik hem toeroepen: kom en zie!; en als gij gezien hebt, onderzoek dan zelf nog nader; neem dan zelf proeven, niet met vooringenomenheid voor eenig stelsel, hoe beroemd ook, maar met onpartijdige waarheidsliefde, en geef dan eerst verslag van uwe bevindingen aan het publiek, want - il faut observer avant de dire.

de vertaler.

(*) De plaats, welke hier met eenige omschrijving wordt aangehaald, luidt in het oorspronkelijke aldus:

..... et caesarum ovium sub nocte silenti 
Pellibus incubuit stratis, somnosque petivit, 
Multa modis simulacra videt volitantia miris, 
Et varias audit voces, fruiturque Deorum 
Colloquio, atque imis Acheronta affatur Avernis. 




Behoudens allen eerbied voor de bekende oudheidkunde van den beroemden Schrijver, zij het mij geöorloofd, mijne bedenking, betrekkelijk dit aangehaalde, in het midden te brengen, en te vragen, of men deze verschijnselen, naar aanleiding der opgegevene oorzaken, niet eerder voor de uitwerking eener aangevuurde en tot verbijstering toe opgevoerde verbeelding, of voor droombeelden te houden hebbe, dan voor verschijnselen van een waar Somnambulismus. Wanneer men althans dezelve vergelijkt met hetgeen vervolgens over de kenmerken van het slaapwandelen, en deszelfs onderscheid met de droomen, door den Schrijver gezegd wordt, komt het ons waarschijnlijker voor, dat zoodanige verwarde voorstellingen liever tot de laatsten, dan tot een natuurlijk Somnambulismus, zoo als hetzelve hier moet verstaan worden, te brengen zijn.

Het moge misschien niet te ontkennen vallen, dat, in sommige orakels der oudheid, de sporen van een wezenlijk, door kunstige bestrijkingen of natuurlijk verwekt, slaapwandelen te ontwaren zijn, waarbij de hulpzoekende lijders in eenen slaap vervielen, en in denzelven de wonderbaarste en op hunne ziekten betrekking hebbende voorzeggingen verkregen: nogtans komt het ons voor, dat de aangevoerde plaats uit virgilius hiertoe niet kan gebragt worden, dewijl hier van den Koning latinus gesproken wordt, die het orakel van faunus raadpleegt, of hij zijne dochter aan turnus moest uithuwelijken of niet, waarop hij het volgende antwoord verkreeg:

Ne pete connubiis natam sociare Latinis, 
O mea progenies! thalamis neu crede paratis. 
Externi venient generi: qui sanguine nostrum 
Nomen in astra ferunt, quorumque a stirpe Nepotes, 
Omnia sub pedibus, qua sol utrumque recurrens, 
Adspicit Oceanum, vertique regique videbunt. 




Hoewel nu alles hier als eene dichterlijke verzinning moge kunnen worden opgevat, moet dezelve evenwel geächt worden op de geschiedenis van dien tijd te berusten; en zij bevestigt dus, dat de Ouden niet alleen in geval van ziekten, maar ook in andere twijfelachtige zaken van belang, gewoon waren hunne orakels raad te plegen, en daaromtrent, op de wijze, als hier boven gezegd wordt, antwoorden bekwamen. Wil men nu zulks voor een' toestand van wezenlijke slaapwandeling houden, zoo zal men moeten vooronderstellen, dat alle zoodanige raadvragers, het zij deze ziek of volkomen gezond waren, door die indrukmakende en betooverende opwekkingen, tot den staat van slaapwandelen te brengen waren, daar evenwel, volgens de ondervinding van lateren tijd, hiertoe eene geheel bijzondere voorgeschiktheid of ziekelijke ligchaamsgesteldheid vereischt wordt, welke slechts ongemeen weinige menschen van nature bezitten, en waartoe, op verre na, niet alle voorwerpen door kunstige bestrijkingen kunnen gebragt worden; welke laatsten, trouwens, het ook niet blijkt, dat in het woud of den tempel van den Bosch-God gebezigd werden.

de vertaler.

(*) Hoe heerlijk is dat uitzigt nu alreeds vervuld!

(*) Ter gelegenheid van den Dank-, Vast- en Bededag, 13 Januarij 1814.

(*) Deze uitspraak komt ons voor op den Marquis de puységur niet toepasselijk te zijn; daar deze zich, als het hoofd der Straatsburger Schole, van de overige Fransche Magnetiseerders van zijnen tijd voordeelig onderscheidde, zoo wel door zijn meer eenvoudig en doelmatig ontwerp van aanwending, als daardoor, dat hij, op eene gelukkige wijze, de physische en psychische behandeling vereenigde, waardoor hij dus het midden hield tusschen de Parijsche School van mesmer, waarin alleen physisch, door het verwekken van sterke terugwerkingen en hevige aandoeningen, gewerkt werd, en de School van barbarin te Lyon, waarin men, in tegendeel, alleen zuiver psychisch, door willen en gelooven, werkte. De aanhangers dezer Schole waren daarom onder den naam van Spiritualisten bekend. Puységur noemde de Crisen-kamers van mesmer Chambres d'enfer, en zijn verbeterd Magnetismus is naderhand door alle goede Magnetiseerders, ook zelfs door
mesmer, aangenomen. Kluge, Versuch einer Darstellung des Animalischen Magnetismus, §. 48. Ook schijnt hij de eerste geweest te zijn, die eenen magnetischen slaapwandelaar heeft ontdekt en waargenomen. J.p.f. deleuze, Histoire Critique du Magnetisme animal. Paris 1813. p. 17.



de vertaler.

(*) Daar de Schrijver slechts in het algemeen spreekt, geeft hij hier ook de slaperigheid als eene algemeene en vrij gewone uitwerking der magnetische behandeling op; hoewel niet alle gemagnetiseerden deze gewaarwording ondervinden. Veel min worden allen door dezelve tot den staat van slaapwandeling of inwendige ontwaking gebragt, en ook in dezen hebben verschillende trappen en wijzigingen plaats.



de vertaler.

(*) De waarnemingen zijn, opzigtelijk dit stuk, niet eenstemmig; daar, volgens fischer, juist het tegenovergestelde plaats vond, en alleen de nabijheid van vrouwen, kinderen en zwakke personen op zijne slaapwandelaren nadeelige uitwerkingen voortbragt.

de vertaler.

(*) Uitgesproken in het Rotterdamsch Departement der Maatschappij Tot Nut van het Algemeen, den 9 Februarij 1814.

(*) Verspild, doch niet door eigene schuld. Dit vermogen ontving bij zeer bezwaard, en zijn eerste werk was, een groot gedeelte zijner goederen te verkoopen, ter betaling van de schulden zijns vaders.

(*) Men houde, bij deze verklaring, in het oog, hetgeen hier boven, bl. 325, in de noot, aangemerkt is.



de vertaler.

(*) Indien wij eenen gevoeligen zenuw-dampkring kunnen aannemen, die zich buiten het ligchaam uitstrekt, (welke ook volgens de getuigenis der slaapwandelaarster, die ik behandelde, door haar werd waargenomen) wordt het hoogst waarschijnlijk, dat deze het middel of vehiculum is, waardoor de mensch in den toestand van slaapwandeling, en, bij gebrek of onderdrukking der gewone zintuigen, met de buitenwereld in verbinding treden kan; waardoor hij de indrukken der uitwendige voorwerpen ontvangt, en door welken derzelver gewaarwordingen, door middel
van het verhoogd algemeen-gevoel, aan de ziel worden overgebragt. Bij sommige lagere diersoorten, welke geene zintuigen bezitten, en nogtans de indrukken der voorwerpen, die hen omringen of naderen, naauwkeurig ondervinden, schijnen de gewaarwordingen daarvan niet anders dan op deze wijze in hun algemeen-gevoel te kunnen worden opgenomen.

de vertaler.

(*) Deze Redevoering is uitgesproken in de maand Maart dezes jaars. De drie eerste boeken der Georgica behandelde ik, nu ruim drie jaren geleden. Ik zal dezelve bij eene andere gelegenheid gaarne mededeelen. Het oogenblik, waarin ik deze laatste Verhandeling deed, heeft mij, op verzoek van anderen, doen besluiten, om dezelve het eerst in dit geächt Tijdschrift te plaatsen. De Lezer zal mij wel willen verschoonen, dat ik aan den voet der bladzijden niet alle de aanhalingen geplaatst heb, welke op mijne vertalingen, of liever flaauwe navolgingen, betrekking hebben. Hij, die eenigzins met virgilius bekend is, zal zich het oorspronkelijke gemakkelijk herinneren.

(*) Francois burnens.

(†) Nouvelles observations sur les Abeilles, par f. huber. Geneve, 1792.

(§) Nu Napels.

(*) Dit schijnt geene eigenlijk gezegde dwaling geweest te zijn. Men ziet in de Georgica onbetwistbare sporen, dat virgilius xenophon gelezen hebbe; maar deze voortreffelijke waarnemer en Schrijver spreekt duidelijk van de koningin der bijen. Vide xenophontis Oeconom. p. 529. Oper. edit. Basiliensis, 1545. Virgilius schijnt in het denkbeeld eener koninklijke regering meer kracht gevonden te hebben, dan in dat eener republiek, door eene vorstin geregeerd. Het was de geleerde en oordeelkundige Heer van bergen, Conrector aan de Latijnsche Scholen alhier, die deze gedachte bij mij deed opkomen, welke ik, na naauwkeurig onderzoek, ten volle voor waarheid houde.

(*) Waarschijnlijk de aster Atticus, onze plant-aster.

(*) Hand. XVII:28.

(*) Geneesk. Mag. IVde Deel, 2de Stuk, bl. 110.

(*) Ceneesk. Mag. IVde Deel, 2de Stuk, bl. 108.

(*) De weg, van het Fort George naar den St. Thomasberg gaande, is de plaats der openbare uitspanning. Hij is effen en gelijk als eene kaatsbaan, en aan wederzijden beplant met bananen en gele tulpboomen. Aan dezen weg is een Cenotaphium opgerigt, ter gedachtenis van Lord cornwallis.

(*) Door een Vaderlandsch Letterkundige ingezonden.

(*) Deze opgaaf inzonderheid schijnt onnaauwkeurig; daar latere berigten verzekeren, dat slechts een dertigduizend menschen in het verlaten Moskow waren achtergebleven.

(*) De Schrijver dezer Verhandelinge, overtuigd, dat Lezers, die met het oorspronkelijke bekend zijn, zeer gemakkelijke de aangehaalde plaatsen zullen herkennen, heeft het overtollig geöordeeld, dezelve op de bladzijden aan te wijzen.

(†) Homerus, Iliad. 18. v. 550.

(*) Maart 1810.

(*) Deze gelegenheid bood zich aan in de maand Maart dezes jaars; zie Vad. Lett. No. IX.

(*) De Heer Conrector van bergen.

(†) Vondel's Lucifer, Iste Bedr. Iste Toon. v. 128.

(*) Deeora.

(†) David.

(*) Joël.

(†) Habakuk.

(*) Prof. hennert.

(*) Cicero, Quaest. Tusc. Lib. 5. c. 23.

(*) Hufeland und himly, Journal &c. Feb. 1813. S. 23.

(*) Men vergeve mij het gebruik van dit onvertaaibare vreemde woord. Onvertaalbaar in den zin, dien de Schrijver daaraan geeft.

(*) Een diderot, helvetius, d'alembert, voltaire enz.

(*) Een hedendaagsch Schrijver van zedelijke verhalen zou zekerlijk den Samaritaan eene lange schimprede op de onbarmhartigheid van den Priester en Leviet, en een wijsgeerig betoog van de noodzakelijkheid om elkander als menschen bij te staan, - den geredden, daarentegen, eene dankrede in den mond gelegd hebben. Niets van dit alles in het menschkundig verhaal, dat lucas ons heeft nagelaten. Hier deed men.

(*) Het geval in Amerika (zie den aanvang van het stuk) zal alhier ook bedoeld worden.

(*) Ook in Amsterdam zijn er velerlei geruchten ten nadeele der Vaccine in omloop geweest, die zelfs hier en daar verkeerde indrukken bij het publiek hebben voortgebragt. Bij nader en naauwkeurig onderzoek, echter, bleek het ten volle, dat die kinderen, welke niet enkel gevaccineerd waren, maar bij welke de Vaccine haren geregelden loop gehad, en de ware karakteristieke koepok voortgebragt had, door de wezenlijke of echte kinderpokjes niet aangetast zijn geworden; dat de zoodanigen, wien men door dezelve besmet waande, niet dan waterpokjes hadden; en dat bij hen, die, na gevaccineerd te zijn, door de kinderziekte aangetast werden, de echte koepok nimmer het gevolg der Vaccinatie geweest zij, maar alleen in eene bastaard- of valsche koepok, of ook in onregelmatige zweren, bestaan hebbe; terwijl het niet onwaarschijnlijk is, dat vele kinderen, in de eerste tijdvakken der bekend gewordene zoo gezegende ontdekking der Vaccinatie ingeënt zijnde, door ontoereikende kennis in die dagen met de ware kenteekenen der echte Vaccine, verklaard zijn, hoezeer dan ook ten onregte, de wezenlijke koepok gehad te hebben.



De Redact. der Letteroeff.

(*) De waarheid der in dit treffend Verhaal vermelde omstandigheden berust op de kennelijkste teekenen en voldoendste getuigenissen.

(*) Cambaceres had des Konings dood gestemd.

(*) Den grooten en doorluchtigen Vorst, lodewijk-antonij-hendrik bourbon-condé, Hertog van Enghien, niet min vereerenswaardig van wege zijne persoonlijke dapperheid en die zijner Voorvaderen, dan door zijnen droeven dood. Een Corsikaansch Monster, de schrik van Europa, de geesel van het menschelijk geslacht, heeft hem in den bloei zijns levens verslonden.

(*) Uitgesproken 20 Julij 1814.

(*) De aldus gekenmerkte zinsneden zijn overgenomen uit den schoonen Biddagsbrief.

(*) De rosbaar, waarop men hem droeg, was met niets bedekt dan nat stroo, en eenen mantel, doornat van den regen, die den geheelen dag bij stroomen viel. Vervolgens leiden ze meer mantels op hem, en plaatsten hem gemakkelijker op eene goede draagbaar, waarin hij naar Dippoldeswalde gebragt werd; doch, lang voor hij daar aankwam, was hij door en door nat. Hij werd echter veilig naar Laun gebragt, waar alles wel scheen te gaan; tot eene lange conferentie, welke tusschen hem en drie of vier der Verbonden Generaals plaats had, waardoor hij te eenemaal was uitgeput. Kort hierna werd hij zeer ziek, en verergerde van uur tot uur.

(*) ‘Het is dwaasheid, anderen te willen raadgeven, en er zichzelven niet van te bedienen.’

(*) Pijpdrager; houka beteekent eene pijp.

(†) Het hof der Perzische en Indische Monarchen.

(*) Exposition de la situation administrative du Département de la Dyle au 1er. Germinal an 13; par M. de pontécoulant. Bruxelles, chez weissenbruch.

(*) Meine Erfahrung über die Wasserzucht, von Dr. harcke. Hufeland's Journal, 1812, Junius.

(*) Te Saragosse had het verwonderlijk tooneel plaats, waarop ik toespeel, zonder het te dier tijd klaarder te durven aanduiden. Een Aide-de-camp van den Franschen Generaal kwam de bezetting voorslaan om zich over te geven; en het Hoofd der Spaansche troepen bragt hem op de openbare markt: hij zag op dit plein en in de kerk, met zwart behangen, de soldaten en officiers geknield, den lijkdienst hoorende. Inderdaad, zeer weinigen van deze oorlogslieden ontkwamen den dood, en ook de bewoners der stad deelden in het lot hunner verdedigers.

(*) Deze Aanspraak is te laat ingekomen, om eene vroegere plaats in het Mengelwerk van dit No. te kunnen bekleeden.

