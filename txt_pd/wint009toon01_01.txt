
   
        
           
               Tooneelpoëzy. Deel 1
               Nicolaas Simon van Winter
               Lucretia Wilhelmina van Merken
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Tooneelpoëzy. Deel 1 van Nicolaas Simon van Winter en Lucretia Wilhelmina van Merken uit 1774. Het complete werk bestaat uit twee delen.
               
               
                   
                       Paginanummers 119 tot en met 122 komen in het origineel tweemaal voor - na pagina 122 begint de nummering opnieuw bij 119. Dit is niet verbeterd.
                       p. 240, 448: accolades verspreid over meerdere regels kunnen in deze digitale versie niet weergegeven worden. Daarom wordt de accolade hier, met bijbehorende tekst, op iedere regel herhaald.
                       p. 550: de errata zijn in deze digitale versie doorgevoerd in de lopende tekst. De opgave ervan is verplaatst naar dit colofon. Bij het erratum voor pagina 32 staat in het origineel abusievelijk paginanummer 26 vermeld. Dit is in deze digitale versie verbeterd.
                   
               
           
           
           
               wint009toon01_01
               DBNL-TEI 1
               
                   2020 dbnl
               
           
           
               
           
           
               
                   
                   exemplaar Universiteitsbibliotheek Amsterdam, signatuur: OTM: OG 63-114, scans van Google Books
               
               Nicolaas Simon van Winter en Lucretia Wilhelmina van Merken, Tooneelpoëzy. Deel 1. Pieter Meijer, Amsterdam 1774
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Tooneelpoëzy. Deel 1
               Nicolaas Simon van Winter
               Lucretia Wilhelmina van Merken
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Tooneelpoëzy. Deel 1
               Nicolaas Simon van Winter
               Lucretia Wilhelmina van Merken
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2020-02-24
               
                   KE
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Nicolaas Simon van Winter en Lucretia Wilhelmina van Merken, Tooneelpoëzy. Deel 1. Pieter Meijer, Amsterdam 1774
 
Zie: https://www.dbnl.org/tekst/wint009toon01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

TOONEEL POËZY
VAN
NICOLAAS SIMON VAN WINTER,
EN
LUCRETIA WILHELMINA VAN MERKEN.

{== afbeelding 
	
==} {>>afbeelding<<}
    

Te Amsterdam,
By PIETER MEIJER, op den Dam.
MDCCLXXIV.
Met Privilegie van de Ed. Gr. Mog. Heeren Staaten van Holland en Westfriesland.

{==II==} {>>pagina-aanduiding<<}





{==III==} {>>pagina-aanduiding<<}

Voorbericht.

Wy neemen de vryheid onze kunstlievende Landgenooten weder eenige stukjes van onzen dichterlyken arbeid aan te bieden. Wy voegen die byéén, dewyl wy oordeelen dat, nu de hoogste Wysheid onze harten en handen door eenen troostryken Echt verëenigd heeft, onze Poëzy niet moest gescheiden zyn. Vier van de Dichtstukken, in deeze verzameling vervat, hebben tot onderwerp, de Natuurlyke, Burgerlyke, en Godsdienstige Vryheid, en liefde voor het Vaderland: het vyfde behelst een bewys dat de onschuld niet altoos ongestraft verdrukt word. Om aan deeze uitmuntende onderwerpen zo veel recht te doen als in ons vermogen was, hebben wy daaräan geenen anderen vorm kunnen geeven dan die der Tooneelpoëzye; als zynde best geschikt om de karakters en hartstochten in hun waare licht en sterkste werking te vertoonen. Wy vleijen ons dat deeze verzameling eene gunstige plaats by onze andere dichtwerken zal vinden, en, nevens dezelven, aan onze Landgenooten zo wel een nut en stichtend als verstandig vermaak opleveren.


{==IV==} {>>pagina-aanduiding<<}

Het Beleg der Stad Leyden.	bl. 15.
Jacob Simonszoon de Ryk.	123.
Monzongo, of de Koningklyke Slaaf.	233.
De Camisards.	341.
Maria van Bourgondiën, Gravinne van Holland.	449.




    
        
    

{==1==} {>>pagina-aanduiding<<}

Het beleg der stad Leyden.


Door Lucretia Wilhelmina van Merken.


{==2==} {>>pagina-aanduiding<<}


{==t.o. 2==} {>>pagina-aanduiding<<}


{== afbeelding 
	
Daar is myn zwaard. Komt, slagt me, om u den dood te ontrukken.


IVde Bedr. VIde Toon.
==} {>>afbeelding<<}
    


{==t.o. 3==} {>>pagina-aanduiding<<}



{==3==} {>>pagina-aanduiding<<}

Toewying aan de edele grootachtbaare heeren, schout, burgemeesteren, schepenen, vroedschappen en veertigen der stad Leyden, midsgaders derzelver ministers; uitmaakende het ligchaam der regeeringe van dezelve stad.


Regeerders van de Stad, waar door de Rynstroom vloeit, 
Eer hy de zandige en met helm begroeide kruinen 
Van Hollands strand genaakt, en naar de rustplaats spoeit 
Waar hy zyn' loop vergeet, by Katwyks oude duinen! 

{==4==} {>>pagina-aanduiding<<}

Getrouwe Vaders van 't beroemd Bataafsch Atheen', 
De Stad, die Spanje stuitte op haar bestreden wallen; 
Den hoed der Vryheid won, twee Eeuwen reeds geleên! 
Ik wyde u in dees blaên een deel der lotgevallen 
Die Leyden onderging in dien benaauwden tyd. 
Doorleest ze, en beeft op 't zien van haar geleden plaagen: 
Neen, looft de hoogste Magt, waardoor zy wierd bevryd, 
En na een' nacht van ramp den dag des heils zag daagen. 
Waar leed, waar streed men ooit, der Vryheid ten gevall', 
Met grooter heldenmoed, dan op haar zwakke muuren? 
Haar braave Burgery stond onbeweeglyk pal, 
In spyt van hongersnood, van pest en oorlogsvuuren. 
Ziet hoe de Bondgebuur haar bystaat in den nood, 
En wyde meiren vormt van weelige valeiën. 
Juicht op 't gewenscht gezicht der voedzelryke Vloot, 
Die, door Boisot geleid, het vlak bezeilt dier weiën. 
Eert met verwondering de hulp der hoogste Hand, 
Die Spanje door den storm haar almagt dwingt te aanschouwen. 
Ziet door de Vaderliefde en zucht voor 't Vaderland 
Het deugdzaam hart bezield van Nederlandsche Vrouwen. 
Ziet door de min den ramp van Leyden afgewend; 
Staat des aan Valdez toe naar haar gebeên te hooren; 

{==5==} {>>pagina-aanduiding<<}

Verschoont een zwakheid, die de Veldheer zelf erkent; 
Een zwakheid, zonder wie de Vesting waar' verloren. 
Zy heeft haar goed en bloed niet vruchteloos gespild; 
En al wat Vryheid mint, wie Leydens naam hoort noemen, 
Of roode Sleutels ziet op 't zilvren Wapenschild, 
Zal haar als de eerste burg der Vryheid juichend roemen. 
Beschouwt der Vadren zorg en vlyt en waakzaamheid; 
Den moed van Van der Does, den Held der Batavieren; 
De trouw van Van der Werf, wiens oordeelryk beleid 
Het hart in wanhoop zelfs de driften leert bestieren: 
Hy is de ziel des Raads, de hoop van 't Vaderland, 
Een steun van 't vry gemoed, een dapper Staatsverweerder, 
De toevlucht van het volk, der braaven rechtehand, 
En 't achtbaarst voorbeeld van een' waardig' Volksregeerder. 
Beschermers van de Stad, die thans, in blyder tyd, 
Voor de eedle Vryheid waakt, naast God door hem behouên, 
En u volyvrig voor Stads Recht en Handvest kwyt! 
Wat roem, moogt ge in 's Mans beeld uw eigen beeld beschouwen! 
Der Vadren glori strekt het nageslacht tot eer. 
Betreed hun loflyk spoor als rechtgeaarte Zoonen; 
Smaakt nooit hun bitter lot; de dag keer' nimmer weêr 
Dat ge op zo zwaar een proef der Stad uw trouw moet toonen! 

{==6==} {>>pagina-aanduiding<<}

Mogt Leyden zonder einde in ons Gemeenebest 
In welvaart, in geluk, in eer en zegen bloeijen! 
Mogt de achtbre Hoogeschool in haar beroemde Vest, 
Tot by het laatst geslacht, in lof en luister groeijen! 
De Hemel hoed' de Stad en braave Burgery! 
Nooit moet' haar hoofd den hoed der eedle Vryheid derven! 
Dat Leydens achtbre Raad een baak in Holland zy, 
En door alle eeuwen roeme op trouwe Van der Werven! 


LUCRETIA WILHELMINA VAN WINTER,
geboren VAN MERKEN.
mdcclxxiv.



    
        
    

{==7==} {>>pagina-aanduiding<<}

Voorbericht.

Onder de merkwaardige gebeurdtenissen, in welken de trouw en dapperheid onzer Voorvaderen, ter handhaavinge der Burgerlyke en Godsdienstige Vryheid, by de grondlegging van ons gezegend Gemeenebest uitblinken, verdient zekerlyk de dappere verdediging der Stad Leyden eene der eerste plaatsen. Hierom is, ter gedachtenisse van dit Staatsheil, in die Stad een jaarlyks plegtig Dankfeest ingesteld. Wy mogen thans, in den jaare 1774, het tweede Eeuwgetyde van Leydens Verlossing beleeven, en niet alleen elk' ingezeten van die plaats, maar ook ieder rechtgeaart inwooner van ons Gemeenebest, heeft reden om de wonderbaare bescherming des Allerhoogsten in de verlossing van Leyden te danken, en zich, in die redding, over de redding van het Vaderland ongeveinsd te verheugen.
Al voor langen tyd is my het beleg van Leyden als eene geschikte stoffe ter dichtöefeninge voorgekomen; en by de nadering van deszelfs tweede Eeuwgetyde besloot ik myn kunstvermogen daaräan te beproeven; en den braaven Burgemeester van der Werf, als een waardig Voorbeeld van een' rechtgeaart' Vaderlander en Regent voor te stellen.
Behalven van de Nederlandsche Geschiedenissen en de Beschryving en Historie der Stad, de Latynsche Gedichten van Janus Douza, en de naauwkeurige Werkjes van Zonhoven en Aldekerk, heeft het my mogen gebeuren gebruik te maaken van verscheidene schriftelyke aanteekeningen, die onder eenige oude en voornaame Familiën van Leydsche Regenten berustende waren, en my vriendelyk zyn medegedeeld; waarvoor ik de edelmoedige Begunstigers van mynen arbeid thans openlyk dankzegge.
't Zal, vertrouw ik, veelen myner Leezeren niet onaangenaam zyn, uit die berichten eenige byzonderheden aangaande den vryheidlievenden Burgemeester

{==8==} {>>pagina-aanduiding<<}
van der Werf te verneemen. Zyn Vader, Adriaan Vermeer, Lauwrens Maartenszoon, was Leeraar der Doopsgezinden; en is te Haarlem, werwaart hy zich begeeven had, om voor de gemeente aldaar te prediken, in den jaare 1537 om zyn geloof onthalsd; nalaatende eene Weduwe en vier Kinderen: Adriaan, Pieter, Nicolaas, en Barbara. Onze Burgemeester Pieter Adriaansz van der Werf (welken toenaam hy waarschynlyk verkregen heeft uit oorzaake van de groote Werf, die by zyne Zeemtouwerye lag, en van waar zekere straat te Leyden nog den naam van Werfstraat draagt,) was geboren in den jaare 1529. In den beginne van het jaar 1568 is hy, nevens zyne twee Broederen en veele andere welmeenende Lieden, om den Godsdienst, en uit vreeze voor den Hertog van Alva, naar Embden gevlucht; en, nevens zyn broeder Nicolaas, op den 31 sten Augustus des zelfden jaars door dien Hertog gebannen, met verbeurtverklaaring hunner goederen. Naderhand is hy, in den jaare 1570, 1571 en 1572, Commissaris geweest van den Prins van Oranje, Willem den eersten, in Holland; en heeft zich in deeze en menigvuldige andere Commissiën, niet zonder merkelyke schade aanzyne goederen, en zelfs meer dan eens met het uiterste gevaar van het leven, altoos zeer yverig gekweeten ten nutte van 't Gemeenebest. Geduurende de beide Belegeringen, in de jaaren 1573 en 1574, was hy voorzittend Burgemeester 
der Stad Leyden; en heeft vervolgens nog tienmaalen de zelfde waardigheid bekleed. Tweemaalen is hy een Lid der Staaten van Holland geweest. Ook heeft hy, genoegzaam tegen zynen dank, toen in 1585 het Collegie van Gecommitteerde Raaden wierd opgericht, daar in zitting moeten neemen. Vervolgens nog in verscheidene gewigtige Commissiën gebruikt zynde, is hy overleden den 5den January, in het jaar 1604. nalaatende, van zyne eerste Echtgenoote, Aefjen Lauwrens, twee Zoonen en eene Dochter: Adriaan

{==9==} {>>pagina-aanduiding<<}
Pietersz, naderhand veertig in Raade, Burgemeester, en Ontfanger van de gemeenelands Middelen; en Dirk, en Elizabeth. By zyne tweede Echtgenoote, Ida van Tol, had hy geene kinderen. Uit zyne derde Echtgenoote, Maria Duyst van Voorhout, wierden hem twee Zoonen en twee Dochters geboren: Frans Duyst, naderhand Schepen; Adriaan, Geertruid, en Clara, gehuwd aan Bartholomeus van Assendelft, zoon van Jan Bartholomeus van Assendelft en Lucia van Banchem; by wien zy drie zoonen heeft nagelaaten: Jan, Pieter, en Adriaan; die, ter eere van hunnen Grootvader, Pieter Adriaansz van der Werf, een wit marmeren grafteeken hebben opgericht; waarschynlyk in den jaare 1660, in de Hooglandsche of St. Pancras Kerk; alwaar hetzelve heden nog gezien word.
't Is, dunkt my, onnoodig wegens de dichterlyke vryheid, die ik gebruikt heb, van den Bevelhebber Valdez en Jongkvrouwe Magdalena Moons binnen Leyden te brengen, voor den kundigen eenige verdediging te maaken; en ik vleie my, dat men, het stuk geleezen hebbende, over deeze schikking voldaan zal zyn.
Noodig is het dat ik van Jongkvrouwe Magdalena Moons iets zegge, dewyl zy het ongeluk gehad heeft, dat door haat of onkunde haare weldadigheid en trouw met smaad beloond is; terwyl echter haare deugd en verdienste recht gedaan is door Strada, Aldekerk, Zonhoven; en byzonderlyk in zeker geschrift, enkel ter haarer verdediging uitgegeeven, achter de korte Historische Aanteekeningen wegens de Belegeringen van Haarlem, Alkmaar, en Leyden. Hieruit blykt, dat gemelde Jongkvrouwe af komstig is geweest, van Vaders zyde, uit eene deftige Hollandsche Familie; en van Moeders zyde, uit een adelyk Brabantsch Geslacht. Haar Vader was de Heer Pieter Moons, ten tyde van Karel den Vyfden Ontfanger Generaal

{==10==} {>>pagina-aanduiding<<}
van 's Keizers beden over Holland, en tevens Raadsheer van zyne Majesteit. Haar oudste Broeder, ook Pieter Moons genaamd, bekleedde onder Philippus den Tweeden het Ampt van Raadsheer in den Hove van Holland, nevens meer andere waardigheden; en was een man van groot gezag en achting. Zy woonde, nevens haare Moeder en nog een Broeder en Zuster, in den Haage, geduurende de Belegering van Leyden; alwaar Valdez haar ten huwelyk verzocht; over welk verzoek door haare Familie veel zwaarigheden wierden gemaakt wegens de omstandigheden des tyds. Dan de gemelde Jongkvrouwe, omtrent dertig jaaren oud zynde, liet zich eindelyk door het aanhouden van Valdez beweegen in zyn huwlyksverzoek te stemmen. Doch de voltrekking van dien echt wierd uitgesteld, om de belemmering door het Beleg van Leyden veroorzaakt, het welk Valdez druk bezig hield. Deeze Bevelhebber, zich, langer dan hy gedacht had, door de dapperheid der Leydenaaren opgehouden ziende, en nu voorgenomen hebbende door eenen algemeenen storm de Stad te dwingen, verzocht des daags te vooren, in den Haage, nevens verscheiden aanzienlyke Lieden, zyne verloofde Bruid en haare Familie op een' maaltyd; waar hy, door haare ongewoone treurigheid getroffen, met aandrang de reden van dezelve verzocht te mogen weeten; waaröp zy hem vryuit verklaarde, dat zyn voorneemen om Leyden te bestormen daarvan de oorzaake was; dat zy in de Stad veelen haarer naaste Magen had woonen, wier lot haar na aan 't harte lag, en welke ongetwyfeld verloren waren, 
indien de Stad stormenderhand overging. Dat zy een af keer had van bloedstorting en geweld; en dat hy, indien hy haar waarlyk beminde, moest afzien van 't bestormen eener Stad, die hem binnen weinig dagen van zelve moest in de handen vallen; en eindelyk, dat hy nooit haare hand verwerven zou, indien hy de Stad op haare

{==11==} {>>pagina-aanduiding<<}
gebeden niet verschoonde. Door welken krachtigen aandrang, door traanen ondersteund, hy, die haar teder beminde, haar met eede zwoer van den storm te zullen afzien; 't geen, den tyd rekkende, onder den Goddelyken zegen de behoudenisse van Leyden geweest is. Valdez, na het opbreeken van het beleg, eerst naar Utrecht, en vervolgens naar Brabant geweken zynde, hield van daar met brieven aan, dewyl het hem niet mooglyk was naar Holland weder te keeren, dat zyne Bruid mogte gebragt worden ten huize van haare gehuwde Zuster, te Antwerpen; in welke Stad zy, door eenigen haarer Bloedvrienden geleid zynde, haar huwelyk met Valdez plegtig voltrokken heeft, in 't byzyn haarer aanzienlyke Magen, aldaar woonachtig. Na het overlyden van Valdez, in den jaare 1580 of 1581, heeft zy zich wederom naar Holland begeeven; en is, na eenigen tyd weduwe gebleven te zyn, weder gehuwd aan Jongkheer Willem de Bye; die eertyds Edelman van Willem den Eersten, Prins van Oranje, geweest was; met wien zy eenige Jaaren in huwlyk geleefd hebbende, en ten tweedenmaale weduwe geworden, weder in huwlyk getreeden is met Jongkheer Juriaan van Lennip, een Kleefsch Edelman, van veel aanzien; met wien zy op het Huis te Werve, hem aangestorven, en gelegen te Voorburg by den Haage, eenige jaaren gewoond heeft, en daarna met haaren Gemaal te Utrecht hun verblyf genomen hebbende, is zy 
aldaar in hoogen ouderdom, zonder kinderen na te laaten, overleden.
Wat de Afbeeldingen der vyf Hoofdpersoonadiën van dit Dichtstukje betreft, die de Heer Pieter Meijer, met overleg van ons en andere goede Vrienden, uit hoogachting voor de verdiensten onzer Voorvaderen, heeft laaten vervaardigen, om voor of in hetzelve geplaatst te kunnen worden; dezelven zyn door den beroemden Houbraken, naar de bekende oude groote

{==12==} {>>pagina-aanduiding<<}
prenten gesneden: dat van Van der Werf door Philippe, en die van Jongkvrouwe Moons, Valdez, van der Does, en Boisot; door Cornelis Visscher gegraveerd; allen naar origineele afbeeldingen, en door Petrus Scriverius uitgegeeven, in den jaare 1649.
De Burgemeester van der Werf schynt in een ander gewaad verbeeld te zyn dan de Burgemeesterlyke tabbaard; een soort van toga, van zwart laken, van vooren ter wederzyde omgeslagen, en die omslagen ten voeten toe gevoederd met zwart satyn; verder met naauwe mouwen en opene armsgaten, waar men somtyds de armen doorstak, zonder de mouwen te gebruiken; ter wederzyde van het slinker zakgat van den tabbaard, hechte men met groote zilvren Romeinsche letteren den naam van Leyden: dus was de kleeding van Schout, Burgemeesteren en Schepenen van dien tyd; en is nog by sommige plegtige gelegenheden in gebruik.
De kleeding, in welke Magdalena Moons is afgebeeld, naar het origineele schildery, toen berustende, nevens dat van haaren Gemaal, Francisco Valdez, in het kabinet van haaren Broeder, den Raadsheer Pieter Moons, verstrekt een bewys van haaren rang; zynde dit het gewaad der aanzienlykste Vrouwen van dien tyd; naar een gebruik, waarschynlyk hier uit Vrankryk overgekomen; gelyk blykt uit afbeeldingen in Les Monumens de La Monarchie Françoise, van B. de Montfaucon; waarïn Elizabeth van Oostenryk, gemalinne van Karel den Negenden, Koning van Vrankryk; en de Hertoginne van Montpensier, op de zelfde wyze gekleed zyn, in 't jaar 1570. Zelfs schynt die kleeding reeds vyftig jaaren te vooren aan de Spaansche Vorstinnen eigen geweest te zyn; gelyk in het bovengenoemde werk blykt, uit de Afbeelding van Eleonora van Oostenryk, Zuster van Keizer Karel den Vyfden, en Gemalinne van François den Eersten, Koning van Vrankryk.

{==13==} {>>pagina-aanduiding<<}

De Afbeelding van Valdez is in de Spaansche kleeding van dien tyd; en die van Van der Does en Boisot vertoonen de oude Hollandsche Krygsmans kleedinge der Bevelhebberen; de Burgers droegen een pansier en yzeren hoed, musket en forket; die spietsen voerden, droegen een harnas met een krop en morion. Het gewaad der Weezen van Leyden was toen eenigzins anders dan tegenwoordig. De Jongens waren gekleed in roode Wambuizen, waarschynlyk van Leydsche karsaai; behalven de slinker mouw, die wit was, hebbende aan de schouderen, of by het aanvoegsel van den arm by het lyf, een dikke naad of rol, tot onder den arm toe omloopende. Voorts een vry wyden rooden broek, roode kousen, zwarte schoenen, en een' zwarten hoed. Gelyk blykt in zeker kaartboek van Landeryen de Weezen van Leyden toebehoorende, gemaakt by Simon Arentsz Bruiningen, gezworen Landmeeter van Rynland, in den jaare 1593.
Ten besluite hoop ik dat myne poogingen, om myne Tydgenooten by deeze plegtige gelegenheid aan de deugden onzer Voorvaderen, en aan de weldaaden door den Allerhoogsten hen bewezen, die de grondslagen zyn van het heil dat wy thans genieten, te doen gedenken, hen niet onaangenaam zullen zyn. De zelfde krachtige Arm, die Leyden verlost heeft van het geweld eens magtigen Vyands, bewaare, eeuw uit eeuw in, ons dierbaar Vaderland by het onwaardeerbaar genot van Vrede en Vryheid!



{==14==} {>>pagina-aanduiding<<}

Vertooners.


Pieter Adriaansz. van der Werf, Burgemeester.

Cornelis Claasz. van Zwieten, Burgemeester.

Cornelis van Noorden, Burgemeester.

Jan Jansz van Baarsdorp, Burgemeester.

Jan van Hout, Secretaris.

Jongkheer Jan van der Does, Bevelhebber der Burgery.

Lodewyk van Boisot, Admiraal van Vlissingen.

Don Francisco de Valdez, Spaansch Bevelhebber.

Magdalena Moons, verloofde Bruid van F. de Valdez.

Elizabeth van der Werf, Dochter van den Burgemeester.

Muitend Volk.

Een Weesjongen.



Zwygende.

Adriaan Willemszoon, Admiraal van Zierikzee.

Stads- en Zeekapiteinen, Raaden.

Gewapende Burgery.


Het TOONEEL is in de Stad LEYDEN, in het Huis van den Burgemeester Pieter Adriaansz. van der Werf.

{==t.o. 14==} {>>pagina-aanduiding<<}


{== afbeelding 



	
==} {>>afbeelding<<}
    


{==t.o. 15==} {>>pagina-aanduiding<<}












{==15==} {>>pagina-aanduiding<<}

Het beleg der stad Leyden.


Treurspel.


Eerste bedryf.

Eerste tooneel.



Elizabeth van der Werf, 
alleen. 
Myn Vader! waar vertoeft ge? Ach! wist gy hoe verlegen 
Ik omzwerf door al 't huis, en uitzie allerwegen 
Naar uwe wederkomst, terwyl uw wys beleid 
't Belegerd Leyden schraagt! helaas! myn hart beschreit 
Al 't leed der Stad, myn leed, het onheil myner maagen, 
Maar meest uw ongeval, ô oorsprong myner dagen! 
Ach! is 'er dan geen einde aan uwe elende en smart! 
Wat leed uw jeugd niet reeds in 't ouderminnend hart, 
Toen wreede zieldwang om 't geloof uw' vroomen Vader 
Deed knielen voor het zwaard als ketter en verraader! 

{==16==} {>>pagina-aanduiding<<}

Wat ondervond gy niet toen Neêrland door 't geweld 
Des wreeden Alvaas wierd in rep en roer gesteld; 
Toen die ontmenschte u doemde om huis en haard te derven, 
En met oom Nicolaas in ballingschap te zwerven! 
Ach! vind gy meer geluks, nu gy, van zorg doorknaagd, 
De Stad een burg verstrekt, den last van allen draagt, 
En, zelfs, in wederwil van weiflende Amptgenooten, 
't Hoogmoedig Spanje 't hoofd nog voor dees Vest doet stooten? 
Hoe duur, helaas! zal u uw moed en yver staan, 
Indien de bange Stad in 't eind moet overgaan! 
Hoe zal van Zwieten, hoe van Noorden zegevieren, 
Als zy de Spaansche vaan van onzen wal zien zwieren! 
Zy stooken in 't geheim het vuur der muitery, 
En Baarsdorps woeste drift versterkt die razerny. 
Myn Vader! al uw trouw kan Leyden niet behoeden, 
En Spanjes dwinglandy zal hier haast toomloos woeden. 



Tweede tooneel.

Elizabeth, Magdalena Moons.


Elizabeth. 
Helaas! myn Hartvriendin! moest gy door uwe trouw 
In Leydens deerlyk lot, in d' algemeenen rouw 
Ook deelen nevens ons! ach! waart ge weg gebleven! 



{==17==} {>>pagina-aanduiding<<}



Magdalena. 
De zucht van 't bloed heeft my naar deeze vest gedreven. 
Ik deelde, na 't ontzet, verheugd in uw geluk; 
En deel, by 't nieuw beleg, vrywillig in uw' druk. 
Het waar' my ligt geweest naar 's Graavenhaag te keeren, 
Zo gy besloten had, op 't Vaderlyk begeeren, 
Met my de ontroerde Stad te ontwyken in dat uur; 
Doch niets bewoog uw ziel, dan de inspraak der natuur. 




Elizabeth. 
Zou ik, terwyl myn trouw myn' Vader meest kan baaten, 
Myzelf beveiligen, hem in 't gevaar verlaaten; 
Nu 't onverwacht beleg zyn nieuwe Gemalin, 
Het waardig voorwerp van zyn trouwe huwlyksmin, 
En myne Broedren, die als ik hunn' Vader eeren, 
Belet van Rotterdam naar deeze Vest te keeren; 
Nu hy, door deezen ramp beroofd van allen troost, 
Zyn zwangre Gade mist, en, buiten my, zyn kroost? 
Myn waarde Vader is het leven van myn leven. 
Kan ik, om my te hoên, hem in dien staat begeeven? 
Neen; schoon ik sterven moest als 't veege Leyden zwicht, 
Nooit, nooit rouwt my een blyk van liefde en kinderpligt. 




Magdalena. 
'k Misprys uw teêrheid niet: uw yver is rechtvaardig, 
En de eedle Dochter van zo groot een' Vader waardig. 

{==18==} {>>pagina-aanduiding<<}

Ik bleef om u en hem vrywillig in deez' Wal, 
Daar ik u beiden hoên, of met u sterven zal. 
Ach! mogt, daar gy me om u en hem myzelf ziet waagen, 
Hem myn verworpen raad in 't eind zo ver behaagen, 
Dat ik 't verdrag bewerkte; en gy 't behoud der Stad, 
By dat uws Vaders, aan myn zorg te danken had! 




Elizabeth. 
Neen, waarde Magdalene! ik prys uw loflyk poogen; 
Doch 't redden van de Stad is buiten uw vermogen. 
Men denke aan geen verdrag; te wel, helaas! geleerd, 
Dat zich de Kastiljaan aan woord noch eeden keert. 
Hoe dier het staat met Spanje in vreêverdrag te treeden, 
Getuigt het rookend bloed van de overheerde Steden; 
Dat bloed, 't welk nog om wraak aan 's Hemels vierschaar schreit, 
En Leyden toeroept: Beef; zie Spanjes trouwloosheid. 




Magdalena. 
Men wyte aan Spanje niet 't geen Alvaas razernye 
Bedreef, tot vestiging van 's Konings heerschappye. 
Hy koos een' slinkschen weg; en gaf, door spoorloosheên, 
Tot wederspannigheid, en zelfs tot afval reên. 
De nieuwe Landvoogd zal eerlang, door zachter wetten, 
De Steden veiligen, het krygsvolk paalen zetten. 
Mogt Valdez de eerste zyn, by 't mindren van de klagt, 
Die hem de sleutels van 't gehoorzaam Leyden bragt! 

{==19==} {>>pagina-aanduiding<<}

Wat zou 't zyne eedle ziel een zuivre blydschap baaren! 
Hy zoekt, ik ken zyn' aart, der burgren bloed te spaaren; 
En stelt zyn glori in 't behouden van een Vest, 
Die hoopeloos verzinkt in hongersnood en pest. 




Elizabeth. 
Uw zucht voor Valdez doet u 't best van hem vermoeden. 
Zyn gunst niet, maar de gunst des Hemels zal ons hoeden. 
Hoe hoog gy hem verheft, wy steunen in 't verdriet 
Op 's Lands gerechte zaak, maar op zyn goedheid niet. 




Magdalena. 
Ik schat waarlijk Valdez hoog; myne achting is rechtvaardig, 
En maakte hem den naam van mynen bruîgom waardig. 
'k Was reeds aan hem verknocht, indien 't beleg der Stad 
Ons huwlyk tot dit uur niet opgehouden had. 
Maar schoon ik hem bemin, gy weet hoe diep myn harte 
In 't heil van Neêrland deelt. Gy weet met welk een smarte 
My Alvaas wreedheid trof; en hoe ik, naar myn magt, 
In Leydens zwaar beleg myn pligten heb betracht. 
Romero wilde lang de Vest door storm doen bukken: 
Ik deed zyn oogmerk door myn' Held tot nog mislukken. 
Zo Valdez voor zyn' pligt hierin gevaar voorzag, 
Hy had reeds meer dan eens gestormd voor deezen dag. 
Hy kent de hagchlykheid der wisslende oorlogskanssen. 
Hy heeft de Stad omringd met twee-en-zestig schanssen. 

{==20==} {>>pagina-aanduiding<<}

Tienduizend krygsliên, die vast vlammen op den buit, 
Zien naar 't bevel des storms met roofzieke oogen uit; 
Des onweêrstaanbren storms, die Leyden zal vernielen. 
De burgery smelt weg in 't uitzien naar de kielen, 
Waardoor ze ontzet verwacht in 't alleruiterst wee: 
Al 't Land is vruchteloos herschapen in een zee. 
Het water wast niet aan; en hoe 't Boisot moog' deeren, 
Hy zal, zelfs voor zyn oog, de Vest zien overheeren. 




Elizabeth. 
Gy maalt my vruchteloos de grootheid van 't verdriet. 
'k Vrees dat myn Vader-zelf ons lot te klaar voorziet. 
Hoe bleek is zyn gelaat door 't zorgen, vasten, waaken! 
Hoe dikwerf vind ik hem met traanen op de kaaken! 
En als ik hem omärm, en troost naar mynen pligt, 
Kust hy me, al zuchtend', met de traanen in 't gezicht; 
En toont me, in weêrwil van zyn harte, wat gedachten 
Hy heimlyk voed van 't lot dat Leyden staat te wachten. 




Magdalena. 
Myn waarde Elizabeth! wat baat vergeefsch beklag? 
Indien ge uw' Vader mint, beweeg hem tot verdrag. 
Ik eer zyn vryheidzucht; doch met iets toe te geeven 
Behoud men hen, die thans door pest en honger sneeven. 




Elizabeth. 
Helaas! waar of hy toeft? De raad was nooit voorheen 

{==t.o. 20==} {>>pagina-aanduiding<<}


{== afbeelding 



	
==} {>>afbeelding<<}
    


{==t.o. 21==} {>>pagina-aanduiding<<}


{==21==} {>>pagina-aanduiding<<}

Zo lang... 




Magdalena. 
Van Hout genaakt. 




Derde tooneel.

Elizabeth, Magdalena, Jan van Hout.


Elizabeth, 
tegen van Hout. 
Ach! keert ge dus alleen? 
Waar liet ge uw' trouwsten Vriend? 




van Hout. 
Ik dacht hem hier te aanschouwen; 
Ik liet hem by 't Stadhuis; ligt word hy opgehouên. 
De Vest is vol gewoels; en elk, die hem ontmoet, 
Smeekt hem om troost of raad in zynen tegenspoed. 
De Stad erkent in hem haar' allertrouwsten Raader; 
De burgers eeren hem als hunn' geliefden Vader; 
Als hy zyn' mond ontsluit hoort elk een hemelstem; 
't Smeekt all' om zyn behoud, en alles oogt op hem. 
Stel des uw hart gerust; hy zal terstond hier weezen. 




Magdalena. 
Hoe staat het in de Stad? 




van Hout. 
Wy hebben 't ergst' te vreezen. 

{==22==} {>>pagina-aanduiding<<}

De Raad vergaêrde by het ryzend morgenlicht, 
Om tot het uiterst' zich te kwyten van zyn' pligt, 
Wanneer van Noorden straks elks deernis zocht te wekken 
Door al 's Volks rampen op 't beweeglykst ons te ontdekken. 
Hy maalde hoe de pest in wyk by wyk regeert; 
Hoe 't volk, dien ramp ontgaan, door honger word verteerd. 
Wy hebben, voer hy voort, in spyt van ons verlangen, 
Geen' bode van Oranje of van de vloot ontfangen; 
Ten zy de Hemel 't keere, is 't met de Stad gedaan. 
Terwyl hy ons de elend' der burgren deed verstaan, 
Wierd ons geboodschapt, dat een bende muitelingen, 
Oproerig saamgerot, dreigde in de zaal te dringen. 
Men stuitte hen een wyl, en pleegde inmiddels raad, 
Wat best te doen stond in dien zorgelyken staat. 
Doch eer men onderling tot een besluit kon komen, 
Kwam 't volk, gelyk een vloed, ter raadzaal' binnen stroomen. 
Een troostelooze hoop, verzwakt en uitgeteerd. 
De wanhoop had hun hart en zinnen overheerd. 
Een van hen voerde 't woord, en wekte elks medelyden 
Door 't maalen van 't gebrek, waarmeê men had te stryden, 
En eischte vrede of spys, tot mindring van den nood. 
Fluks rees een groot geschreeuw, van vrede, vrede, of brood! 
Maar 't geen de welgezinde een billyk omzien baarde 
Was dat een deel des Raads zich voor hunn' eisch verklaarde. 



{==23==} {>>pagina-aanduiding<<}



Elizabeth. 
Dit is de vrucht, helaas! van Baarsdorps woeste reên. 
Hy houd de Spaansche zy'. 




van Hout. 
Hield hy die slechts alleen, 
En had de Vesting niets dan zyne drift te schroomen. 
Maar ach! van Zwieten zelfs is eindlyk uitgekomen. 
Hy sterkte 't muitziek volk, met loosbelegde taal; 
En zwoer, met dieren eed, dat hy, die menigmaal 
Naar vrede had gewenscht, 't verdrag had aangeprezen, 
Geen heillooze oorzaak van der burgren moord zou weezen; 
En dat, indien men hem gehoor gaf, deezen dag 
Getuige weezen zou van 't sluiten van 't verdrag. 
Maar 't kleenste en beste deel van Leydens achtbre Raaden, 
Bewust dat ons de vreê min baaten zou dan schaaden, 
Vertoonde 't volk den ramp die hen te wachten stond 
Zo Spanje hier zyn woord, als korts in Haarlem, schond. 
Dan waar' 't beklag te laat en 't onheil niet te ontwyken: 
Romero had zyn roof- en moordzucht steeds doen blyken; 
Maar boven allen toonde uw Vader 't volk hunn' pligt, 
Beklaagde hunne elend met traanen in 't gezicht; 
Verhief hunn' moed, en zwoer, dat zy die hen vertzaagden, 
Veel minder dan hyzelf hun deerlyk lot beklaagden; 
Dat hy het volk beminde, en, tot bewys van trouw, 

{==24==} {>>pagina-aanduiding<<}

De Stad beveiligen, of met haar vallen zou. 
Hy stelde toen al 't schoon der vryheid hen voor oogen. 
Het naadren van de vloot; de magt van 't Alvermogen; 
En won in 't eind zo veel, door zyn welspreekendheid, 
Dat deeze storm bedaarde, en hy, door zyn beleid, 
De burgery bewoog zich met veréénde krachten 
Te kwyten van haar' pligt en op 't ontzet te wachten. 
Terwyl door Raad en Volk hem eerbied wierd betuigd, 
Vertrokken we in triomf, van allen toegejuicht. 




Elizabeth. 
Ligt heeft het muitend Volk iets ergers voorgenomen. 
Helaas! hy toeft te lang. Zyn afzyn doet my schroomen. 




van Hout. 
Schep moed; daar is hyzelf. 




Vierde tooneel.

Elizabeth, Magdalena, van Hout, Pieter Adriaansz van der Werf, Cornelis Claasz van Zwieten, Cornelis van Noorden, Jan Jansz van Baarsdorp.


Elizabeth. 
Myn Vader! welk een vreugd! 




van der Werf. 
Hoe dus beschreid myn Kind! Bedwing uw ongeneugt. 

{==25==} {>>pagina-aanduiding<<}

Gy ziet, door 's Hemels gunst, my weder in uwe armen. 
Ligt zal zy over ons en Leyden zich erbarmen. 
Men steune op haar-alléén, en kwyt' zich van zyn' pligt. 
Tegen van Hout. 
Na 't scheiden van den Raad ontfingen wy 't bericht, 
Dat niets Romeroos drift tot stormen kan bepaalen, 
En Valdez zich in 't eind' door hem liet overhaalen. 
Wy hebben deeze maar' den Hopliên meêgedeeld; 
Doch ze is voor 't weerloos volk, zo veel men kon, geheeld. 
De burgers zyn getroost den aanval af te wachten. 




Magdalena. 
Wat weêrstand wacht gy toch van hun verzwakte krachten? 
Vergeef myn ronde taal; 'k doe ze u uit nood verstaan. 
Een enkle storm doet ons, doet al de Stad vergaan. 
Ik durf myn woord, myn hoofd, voor Valdez deugd verpanden: 
Sluit een verdrag met hem. Vertrouw u in zyn handen. 
Beschouw wat deerlyk lot de Stad te wachten staat 
Indien ze in 't stormen aan den Spanjaard overgaat. 
Geef toch den gantschen Raad, uzelf, de burgerye, 
Niet over tot een prooie aan 's vyands razernye. 
't Is reeds te lang gemard en hier geen toevens tyd. 
Zorg voor het heil der Vest, waarvoor uw trouw zich kwyt. 
Myn Bruidegom zal meer, dan hy reeds aanbood, schenken. 




van der Werf. 
Wy kennen Spanje. 'k Wil Valdez roem niet krenken; 

{==26==} {>>pagina-aanduiding<<}

Maar als de vogelaar het zachtst en lieflykst fluit, 
Is hy, het belge u niet, meest op bedriegen uit. 
Dacht Spanje als gy, de vreê zou onze rampen keeren; 
Nu moet men met de Stad vergaan, of triomfeeren. 
Dit is 't besluit des Raads. Al 't Nederlandsch gewest 
Verwacht zyn vryheid met de vryheid deezer Vest; 
En, worden we onder 't puin van haaren wal begraaven, 
Dan staaven we onzen eed, en leeven niet als slaaven. 




van Baarsdorp. 
't Is inderdaad niet vreemd, dat de eigenzinnigheid 
En vrede en slaaverny zo weinig onderscheid. 
Maar acht gy Neêrlands volk, veel eeuwen lang rechtvaardig 
Door Graaf op Graaf bestierd, den naam van slaaven waardig? 




van der Werf. 
Geenszins, zo lang de Graaf, getrouw aan pligt en eed, 
De wetten handhaafde en 's Lands rechten niet bestreed; 
En grooter glori vond, hoe hoog in magt gerezen, 
In de éérste eens vryen volks dan in tyran te weezen: 
Maar sints ons Phlips verdrukt door wreede dwinglandy, 
Verschilt de vreê met hem niet meer van slaaverny. 




van Baarsdorp. 
Men kan hem door 't verdrag aan nieuwe banden binden. 




van Hout. 
Zo u zyn dienst gevalt, gaa hem in Spanje vinden. 



{==27==} {>>pagina-aanduiding<<}



van Zwieten. 
Maar zo men Leyden door den vrede kon behoên... 




van Hout. 
Geef toch geen verdren voet aan 't opgevat vermoên. 




van Noorden. 
Men zorgt niet zonder reên voor echtgenoote en telgen. 




van Hout. 
Hoe wrang de teug ook vall', men moet die saam verzwelgen. 
't Is beter dat hen 't zwaard des hongers nederslaa, 
Dan dat ze een prooi zyn van des krygsvolks ongenaê. 




van Noorden. 
Gy kent de banden niet die 't hart zo naauw verbinden. 




van Hout. 
'k Lyd mooglyk dubbel in al 't lyden myner vrinden. 
Doch wie 't verdrag ook raade, ik vloek de slaaverny; 
Ik zwoer der vryheid hulde, en leeve of sterve vry. 




van Noorden. 
'k Ben nevens u getroost voor Godsdienst, Recht en Wetten, 
Schoon ik myn huis beschrei, het leven op te zetten. 




van Hout, 
tegen van der Werf. 
Ik heb voldaan aan 't geen my wierd verzocht, Mynheer! 
Doch 't zy by ons geheim. 




van der Werf. 
Tegen de Vrouwen, die op zyn' wenk vertrekken. 
Ik zie terstond u weêr. 





{==28==} {>>pagina-aanduiding<<}

Vyfde tooneel.

van der Werf, van Zwieten, van Noorden, van Baarsdorp, van Hout.


van Hout. 
Men heeft den voorraad in de Vesting opgenomen. 
De nood is hoog, en reeds op 't uiterste gekomen. 
Ik vond geen brood, hoe naauw ik alles heb doorzocht. 
De tweebak en het meel zyn gantschlyk uitverkocht. 
Men zal op deezen dag de laatste paarden slagten. 
De schraale moutkoek kan den honger schaarsch verzachten; 
En echter strekt zy slechts drie dagen, verder niet. 




van Noorden. 
Ziet daar, helaas! ziet daar wat Leyden overschiet. 




van Baarsdorp. 
Een kranke troost voor zo veel hongerige monden. 




van der Werf. 
Och! of myn raad voorheen meer ingang had gevonden, 
Toen Spanje uit nood de Vest van 't eerst beleg ontsloeg! 




van Zwieten. 
Men heeft voor spys gezorgd. 




van Hout. 
Men zorgde niet genoeg 
Ten nutte van 't gemeen, maar slechts voor huisgenooten. 

{==29==} {>>pagina-aanduiding<<}

Dit blykt aan 't meel, dat, loos, in kussens wierd besloten. 




van Baarsdorp. 
Een lastrend volksgerucht is naauwlyks antwoord waard'. 




van Hout. 
De zwynen op de stal, tot eigen nut gespaard, 
Die zich, van tyd tot tyd, ontdekken door hun knorren, 
Verschaffen 't hongrig volk, met reden, stof tot morren. 




van Baarsdorp. 
Oranje draagt u gunst: die Schutsheer maakt u stout. 




van Hout. 
Maar zeg wiens gunst zoekt hy, die al de gerst vermout, 
En 't bier verzuuren laat, opdat der Burgerye 
Noch 't voedsel noch de drank tot onderstand gedye, 
En dus door hongersnood de Stad mooge overgaan? 




van Zwieten. 
Hoe! wyt ge aan my den ramp, die my zo duur zal staan? 
Waar blykt... 




van der Werf. 
In 's Hemels naam, laat ons geen tweedragt voeden. 
Met twisten is de Vest voor 't onheil niet te hoeden. 




van Zwieten. 
Had elk zich-zelv' verzorgd op 't naadren van 't gevaar! 




van der Werf. 
Die last betrof de Stad, en was voor 't volk te zwaar. 

{==30==} {>>pagina-aanduiding<<}

Wat word 'er niet vereischt voor veertien duizend zielen! 
Schoon reeds drie duizend door 't vernielend pestvuur vielen; 
Schoon schutgevaarte en stryd twee duizend wreed verslond; 
En 't aakelig gebrek ons nog op duizend stond; 
Ons is, sints 't nieuw beleg, in agttien bange weeken, 
Hoe zwaar de schaarschheid drukt, helaas! te klaar gebleken. 




van Noorden. 
Men vleide zich met grond, toen Valdez, op 't ontbiên 
Des Landvoogds, ons verliet, hem nimmer weêr te zien. 
En waar' Graaf Lodewyk niet op de hei geslagen, 
Men had alom den glans der vryheid op zien daagen. 
En wy.... 




van der Werf. 
'k Zie van der Does. 




Zesde tooneel.

van der Werf, van Zwieten, van Noorden, van Baarsdorp, van Hout, Jongkheer Jan van der Does.


van der Does. 
Verschoon 't zo ik u stoor. 
Een boô van Valdez eischt by Leydens Raad gehoor. 




van der Werf. 
Alweêr een nieuwe list. 



{==31==} {>>pagina-aanduiding<<}



van Noorden. 
Indien men dorst vertrouwen 
Dat hy... 




van der Does. 
Wie durft, wie kan op 't woord van Spanje bouwen? 
Een andre vyand vond geloof; doch 't is bekend 
Hoe ligt de Castiljaan de heiligste eeden schend. 
Kon Valdez van 't verdrag alleen nog meester weezen, 
Men had ligt minder voor meineedigheid te vreezen. 
Hy gaf geen doorslaand blyk van wreedheid tot deez' dag: 
Doch daar Romero met hem deelt in 't krygsgezag, 
Daar de uitslag van 't Beleg betrouwd is aan hen beiden, 
Sterve eer de laatste man, verzinke eer 't hooploos Leyden, 
Eer ons zyn vleitaal door beloften dwaas verblind', 
En hy hier nieuwe prooi voor woede en ontucht vind'! 




van Zwieten, 
tegen van der Does. 
Maar zo hy zich bereid om Leydens zwakke wallen, 
Gelyk-men ons bericht, met stormen aan te vallen, 
Durft ge ons verzeekren dat de Stad hem af zal slaan? 




van der Does. 
Voor d'uitslag van den storm den Raaden in te staan, 
Waare onbedachtzaamheid; maar 'k durf vrymoedig zweeren 
Tot aan myn' jongsten snik hem van den muur te weeren. 
De Hopliên zyn den dood getroost. Dan hoe 't zich wend', 

{==32==} {>>pagina-aanduiding<<}

Men kan de razerny des vyands in het end', 
Schoon hy zich meester zag, door wanhoop nog bedwingen, 
En met de veege Stad hem in de lucht doen springen. 




van Noorden. 
ô Goede Hemel! keer dien schrikkelyken slag! 




van Hout. 
Ik volg u in den stryd; 't is Leydens jongste dag. 




van Zwieten, 
tegen van Hout. 
Denk aan uw zusters telg. 




van Hout. 
Ons is geen hoop gebleven. 
Ik acht een' braaven dood meer dan een eerloos leven. 




van der Does, 
tegen van der Werf. 
Gy zwygt. 




van Baarsdorp, 
tegen van der Werf. 
In 's Hemels naam, spreek 's vyands boô, Mynheer! 




van Hout. 
Men hield tot aan dit uur, en 't strekt de Stad tot eer, 
In spyt van Valdez bede en uitgestrekt verlangen, 
Zyn boden uit de Stad; en zal men die ontfangen 
Nu alles hooploos is, en toonen hem hoe 't staat? 
Zal hy de Burgren, door gebrek en pest, op straat, 
Van levenskracht beroofd, bezwymd zien nedervallen; 
Hen wagglend kruipen zien naar de afgestreden wallen, 
Daar degen en musket hen siddren in de hand? 

{==33==} {>>pagina-aanduiding<<}

Dan was zyn wit bereikt; dan wist hy in wat stand 
De Vesting zich bevind, en kon die ligt verwinnen. 
Men biede aan Spanje 't hoofd, en laat' geen vleijers binnen. 




van der Werf. 
Ik heb met aandacht op 't gewigt der zaak gelet, 
En voed, hoe flaauw, nog hoop op 't langgewenschte ontzet. 
Schoon 't wassend water door Romero word bedwongen, 
De vloot is echter tot den Kerkweg doorgedrongen. 
't Is waar dat 's vyands magt volstrekt haar keeren kan. 
Al zyn beschanssingen zyn daar getuigen van; 
Te Zwieten, Zoeterwoude en de omgelegen streken; 
Vooräl te Lammen, daar Boisot dient dóór te breeken. 
Doch 't springty nadert reeds; en God, die wondren doet, 
En Leydens traanen ziet, beheerscht den watervloed. 
De westewind steekt op; wie weet wat heil kan daagen, 
Indien wy ons bederf slechts eenen dag vertraagen? 
'k Heb jaar op jaar myn trouw aan Nederland betoond, 
En, daar 't zyn nut betrof, myn leven nooit verschoond: 
'k Ben nog gereed myn bloed tot Leydens heil te geeven. 
Doch word de Stad gered als we op haar muuren sneeven? 
Ik weet, men kan zich van den felsten oorlogsnood 
In 't eind bevryden door een' eerelyken dood; 
Maar word dit naar ontwerp uit wanhoop niet geboren? 
Hoe veel onnoozlen doen we in 't laauwe bloed niet smooren! 

{==34==} {>>pagina-aanduiding<<}

Een Christen, hoe vol moeds, voed altoos deerenis, 
En geeft geen wanhoop plaats eer alles hooploos is. 




van Noorden. 
Ach! kunnen wy de drift des vyands paalen zetten? 




van der Werf. 
Wy moeten, 't gaa zo 't will', het stormen hem beletten. 
De ramp, hoe spaê hy koom', komt altoos veel te vroeg; 
En, moet de Stad vergaan, 't is morgen tyds genoeg. 
Men hoor' den bode; en doe geblind hem herwaart voeren. 
Geen vyand moet den staat van Leyden loos beloeren. 
Men houd', kan 't zyn, hem op, als zocht men handeling. 
Al wint men niets dan tyd, die winst is niet gering. 
Ziet daar myn' raad; en weet ge in onzen nood iets nader 
Tot redding, spreek vry uit. 




van der Does, 
tegen van der Werf. 
Getrouwe Burgervader! 
Ik eer uw wys beleid. 




van Baarsdorp, 
tegen van der Werf. 
Uw raad heeft my behaagd. 




van Noorden. 
Ik stem in alles 't geen den val der Stad vertraagt. 




van Hout, 
tegen van der Werf. 
Maar waar' 't niet best, om 't volk niet in de zaak te mengen, 
Den bode, langs den wal, in uw verblyf te brengen? 

{==35==} {>>pagina-aanduiding<<}

De Vroedschap heeft zich op het Raadhuis naauw' vergaêrd, 
Of al het hooploos volk is daar omheen geschaard; 
En ging 't als flus, dan waar' 't den vyand klaar gebleken 
Hoe sterk de tweedragt 't hoofd hier somtyds op durft steeken. 
De Raad zy stil verzocht in deeze omstandigheên, 
En koom', van tyd tot tyd, in 't heimlyk hier byéén. 




van Zwieten. 
Dit strekt tot nut. 




van der Werf. 
Weläan, ik zal u hier verbeiden. 




van der Does. 
En ik terstond den boô doen in de Stad geleiden. 


Einde van het eerste Bedryf.












{==36==} {>>pagina-aanduiding<<}

Tweede bedryf.

Eerste tooneel.

van der Werf, Magdalena.


van der Werf. 
Ja, toen wy dachten dat het stormen aan zou gaan, 
Deed van der Does aan ons het vreemd bericht verstaan, 
Dat Valdez door een' bode ons iets had voor te draagen. 
Men heeft, na ryp beraad, 't gesprek niet afgeslagen. 
Ik wacht den bode, en acht dat Valdez, die gewis 
Veel meer om u dan om de Stad bekommerd is, 
Niet heeft verzuimd aan hem een' brief voor u te geeven. 
Ge ontzegt my niet te zien wat hy u heeft geschreven? 




Magdalena. 
Hy zal niets melden 't geen de Stad betreft, ô neen. 
Hem is te wel bewust wat ongelegenheên 
Die onvoorzichtigheid aan my zou kunnen baaren. 
Ik zal, 't geen hy my schryft, u onbeschroomd verklaaren. 
't Verheugt my dat de Raad den bode hooren zal. 
Geloof my, Valdez deelt in Leydens ongeval; 
Hy zoekt het door zyn zorg in 't uiterst' nog te hoeden. 
Bevry met hem de Stad van grooter tegenspoeden. 
Zal haar de wanhoop doen vergaan in 't ongeluk, 
Daar zelfs de vyand haar wil redden uit den druk? 



{==t.o. 36==} {>>pagina-aanduiding<<}


{== afbeelding 



	
==} {>>afbeelding<<}
    


{==t.o. 37==} {>>pagina-aanduiding<<}


{==37==} {>>pagina-aanduiding<<}



van der Werf. 
Indien men door beleid het stormen kan beletten, 
Is 't nog niet hoopeloos dat wy haar zien ontzetten. 




Magdalena. 
't Staat alles hoopeloos; vergeef het my, Mynheer! 
Wat uitkomst wacht ge toch? De nood groeit meer en meer. 
De hongersnood vernielt hen die het pestvuur spaarde; 
En of ons zo veel ramps nog niet genoeg bezwaarde, 
Een deel der Burgery is heimlyk Spaanschgezind. 
't Verschil van Godsdienst scheid den vrind van zynen vrind. 
Dees pleit voor 't oud geloof, en die voor 't beeldenstormen; 
Dees kiest des Konings dienst, die wil den Staat hervormen. 
De tweedragt scheid hen die de elende saamenknoopt. 
En ach! de hulp is verr'. Men heeft vergeefs gehoopt 
Dat de aangegroeide vloed den vyand zou doen wyken. 
Gantsch Rynland is een zee, door 't sloopen van de dyken; 
Doch 't Spaansche heir houd stand, en 't water schiet te kort, 
Terwyl de elende al vast ondraagelyker word. 
Hoe menigwerf zyn in den nood en Prins en Staaten 
Om redding aangezocht; en ach! wat kan 't ons baaten? 
Men geeft ons flaauwe hoop; helaas! die hoop is 't all': 
En, tot een overmaat van al ons ongeval, 
Keert geen der Helden weêr, die, met gevaar van 't leven, 
Den Bondgenoot bericht van onzen toestand geeven. 

{==38==} {>>pagina-aanduiding<<}

't Schynt of de Spanjaard zelfs de wacht houd in de lucht. 
Wat zou de duiven toch weêrhouden in haar vlucht, 
Indien ze in 't Spaansche heir niet wierden opgevangen? 
Gy hebt, in weêrwil van al 't wenschen en verlangen, 
Sints u de laatste duif in Leyden tyding bragt, 
Vier dagen lang vergeefs naar nieuw bericht gewacht. 
Men weet niets van de vloot, men hoort niets van de Staaten. 




van der Werf. 
Schoon alles ons begeeft, God heeft ons niet verlaaten. 
Ik hoop, zelfs tegen hoop, op zynen onderstand. 
Voldoe aan myn verzoek; spreek Valdez afgezant: 
Hy is alrede in huis; ik zal hem hier doen komen. 



Tweede tooneel.

van der Werf, Magdalena, van Hout.


van Hout. 
Mynheer! de Vesting heeft een nieuw verraad te schroomen. 
De vyand zend een' bode; en, eer men dien nog hoort, 
Bekruipt zyn legerknecht de Hoogewoertsche poort, 
En zoekt door snoode list het bolwerk te overvallen. 
Wat heil dat hem Montfoort zag sluipen naar de wallen! 
Hy gaat hem reeds te keer, kloekmoedig bygestaan 
Van Duivenvoorde en Schot. De vyand rukt steeds aan. 

{==39==} {>>pagina-aanduiding<<}

De stryd word van belang. 




van der Werf. 
Kom, laat ons derwaart streeven, 
En nieuwe blyken van standvasten yver geeven. 
Tegen Magdalena. 
Spreek met des Vyands boô; zeg, dat, tot Leydens val, 
De list zo weinig als de woede baaten zal. 




Derde tooneel.



Magdalena. 
Door dit gehaat bestaan gaat al myn hoop verloren. 
Men scheen in 't eind naar my en naar verdrag te hooren, 
Indien deeze oorlogslist.... 




Vierde tooneel.

Magdalena, Don Francisco de Valdez.


de Valdez. 
Waar ben ik? Kan 't geschiên! 




Magdalena. 
't Ontzet u mooglyk hier een Vrouw alléén te zien, 
Daar gy den gantschen Raad vergaderd dacht te aanschouwen. 




Valdez. 
Myn waarde Magdaleen! 



{==40==} {>>pagina-aanduiding<<}



Magdalena. 
Durf ik myn oog vertrouwen? 
't Misvormd gelaat weêrspreekt de welbekende stem. 




de Valdez. 
Ach! raadpleeg met uw hart. 




Magdalena. 
Dat hart herkende hem 
Aan wien 't getrouwheid zwoer, by ons noodlottig scheiden. 
Maar ach! wat jaagt u hier? wat doet gy binnen Leyden? 
Zo iemant u ontdekt, wat eindelooze elend.... 




de Valdez. 
'k Loop geen gevaar, naardien myn Bruid-zelf my niet kent. 
Ik heb, vermomd in 't kleed van een' van myn soldaaten, 
Ten beste van de Stad, de legerplaats verlaaten. 
'k Beloofde u met een' eed van 't stormen af te staan, 
In hoop dat haar 't gebrek haast zou doen overgaan: 
Nu dit mislukt, en ik myn leger veel zie lyden 
Op 't nat moerassig veld, door 't onöphoudlyk stryden, 
Beproef ik met gevaar myns levens, deezen dag, 
Of hier de Vroedschap nog wil luistren naar verdrag. 
Ik hoopte u, kon het zyn, door één' der Roomschgezinden, 
Te ontdekken in wat staat de zaaken zich bevinden; 
En dat ik Juliaan niet meer weêrhouden kan. 
'k Waag ligt te veel; maar gy, gy zyt 'er de oorzaak van. 

{==41==} {>>pagina-aanduiding<<}

Ik dacht niet, toen ik my dorst in de Vest betrouwen, 
Dat my 't geluk aldaar myn Bruid zou doen aanschouwen. 
Men bragt my van den wal geblind tot op dit erf; 
Waar liet men my in 't einde? 




Magdalena. 
In 't huis van Van der Werf. 




de Valdez. 
Van hem, die, hoopeloos, de veege Stad verdedigt, 
Myn Bruid gevangen houd, en my in haar beledigt? 




Magdalena. 
Hoe! waant gy dat men my hier vasthield met geweld? 
Neen, 'k bleef uit keur; men heeft my d'uitgang vrygesteld. 




de Valdez. 
Gy bleeft, daar ik 't beleg had om de Stad geslagen? 




Magdalena. 
Ik bleef om u, 'k bleef om my-zelve, en om myn maagen. 




de Valdez. 
Gy toefde om my niet, maar uit liefde tot de Stad. 




Magdalena. 
Ach! Valdez! Leyden is myn wieg en bakermat: 
All' wat hier aanzien heeft bestaat my in den bloede. 
De braave van der Werf, door wiens getrouwe hoede 
De Stad beschermd word, is myn naaste bloedverwant; 
Zyn telg myn hartvriendin; en zoude ik, in een' stand 

{==42==} {>>pagina-aanduiding<<}

Die zo gevaarlyk is, de Vest en hen begeeven? 
Neen, neen; myn leven hangt aan myner vrienden leven. 




de Valdez. 
Gy kent myn trouw te wel, dan dat gy zoud vermoên 
Dat Valdez uw geslacht in 't leed niet zou behoên. 
Ik had om u voor hen een teedre zorg gedraagen. 
Uw vreugd strekt my tot vreugd, uw maagen zyn myn maagen. 




Magdalena. 
Gy weet hoe 't Spaansche heir gewoed heeft tot deez' dag, 
Wanneer het Steden won, al waar' 't zelfs door verdrag. 
Gy, die myn inborst kent, kunt ligtelyk bevroeden 
Wat afkeer ik gevoel van dat rampzalig woeden. 
Hoe trof my Zutfens leed en Naardens wreed verdriet! 
Wat leed ik door den val van 't schreijend' Haarlem niet! 
Ik heb een Hollandsch hart; en heb u niet verzwegen 
Dat niets het Vaderland by my ooit op kan weegen. 
'k Misgun u de eer niet dat gy Leyden bukken doet, 
Maar 'k moest verhoeden dat gy 't smoorde in burgerbloed. 




de Valdez. 
'k Heb nimmer dan door dwang der burgren bloed vergoten. 
Ach! had ge u om die reên niet in de Stad besloten! 




Magdalena. 
Ik hoopte dat uw gunst, bewogen door myn trouw, 
De Vest en burgery om my verschoonen zou; 

{==43==} {>>pagina-aanduiding<<}

En zocht, aan de andre zyde, uw' oorlogsroem te sterken, 
Door een gewenscht verdrag ten spoedigste uit te werken. 
Tot nog toe is 't mislukt. Men vreest, niet zonder reên, 
Romeroos dolle woede en zyn meinëedigheên. 
Die snoode kent geen deugd; en zoekt zelfs Leydens wallen, 
By een der poorten, door zyn benden te overvallen, 
Terwyl ge afweezig zyt: ik beef om uw gevaar. 




de Valdez. 
Wat zegt ge? Hemel! 




Magdalena. 
Denk hoe my die wreede maar' 
Het hart doorgriefde, en my doet siddren voor uw leven. 




de Valdez. 
Romero zal, hoe stout, geen' last tot stormen geeven, 
Vóór hy my wederziet. Doch zo ik deezen dag 
De Vroedschap niet beweeg tot sluiting van verdrag, 
Acht ik me ontslagen van den eed aan u gezworen. 
Al 't leger mort; men wil niet meer van uitstel hooren. 




Magdalena. 
Zoud gy besluiten tot den storm? zoud gy, Mynheer! ... 




de Valdez. 
Beklaag u niet van my; 'k ben des geen meester meer. 
'k Heb om myn deerenis my reeds te lang zien hoonen. 
Men zegt, dat ik door u my van myn' pligt laat troonen; 

{==44==} {>>pagina-aanduiding<<}

Des Konings dienst verzuim en Leyden tracht te hoên. 
Niets dan de zege kan me ontslaan van dit vermoên. 
't Is zeker dat de Vest myn magt niet kan ontkomen; 
Maar 'k heb Romeroos nyd en 's krygsvolks drift te schroomen. 
Behoed met my de Stad voor haar' gewissen val. 
Ligt dat myn voorslag aan den Raad behaagen zal. 
Hoe 't zy, ik zal voor u en voor al de uwen zorgen. 
'k Zie, als verwinnaar of als vriend, u weêr op morgen. 




Magdalena. 
Zal Valdez dan, in spyt des eeds dien hy my zwoer? ... 
Wat's dit? Ik hoor van verre een vreesselyk rumoer. 




de Valdez. 
Ik hoor trompet en trom; dit zou my schier doen vreezen 
Dat iets.... 




Magdalena. 
Keer naar 't vertrek 't welk u is aangewezen. 
't Is uw en myn belang den achterdocht te ontvliên. 




de Valdez. 
Hoe! scheiden? ... 




Magdalena. 
Volg myn' raad; ik hoop u weêr te zien. 





{==45==} {>>pagina-aanduiding<<}

Vyfde tooneel.



Magdalena. 
Helaas! hoe zal ik best hem aan 't gevaar onttrekken, 
En hem voor 't scherpziende oog van Van der Werf bedekken? 
't Baart alles achterdocht; een woord, een enkle zucht. 
Ik vroeg geen' brief! Hoe sterk vermeerdert het gerucht! 
Het nadert meer en meer op 't klinken der trompetten. 




Zesde tooneel.

Magdalena, Elizabeth.


Elizabeth. 
Hoort gy die woeling niet? nu 't lossen van musketten, 
Dan 't buldren van 't geschut, en dan weêr vreugdgeluid. 




Magdalena. 
ô Ja, maar 't blykt my niet waarüit dit alles spruit. 




Elizabeth. 
Ik zocht vergeefs de reên. Het volk schynt uitgelaaten. 
Ik zag een' grooten hoop van allerleie staaten 
Zich voegen by elkaêr; dees luistert, die verhaalt; 
Op 't een gelaat schynt vreugd, op 't andre druk gemaald; 
Dees slaat het oog omhoog, die vouwt de handen saamen; 
Dees springt, een andre juicht; en, daar ik poog te raamen 

{==46==} {>>pagina-aanduiding<<}

Wat elk tot dit gewoel met zo veel drifts vervoert, 
Hoor ik op 't steeken der trompet de trom geroerd. 




Magdalena. 
't Schynt vreugd. Ach! dat dees vreugd de Stad tot heil gedye! 
Daar is uw Vader-zelf, aan 't hoofd der burgerye. 




Zevende tooneel.

Magdalena, Elizabeth, van der Werf. Gewapende Burgers.


van der Werf. 
Ik dank u voor 't gelei; geliefde Burgerschaar! 
Gaa, troost uw vrienden met dees heuchelyke maar', 
En doe straks vaandels van de molenroeden waaijen. 
Om blyken van uw' moed den vyand toe te zwaaijen. 
Dat elk de post bewaar' die hem bevolen is. 
De Hemel loone uw trouw door uw behoudenis! 




Agtste tooneel.

van der Werf, Magdalena, Elizabeth.


van der Werf. 
Wy hebben in het eind, door 's Hemels dierbren zegen, 
Een aangenaam bericht uit Rotterdam gekregen. 

{==47==} {>>pagina-aanduiding<<}

Terwyl de vyand, die de Hoogewoertsche poort 
Zocht te overromplen, in zyn' aanslag wierd gestoord, 
En Duivenvoorde en Schot, kloekmoedig uitgevallen 
Tot sterking van Montvoort, hem dreeven van de wallen, 
Is Frans Corneliszoon, dien ik 's Lands Redder zond, 
Opdat hy weeten mogt' hoe 't hier geschapen stond, 
Begunstigd door 't gevecht by ons te rug gekomen. 




Magdalena. 
Hebt ge uit dien trouwen bode iet goeds voor ons vernomen? 




van der Werf. 
Ja, zo slechts voor een poos het stormen word geweerd. 




Elizabeth. 
Voed gy nog hoop? kan 't zyn? 




van der Werf. 
Wy vinden ons verëerd 
Met 's Prinssen eigen schrift; waarïn hy ons doet weeten, 
Hoe hy, door koortsen in het krankbed neêrgesmeten, 
Zich meer om ons dan om zich-zelven had gekweld; 
Doch dat hy, thans volmaakt door 's Hemels gunst hersteld, 
Zyn vlyt verdubblen, en, met 's Lands getrouwe Staaten, 
Tot redding van de Stad niets onbeproefd zal laaten; 
Dat hy de vloot bezocht; en dat ze, sterk bemand, 
En ryklyk is voorzien van allen onderstand; 
Dat Willemse en Boisot en al de fiere Zeeuwen, 

{==48==} {>>pagina-aanduiding<<}

Van yver blaakende, zo moedig zyn als leeuwen, 
En glori draagen op de wonden, die hun trouw 
Verkreeg in 't schraagen van het wanklend Staatsgebouw; 
Dat zy, om Leydens leed op Spanje fel te wreeken, 
Zich reeds bereiden om den Kerkweg dóór te steeken; 
Terwyl men, vol van hoop, op 't nadrend springty wacht. 
Wy hebben 's Volks verdriet, zo veel men kon, verzacht 
Door deeze maar' terstond van 't Raadhuis af te leezen. 




Magdalena. 
Helaas! verschaft dit reên om zo verheugd te weezen? 




van der Werf. 
Dit troost het treurend volk, en sterkt het in 't verdriet. 
't Hervat den moed, wanneer 't den Raad gemoedigd ziet; 
En woeste muitzucht, die ons reden gaf tot zorgen, 
Houd, op 't gezicht dier vreugd, uit angst het hoofd verborgen. 




Elizabeth. 
Ik merk, helaas! schoon ons Oranje vleijend schryft, 
Dat Leyden weinig hoops op uitkomst ovrig blyft, 
En haast ten wissen prooije aan Spanjes wraak zal strekken. 




van der Werf. 
Ik zal het, met Gods hulp, nog aan die wraak onttrekken. 





{==49==} {>>pagina-aanduiding<<}

Negende tooneel.

van der Werf, Magdalena, Elizabeth, van Hout.


van Hout. 
Myn waarde Vrienden! deelt in 't heil dat elk verblyd; 
't Schynt of de hoogste Magt voor Leydens burgren stryd. 




van der Werf. 
Wat is 'er gaans? 




van Hout. 
Na dat de wakkre Duivenvoorde 
Met Schot tot in het heir der Castiljaanen boorde, 
Hun list hen duur betaalde, en wraak nam in hun bloed, 
Trok Haviks met zyn bende, ontvonkt door d' eigen moed, 
Daar 't volk van Van der Does zyn' aanslag onderstutte, 
Stil naar de Haagsche poort; of hy, de Stad ten nutte, 
Gelukkig slaagen mogt de Boschenhuizer schans 
Te winnen door geweld. Hoe hagchlyk hen de kans 
Der zege viel, thans blykt wat drift en moed vermogen. 
Het volk, met stillen trom, in orde voortgetoogen, 
Tot aan den Schanswal toe, viel aan met heesch geschreeuw, 
En toonde aan Spanje d'aart van Hollands fieren Leeuw. 
De vyand scheen gehard den aanval af te keeren, 
En poogde, schoon verrast, kloekmoedig zich te weeren. 

{==50==} {>>pagina-aanduiding<<}

Ons dapper volk bood trouw elkandren onderstand. 
De glazen sulpherfles vliegt straks uit hand by hand, 
En word met brandend lont den vyand toegedreven, 
Zet al de schans in roer en doet de stoutsten sneeven, 
Daar stof en rook en vlam zich mengen, slag op slag. 
De polsstok-zelf dient tot geweer op deezen dag. 
Men zag Phlip Dirksz het eerst den schanswal overspringen. 
De vyand zocht vergeefs ons volk terug te dringen. 
Door vuur of zwaard verschrikt, dat hy aan allen kant 
Ontmoet, zinkt hem in 't eind de degen uit de hand. 
Hy smeekt om lyfsgenaê. Doch 't loon, dat wy beloofden 
In d' aanvang van 't Beleg voor de afgehouwen hoofden, 
Heeft meer vermogen dan zyn smeeken en gebeên. 
't Geschrei van zege en moord vermengt zich onderéén. 
Geen Spanjaard vind genaê; all' wat niet vlucht moet sneeven. 
Zelfs rukte een Zeeuwsch matroos, hier in de Vest gebleven, 
Een' Spaansch' soldaat het hart halfleevende uit de borst, 
En sloeg 'er, woedende en van 't laauwe bloed bemorst, 
De scherpe tanden in, en wierp het voor de honden, 
Naardien hy 't voor zyn' smaak te bitter had bevonden. 




van der Werf. 
Tot welk een razerny zet wanhoop Neêrland aan! 
Ach! had de woede van den wreeden Castiljaan 
De ontzinde wraakzucht in ons hart niet op doen komen! 

{==51==} {>>pagina-aanduiding<<}

Dan 't voegt ons door beleid die woestheid in te toomen. 
Vervolg. 




van Hout. 
De vyand zond, gewekt door 't moordgerucht, 
Alöm uit schans by schans vuurteekens naar de lucht. 
Het volk van Marion, hoe spoedig aangevlogen, 
Zag de aangevochten schans met smart in ons vermogen. 
Al 't leger raakt in roer. De vyandlyke schaar', 
Van Lammen, Zoeterwoud, Voorschooten, Wassenaar 
En Leyderdorp, snelt aan. Ons volk zag trouw zich schraagen 
Door Duivenvoorde en Schot, die zich kloekmoedig waagen, 
Om, zo het mooglyk waar', der burgerye kans 
En tyd te geeven tot vernieling van de schans. 
Wat arbeids deed men niet; hoe repten zich de handen! 
't Scheen of het driftig volk met nagelen en tanden 
Het vyandlyk gevaart' zou sloopen tot den grond. 
En schoon de Castiljaan zich driewerf onderwond 
Om Leydens helden uit de veege schans te jaagen, 
Men heeft tot driewerf toe hem stout terug geslaagen. 
Doch Spanjes overmagt wierd in het eind zo groot, 
Dat ons kloekmoedig volk den aftogt wys besloot, 
Uit zorg of 't zich den weg naar Leyden mogt zien stoppen: 
Men keerde in zegepraal met honderd Spaansche koppen. 
Doch Haviks is gewond; dees ramp verkleint de vreugd. 



{==52==} {>>pagina-aanduiding<<}



van der Werf. 
ô Leydsche Burgers, zo beroemd door heldendeugd! 
Kost gy den hongersnood gelyk het zwaard verduuren, 
Gy zaagt al Spanjes magt verstuiven van uw muuren. 




van Hout. 
Dit voorval rekt den tyd en geeft den burger moed, 
Terwyl hy de uuren telt van 't wassen van den vloed. 




Elizabeth. 
Helaas! wat voordeel kan de vloed aan Leyden baaren? 
Zo 't Spaansche Legerhoofd zyn posten blyft bewaaren, 
Zien wy de Zeeuwsche vloot.... 




van der Werf. 
De Raad komt reeds byéén. 
Tegen Magdalena. 
Gy hebt den boô gezien? bragt hy u brieven? 




Magdalena. 
Neen. 
Hy heeft my slechts gemeld dat Valdez, aangedreven 
Door 's krygsvolks woeste drift, het stormen toe moet geeven; 
Doch dat hy, steeds bedacht op 't spaaren van de Stad, 
Den Spaanschen Krygsraad door zyn taal bewogen had 
Om, eer men tot den storm bevel gaf aan de benden, 
Aan Leydens Raad voor 't laatste een' bode toe te zenden, 
En hen, zo 't mooglyk waar', te noopen tot den vreê. 



{==53==} {>>pagina-aanduiding<<}



van Hout. 
Eer 't moedig Leyden hoor' naar die geveinsde beê, 
Gaa al het Spaansche heir, en Valdez-zelf verloren! 




van der Werf. 
Uw yver gaat wat ver; laat ons den bode hooren. 


Einde van het tweede Bedryf.












{==54==} {>>pagina-aanduiding<<}

Derde bedryf.

Eerste tooneel.

van der Werf, van Zwieten, van Noorden, van Baarsdorp, van Hout, van der Does, Raaden, Kapiteinen der Burgery.


van der Werf. 
Men dient, eer Valdez boô by Leydens achtbren Raad 
Zyns meesters last verricht, den hagchelyken staat 
Waarïn de Stad zich vind aandachtig te overweegen. 




van Noorden. 
Het ongenoegen is ten hoogsten top gestegen. 
't Volk is mistroostig door den honger, die het knelt, 
En schimpt op 't schrift, gedrukt op ons papieren geld 
Door last des achtbren Raads. 




van Hout. 
Dit is de vrucht van 't stooken. 
Tegen van der Werf. 
Had ik myn' zin gevolgd, die toeleg waar' gebroken. 




van der Werf. 
Het volk verwart de zaak; zyn ongenoegen zal 
Bedaaren als de Stad bevryd is van haar' val. 



{==t.o. 54==} {>>pagina-aanduiding<<}


{== afbeelding 
	
==} {>>afbeelding<<}
    


{==t.o. 55==} {>>pagina-aanduiding<<}


{==55==} {>>pagina-aanduiding<<}



van Noorden. 
Gy denkt dan nog dat gy de Vesting zult bevryden, 
Sints Haviks haar ontviel, die zwoer haar vry te stryden? 




van der Does. 
Beschimpt ge een' dooden leeuw? 




van Hout. 
Dit is dan 't loon der trouw? 




van der Werf. 
Strekte elk zo sterk een zuil aan 't wanklend Staatsgebouw 
Als Haviks, Allertszoon, en Bronkhorst in hun leven, 
De magt van Spanje waar' voorlang als kaf verdreven. 
't Gemeene welzyn wierd verdadigd door hunn' moed. 
Gelukkig in zich-zelv', geleerd door tegenspoed, 
Hield hunne vroomheid proef in 't midden der gevaaren. 
De naneef zal hunn' roem in 's Lands kronyk bewaaren. 




van Zwieten. 
Zy zyn den ramp ontgaan, die, in deez' zwakken wal, 
Ten zy 't verdrag ons redde, ons allen treffen zal. 




van Baarsdorp. 
't Is meer dan zwichtens tyd. Elk hoede zich voor schade. 
Men geev' de Vesting op, al waar' 't ook op genade. 




van der Werf. 
Dat stemt geen eerlyk man, die binnen Leyden leeft. 



{==56==} {>>pagina-aanduiding<<}



van Hout. 
En 't is een Burgerheer die deezen raad ons geeft? 
Dit draaft nog hooger dan door snoode muitelingen 
Getrouwen van der Does en my naar 't lyf te dingen. 




van der Does. 
Nu zien wy wie het zyn, wier baatziek zelfbelang 
Naar eigen grootheid staat door Leydens ondergang. 
Wy zwichten voor 't geweld? wie om genaê moog' smeeken, 
Myn ziel beseft te wel wat gruwlen zy moet wreeken, 
En om wat wreedheid ik, tot aan myn' jongsten dag, 
De wraak des Hemels op den Spanjaard bidden mag. 




van Hout. 
'k Waar' liever met de Stad door sulpher opgevlogen. 




van Zwieten. 
Gyzelf toont door die taal ons Leydens onvermogen. 




van Baarsdorp. 
Neen, dit heet zorgen voor het welzyn van 't gemeen. 




van der Werf. 
Wy hebben eens de Stad kloekmoedig vrygestreên; 
En zou men wanklen, nu de vyand op de wallen, 
Waar hy het hoofd voor stiet, op nieuw is aangevallen? 
Hy smeek' wien 't smeeken lust'; ik stem tot geen verdrag. 




van Noorden. 
Uw yver waar' gegrond, indien men uitkomst zag. 



{==57==} {>>pagina-aanduiding<<}



van Hout. 
De Handvestschenner vleit, om zich door list te wreeken, 
En, onder vriendschapsschyn, ons naar het hart te steeken. 
Zo deed hy Egmond, Hoorne, en Batenborg welëer; 
Wy kennen zyn bedrog: hier geld geen vleitaal meer. 




van der Does. 
De Hopliên zyn getroost zich van hunn' eed te kwyten, 
En op den muur het spits kloekhartig af te byten. 
Wat zou een vergelyk ons baaten? geen verbond, 
Hoe sterk gestaafd, dat Phlips, als 't hem geviel, niet schond. 
Gantsch Nederland heeft tot zyn schaê zulks ondervonden; 
'k Zwyg wat de Spanjaards in America bestonden. 
De hulp des Hemels bleek op deezen dag zo klaar, 
Dat elk den moed hervat in weêrwil van 't gevaar. 
Schoon ik den toestand van de Stad gevaarlyk reken', 
'k Denk echter dat men straks de handling af moet breeken. 




van der Werf. 
Dat ons geen list verstrikk': des vyands oogmerk is 
Geenszins verdrag te biên, maar wel vergiffenis. 
En heeft een volk, dat nooit het Graaflyk recht ontëerde, 
Maar slechts zyn eigen recht naar billykheid verweerde, 
Vergifnis noodig van zyn' Landsheer? neen, ô neen. 
Men gaf 't misbruikt gezag daardoor gelegenheên 
Om Neêrlands Steden haar geheiligd recht te ontrukken, 

{==58==} {>>pagina-aanduiding<<}

En aller vryheid op het schandlykst te onderdrukken. 
Wie slaverny verkieze, ik acht het my tot eer 
Dat ik, tot aan myn' dood, de vryheid trouw verweer'. 




van der Does. 
Welke eene onsterflyke eer voor Neêrlands wyze Staaten 
En Held Oranje, zo hun voorzorg ons kon baaten; 
En 't offren van al 't land aan 't overstroomend nat 
Ten minsten diende tot verlossing van de Stad! 




van Hout. 
Zou Alkmaars Vest, die 't Land doet van haar' roem gewaagen, 
En Spanjes Dwingeland zo fier heeft afgeslagen, 
Ons niet doen bloozen, zo de Leydsche burgery 
Voor zyn geweld bezweek, en minder deed dan zy? 




van Zwieten. 
Hoe stillen wy 't gemor der Castiljaansgezinden? 




van der Does, 
tegen van Zwieten. 
Men legg' hen de inborst vóór van hun geveinsde vrinden, 
En toon' hoe weinig hen die vriendschap baaten kan; 
Al de ingenomen Steên zyn daar getuigen van. 




van der Werf. 
Dewyl de stedeling toch 't leven moet verliezen, 
By de overgaaf der Stad, zo laat ons 't veiligst kiezen; 
En wachten op 't ontzet en 's Hemels onderstand. 
Wat zegt de Raad? 

{==59==} {>>pagina-aanduiding<<}

Hy ziet de Raaden in het ronde aan, die vervolgens zich buigen; en zegt, na een weinig stilzwygens. 
Wat heil voor 't lieve Vaderland, 
Zo veel Grootmoedigen in Leydens Raad te ontdekken, 
Die 't weeren van 't geweld zich doen tot glori strekken! 
Tegen van der Does. 
Gelei den bode hier op ons verzoek, Mynheer! 



Tweede tooneel.

van der Werf, van Zwieten, van Noorden, van Baarsdorp, van Hout, Raaden, Kapiteinen der Burgery.


van der Werf. 
De algoede Hemel zie op onze elende neêr! 
Zyn hand, die 't ravensnest, daar 't schreeuwt om aas, wil voeden, 
Zal Leydens hongrend volk óók in zyn' nood behoeden. 




Derde tooneel.

van der Werf, van Zwieten, van Noorden, van Baarsdorp, Raaden, Kapiteinen der Burgery, van der Does, de Valdez.


de Valdez. 
De Hoofden van ons heir begroeten Leydens Raad. 

{==60==} {>>pagina-aanduiding<<}

Zy zenden, wel bewust hoe 't hier geschapen staat, 
En dat de veege Stad 't bederf niet kan ontvlieden, 
My voor de laatstemaal om haar den vreê te bieden. 




van der Werf. 
De naam van vrede klinkt in Leydens ooren schoon; 
Maar zeg ons welk een vreê de Stad word aangeboôn. 
Zal Spanje in 't eind om ons de benden doen vertrekken, 
Die 't kwynend Nederland tot wreede beulen strekken; 
Den Staat ontheffen van d'ondraagelyken last 
Der schattingen, waardoor de Steden zyn vermast; 
Zal 't eens de ketenen van 't vry geweeten breeken, 
Geen martelvuuren meer in Nederland ontsteeken, 
En laaten aan het volk zyn recht en Godsdienst vry, 
Opdat de vreê geen bron van nieuwen oorlog zy? 




de Valdez. 
Dit is geen antwoord op myn' last u voorgedraagen. 
Zo Neêrland op dien voet den Vorst om vreê dorst vraagen, 
Verstrekte nog die taal tot hoon van zyn gezag. 
Ik spreek u van geen Staats-, maar van een Stadsverdrag. 




van der Werf. 
Is Leyden dan geen lid van Hollands achtbre Staaten? 
Wy hebben één belang, en zouden wy 't verlaaten 
En sterken tot hun schaê het onbepaald gebied! 



{==61==} {>>pagina-aanduiding<<}



de Valdez. 
Gy pleit voor hun belang en ziet het uwe niet. 
Myn meesters zoeken u den ramp te doen ontkomen, 
Die al de Steden als een vloed zal overstroomen, 
Wier onbezonnen drift tot muitzucht saamenspant. 




van Hout, 
ter zyde. 
Ja, muitzucht moet het zyn. 




van der Werf. 
't Is hard dat Nederland 
Zich tegen zynen Vorst, door nood geperst, moet weeren. 
Doch dit, dit is de vrucht van 't onbepaald regeeren. 




van der Does. 
Had hy, gelyk men hem zo dikwerf heeft geraên, 
De rechten van het Land wat minder wederstaan; 
Granvelle min geloofd; geluisterd naar de beden, 
Voor zynen troon gestort door Edelen en Steden; 
Hy waar' nog door al 't Land gediend tot deezen dag. 




de Valdez. 
Het bleek hoe veel het volk zyn' wettig' Vorst ontzag, 
Wanneer 't, in stede van zyne oppermagt te erkennen, 
Door Nassauws list verleid, zich op hem aan liet schennen; 
Zich schuldig maakende aan gekwetste Majesteit. 




van der Werf. 
Het Land erkent een' Graaf, geen oppermogendheid. 

{==62==} {>>pagina-aanduiding<<}

Het zwoer den Koning trouw, en hy zwoer ons 's Lands rechten 
Trouwhartig vóór te staan; en dorst hy die bevechten, 
Wie schond dan, hy of wy, het vastgestaafd verbond? 




de Valdez. 
Men weet wat Brederoô met de Edelen bestond. 




van Hout. 
Zy zagen met verdriet de rechten van de Steden 
Verachtelyk beschimpt en met den voet getreeden. 
Wie hen verweerde wierd vervolgd en uitgeroeid, 
En 't vry geweeten zelfs door 't snoodst geweld geboeid. 
Men zocht, naar eigenwil, gehaate vreemdelingen 
In 't Bisschoplyke kleed de kerken op te dringen, 
Om 't inquizitievuur te ontsteeken in ons Land. 
Hoe veelen zyn 'er door hun woeden niet verbrand? 
Wat heeft der beulen zwaard al schuldloos bloed vergoten? 
Dees leeden om 't geloof, die om geloofsgenooten. 
Hoe lang heeft Nederland dit met geduld geleên! 




de Valdez. 
Men zag de teekenen van 's volks langkmoedigheên, 
Wanneer het wyd en zyd, in kerk en op altaaren, 
De Heiligen vernielde. 




van der Werf. 
Al die verbryzelaaren 
En beeldenstormers zyn 's Lands braafste burgers niet. 

{==63==} {>>pagina-aanduiding<<}

't Gemeen volgt onbedacht al wat de drift gebied. 
Zyn woede, door het woên der Geestlykheid ontstoken, 
Heeft al het martelbloed op hout en steen gewroken. 
'k Misprys nochtans die drift: men moest elkaêr verstaan. 
Nooit heeft de bittre twist den Godsdienst nut gedaan. 




van Hout. 
Ik zie nog minder kwaad in 't woeste beeldvernielen, 
Dan in veel duizenden door vuur en staal te ontzielen. 




de Valdez. 
Gy pleit voor muitzucht en voor heiligschendery? 




van der Does. 
Gy pleit voor snood geweld en zielendwinglandy? 




de Valdez. 
Dit twisten is onnut. Myn meesters trachten Leyden 
Aan 't leed te onttrekken dat de storm het zou bereiden. 
Voorkom uw' ondergang. 'k Bie u vergiffenis 
Zo ruim als ze immer aan een Stad geschonken is. 




van der Werf. 
Dit is de vrede dan die Leyden zou erlangen? 




van Hout. 
Die schuldloos is, heeft geen vergiffenis te ontfangen. 




de Valdez. 
Wanneer de veege Stad zal vallen door den stryd, 
Zal 't krygsvolk u doen zien hoe schuldeloos gy zyt. 



{==64==} {>>pagina-aanduiding<<}



van der Does. 
Wy zullen dat gespuis van onze wallen keeren, 
En tot den laatsten man de vryheid grootsch verweeren. 
Wy stryden voor haar recht. 




de Valdez. 
Zeg dat gy daarvoor vast. 




van der Does. 
Dat vasten doet ons eer; maar 't strekt tot Spanjes last 
Dat onze dapperheid op zyne legerwallen 
Reeds byna honderdmaal met vrucht is uitgevallen. 




de Valdez. 
Dat baarde u weinig nuts. Gy vleit u met den vloed. 
Klim naar uw toorens; zie daar 't water te gemoet. 
Doch eer de Vest door 't nat verlossing zal verkrygen, 
Zal 't water, 'k zweer u zulks, de schanssen over stygen. 




van der Werf. 
Gy overschryd uw last en dwaalt van 't spoor der reên. 




van der Does. 
Zo groot een hoon wierd naauw' van Valdez-zelv' geleên. 




de Valdez. 
Ik spreek vryüit, om u aan 't ongeval te onttrekken. 
Het deert my Leydens Raad een' prooi te zien verstrekken 
Van 's krygsvolks woeste drift, die onverbidlyk woed. 
Verschoon de Stad, u-zelv', en spaar der burgren bloed. 



{==65==} {>>pagina-aanduiding<<}



van der Werf. 
Wy zullen welgetroost ons naadrend lot verbeiden. 
Men zal u, naar ons woord, weêr veilig uitgeleiden. 




Vierde tooneel.

van der Werf, van Zwieten, van Noorden, van Baarsdorp, van der Does, van Hout, Raaden, Kapiteinen der Burgery.


van der Werf. 
Gy hoort met welk een' trots de Spanjaard ons beschimpt, 
En 's Vorsten dwinglandy, die ons verdrukt, verglimpt. 
Dit was de vrede dan die ons wierd voorgedraagen! 




van Hout. 
Wat heil, dat zulk een vreê door ons is afgeslagen! 




van Zwieten. 
Maar zo de vyand tot den storm besluit, Mynheer! 
Gelyk hy heeft gedreigd? 




van der Does. 
Dan sterven wy met eer. 




van Hout. 
't Is beter eerlyk in 't verdedigen te sneeven, 
Dan Leyden aan het woên des krygsvolks op te geeven. 



{==66==} {>>pagina-aanduiding<<}



van Noorden. 
Doch zo men 't stormen kon verhoeden door beleid. 




van der Werf. 
't Waar' nut, en stuite ligt den ramp aan ons bereid. 
Gy weet waartoe myn Nicht zich ophoud in de Veste, 
En hoe ze in 't lang Beleg zich kweet ten onzen beste; 
Dat Valdez haar bemint en zy hem huuwen zal. 
Men zoeke, uit naam des Raads, haar aan in 't ongeval; 
En doe haar met den bode, eer hy terug keert, spreeken. 




van Noorden. 
Haar trouw is in den nood ons meer dan eens gebleken. 




van Zwieten. 
Zou door haar tusschenkomst zich Valdez laaten raên? 




van der Werf. 
Zy zal all' wat zy kan tot Leydens heil bestaan. 
Van alle rampen staat ons 't stormen meest te vreezen; 
En, schoon haar voorspraak wierd door Valdez afgewezen, 
Wy waagen niets. 




van der Does. 
Weläan, beproeven we op deez' dag 
Of liefde en deernis by een' Spanjaard iets vermag. 




van Hout, 
tegen van der Werf. 
Myn Vriend, ik zal terstond haar in de zaal geleiden. 





{==67==} {>>pagina-aanduiding<<}

Vyfde tooneel.

van der Werf, van Zwieten, van Noorden, van Baarsdorp, van der Does, Raaden, Kapiteinen der Burgery.


van der Does. 
Romero zal gewis niet meer met stormen beiden. 
't Verveelt hem dat hy reeds zich op de Vest niet wreekt. 




van der Werf. 
Ligt dat dit tusschen hem en Valdez tweedragt kweekt. 
Wy weeten dat ze alreeds, door eerzucht aangedreven, 
Elkandren blyken van de hevigste afgunst geeven. 




Zesde tooneel.

van der Werf, van Zwieten, van Noorden, van Baarsdorp, van der Does, Raaden, Kapiteinen der Burgery, van Hout, Magdalena.


van der Werf. 
't Is Leydens Raad, myn Nicht! die u door my begroet. 
De deernis, die uw ziel om onzen toestand voed, 
Deed ons besluiten om, in de algemeene smarte, 

{==68==} {>>pagina-aanduiding<<}

Een steun te zoeken in uw trouw en Hollandsch harte. 
Ligt is 't behoud der Stad dit uur in uwe hand. 




Magdalena. 
Myn ziel vind haar geluk in 't heil van 't Vaderland. 
Een Nederlandsche vrouw waardeert en kent haar pligten. 
Maar ach! wat kan ik thans tot Leydens heil verrichten? 




van der Werf. 
Men heeft den boô gehoord en hem zyn' eisch ontzegd. 
De Raaden zyn getroost voor 's Lands geheiligd recht 
Kloekmoedig pal te staan, en in de Vest te sneeven, 
Eer dan haar aan 't geweld des vyands op te geeven. 
Doch Valdez dreigt den storm; en, zo hy dien bestaat, 
Is 't hagchlyk of de Stad daardoor niet overgaat. 
Zo dit gebeurt, zal hier de moedwil alles vellen. 
Gy hebt tot aan dit uur het stormen uit doen stellen. 
Spreek Valdez afgezant op ons verzoek, en tracht 
Ons voor geweld te hoên, ten minsten deezen nacht. 




Magdalena. 
Myn hart had zich gevleid de wreede krygsëlenden 
Door een gewenscht verdrag van Leyden af te wenden; 
De Stad te veiligen voor haar' gedreigden val. 
Ik heb my, op die hoop, besloten in deez' wal. 
Doch nu men in den Raad tot noodweer blyft besluiten; 
Nu ik door geen verdrag het ongeval kan stuiten, 

{==69==} {>>pagina-aanduiding<<}

Zal ik, hoe weinig vrucht ik van myn voorspraak wacht', 
Den Raad voor 't minst doen zien hoe hoog ik Leyden acht. 




van Noorden. 
Ach! doe den vyand door uw beê den storm vertraagen: 
Beveilig dus de Stad, de burgren en uw magen. 




van Hout. 
Wat roem verkrygt ge, ô Moons! zo onze hoop gelukt! 
Heeft Kenau Hasselaar haar' naam den tyd ontrukt, 
Door Haarlem vóór te staan in't kloek doch vruchtloos stryden? 
Wat eer wacht u, indien gy Leyden kunt bevryden! 




Zevende tooneel.

van der Werf, van Zwieten, van Noorden, van Baarsdorp, van der Does, van Hout, Magdalena, Raaden, Kapiteinen der Burgery, Elizabeth.


van der Werf. 
Wat jaagt u hier, myn Kind? 




Elizabeth. 
Gedreven door myn' pligt, 
Breng ik den achtbren Raad een aangenaam bericht. 
Het water is alreeds byna een' voet gewassen. 
De dappre vlooteling zoekt op die kans te passen, 
En valt den Kerkweg aan. Het akelig gerucht 

{==70==} {>>pagina-aanduiding<<}

Van 't weêrzyds krygsgeschrei vervult alöm de lucht. 
'k Begaf my naar den wal en op den Monniks-toren: 
Ik zag van daar 't gevecht; gy kunt nog 't schieten hooren. 
't Volk schreit van blydschap op de straaten; groot en kleen 
Vliegt naar de kerken, om met zuchten en gebeên 
Te smeeken dat de vloed den Kerkweg dóór moog' dringen, 
En 's Hemels dierbre gunst de dappre vlootelingen 
Genadig bystaa in den hagchelyken stryd. 
De vloed bruischt sterker aan en wast van tyd tot tyd. 
De lucht is dik bezet met nevelen en buijën. 
De wind steekt hevig op en trekt steeds meer naar 't zuijen. 
Dit geeft den Burger hoop op 't langgewenscht ontzet. 




van der Werf. 
Algoedheid, staa ons by! verhoor des volks gebed! 




van Hout, 
tegen Elizabeth. 
Uw tyding doet de vreugd in 't hart des Raads herleeven. 




van der Does. 
Komt, laat ons eensgezind naar Leydens muuren streeven, 
Om by der hand te zyn zo 't wierd vereischt. 




van der Werf. 
Weläan. 
Tegen Magdalena. 
Spreek Valdez boô, en tracht den storm toch af te raên. 





{==71==} {>>pagina-aanduiding<<}

Agtste tooneel.

Magdalena, Elizabeth.


Elizabeth. 
Myn Hartvriendin! wat vreugd, na zo veel tegenspoeden! 
Och of de Hemel ons voor 't onheil wilde hoeden! 
Gy zwygt; en gy verbleekt. Wat deert u? Wat gaf reên 
Tot deeze ontsteltenis? 




Magdalena. 
Vriendin! ... ach! laat me alleen. 




Elizabeth. 
Schuwt gy myn byzyn? hoe! ... 




Magdalena. 
Helaas! ik ben verloren. 




Elizabeth. 
Mag ik uw onderhoud met Valdez boô niet hooren? 
Hebt gy geheimen die ge Elizabeth thans heelt, 
Daar ge anders haar 't geheim uws harte mededeelt? 




Magdalena. 
Helaas! Vriendin! 
Na een weinig stilzwygens. 
Zie of myn hart u durft betrouwen. 
't Is Valdez-zelf dien ik terstond hier zal aanschouwen. 




Elizabeth. 
Wat zegt ge? Valdez! Hy! dit moet de Raad verstaan. 



{==72==} {>>pagina-aanduiding<<}



Magdalena, 
haar wederhoudende. 
Vertoef. Helaas! gy zoud ons allen doen vergaan. 
Moet ik u by 't behoud van Stad en volk bezweeren.... 




Negende tooneel.

Magdalena, Elizabeth, de Valdez.


de Valdez. 
Waartoe belet men my weêr naar ons heir te keeren? 




Magdalena. 
'k Zocht u nog eens te zien, eer gy de Stad verlaat. 
Myn Valdez! 




de Valdez. 
Hemel! Is 't myn Bruid die my verraad? 




Magdalena. 
Kunt gy myn ziel van die lafhartigheid verdenken? 
Neen, vrees niet dat ik ooit myn deugd en trouw zal krenken. 
't Geval heeft myn Vriendin in dit vertrek gebragt 
Terwyl ik u verbeide; en 't stond niet in myn magt 
U by ons laatst vaarwel te onttrekken aan haare oogen. 




de Valdez, 
tegen Elizabeth. 
Mevrouw! zo u 't gevaar der Vest ooit heeft bewogen; 
Zo gy belang in 't heil van uwen Vader stelt; 
Indien uw veiligheid in 't minste by u geld; 

{==73==} {>>pagina-aanduiding<<}

Bewaar dan dit geheim. 




Elizabeth. 
Ik dat geheim bewaaren? 




Magdalena. 
Myn Hartvriendin! laat dit verzoek u niet bezwaaren. 
De Raad heeft Spanjes bode een vry gelei verleend; 
En is die afgezant een ander dan gy meent, 
't Is buiten u, en kan tot niemands nadeel strekken. 
Tegen Valdez. 
Stel u gerust, Mynheer! zy zal u niet ontdekken. 
Maar meld me, eer gy vertrekt, wat ge eindlyk zult bestaan. 




de Valdez. 
Men dwingt my tot den storm. 't Is met de Stad gedaan. 
Men weigert fier 't verdrag, en luistert naar geen reden. 
Men hoont myn' Vorst en my door bitsche oploopendheden. 
'k Heb all' wat ik vermogt tot heil der Vest verricht. 
Verwyt voortaan my niets. Vaar wel; ik ken myn' pligt. 




Magdalena. 
Is 't Valdez, die altoos de onnoozlen zocht te hoeden, 
Die in dit uur besluit des krygsvolks heilloos woeden 
Te sterken door zyn' last? zal hy de droeve Stad, 
Alreeds door pest verzwakt, door honger afgemat, 

{==74==} {>>pagina-aanduiding<<}

En neigende ten val, door stormen overheeren? 
Zal hy het ovrig volk doen door het staal verteeren, 
En verwen met hun bloed de aan my verloofde hand; 
En stichten voor myn oog een' onuitbluschbren brand? 
Zal hy, om de yslykheên des oorlogs saam te mengen, 
Des krygsvolks heilloos woên op vrouw en maagd gehengen; 
En wisschen op één' dag al zyne deugden uit? 
Zal hy in deezen stand de aan hem verloofde Bruid, 
Bezweken door verdriet by haar geslagte magen, 
Waarvoor zy vruchtloos bad, begroeten en behaagen? 
Is dit de huwlykspraal die hy voor haar bereid? 




de Valdez. 
Gy schildert my vergeefs des oorlogs aakligheid. 
'k Ben schuldloos nu de Stad zich-zelve wil verderven. 
Wat kon myn zorg, wat kost gy-zelf op haar verwerven? 
Men vloekt op 's Konings magt en loont myn gunst met smaad. 
Wyt my het onheil niet; neen, wyt het Leydens Raad. 




Elizabeth. 
Die Raad volbrengt zyn' pligt en tracht de stedelingen 
Romeroos wreed geweld, zo 't mooglyk is, te ontwringen; 
Die korts nog blyken gaf van zyn moorddadigheid 
In Leeuwtjes deerlyk lot, met recht door elk beschreid! 




de Valdez. 
Ik heb tot tweewerf toe een' burger brood doen geeven, 

{==75==} {>>pagina-aanduiding<<}

Die, om zyn veeg gezin te houden by het leven, 
By nacht de Stad ontzwom, en spys zocht by myn tent. 




Magdalena. 
Ach! Valdez, toon uw deugd; voorkom al 's volks elend. 
Indien de Stad bezweek, gy zoud, hoe 't u mogt deeren, 
Noch plondering, noch moord, noch schennis kunnen weeren. 
Bekoort dit schouwspel 't oog van een' grootmoedig' Held? 
Bekoort het u, die in de deugd uw glori stelt? 
Ach! zo gy Magdalene ooit liefde hebt gedraagen, 
Verschoon de Stad om haar! verschoon ze om haare magen! 
Gy hebt de Vest reeds in uw magt. Helaas! zy zal 
Haast zwichten voor al 't leed dat woed in haaren wal. 
Moet uw verloofde Bruid in 't stof uw kniên omärmen, 
U smeeken dat uw gunst zich haarer wil erbarmen? 
Aanschouw myn traanen. Zie dit afgetreurd gelaat. 
'k Verkwyn uit angst voor 't lot dat ons te wachten staat. 




de Valdez. 
Hoe! knielt gy, Magdalene! ik zal dit nooit gedoogen. 
Wat zou uw voorspraak niet op Valdez hart vermogen? 
Doch 't stemmen van uw bede is niet in myne magt. 




Magdalena. 
Voor 't minste, keer den storm om my nog deezen nacht! 




de Valdez. 
Laat af; men voed alreeds het schandlykst achterdenken, 

{==76==} {>>pagina-aanduiding<<}

Dat gy my mynen pligt in 's Konings dienst doet krenken. 
't Bevordren van myn schande is u tot weinig eer. 




Magdalena. 
'k Wil liever nuttig zyn dan blinkende, Mynheer! 
'k Misgun u niet de Stad gelyk een held te winnen; 
Maar nooit, zo lang ik leef, komt gy daar stormend binnen. 




de Valdez. 
Hoe! poogt ge... 




Magdalena. 
Neen, gy zult, na dit beweenlyk uur, 
Uw troostelooze Bruid aanschouwen op den muur. 
Ik-zelf zal in de spits de stormers tegentrekken, 
En helpen dus de Vest voor hunnen aanval dekken. 
Of zo de zwakke muur door 't stormen nederstort, 
En de ingang voor uw volk daardoor ontsloten word, 
Zult gy my in de bres voor haar behoud zien stryden; 
Totdat een van uw volk, ontbloot van medelyden, 
Zyn schitterende kling doet rooken van myn bloed: 
Dan kunt gy-zelf, aan 't hoofd van al den woesten stoet, 
Myn stervend leven door uw eigen voet vertreeden. 
Dan zal ik u niet meer vermoeijen met gebeden. 




de Valdez. 
Wat zegt ge? ô Hemel! Ach! met welk een bittre smart 
Doorgrieft uw wanhoop my! Bedaar; gy kent myn hart. 

{==77==} {>>pagina-aanduiding<<}

Bedaar; ik zal om u, ik zweer 't, het stormen staaken. 
't Verschilt my niet wie my verheffen mooge of laaken; 
Zo Magdaleen my mint, is 't Valdez roems genoeg. 
Blyf altoos my getrouw; en, hoe de Hemel 't voeg', 
Ik zweer u dat ge u nooit zult over my beklaagen. 
Verlaat u op myn zorg voor u en voor uw magen. 
Haar omhelzende. 
Vaar wel, myn Bruid! 




Magdalena. 
Vaar wel; 'k verlaat my op uw woord. 




Tiende tooneel.

Magdalena, Elizabeth.


Elizabeth, 
Magdalena omärmende. 
Myn dierbre Hartvriendin, hoe heeft me uw deugd bekoord! 
De algoede Hemel kroone uw onnavolgbaar poogen! 
Gy zyt dit oogenblik een Engel in myne oogen. 
Ach! was gantsch Neêrland van uw trouw als ik bewust! 




Magdalena. 
'k Volbragt myn' pligt. Men gaa. Waar vind myn hart nog rust! 


Einde van het derde Bedryf.












{==78==} {>>pagina-aanduiding<<}

Vierde bedryf.

Eerste tooneel.



Elizabeth. 
ô Doodlyke angst! hoe lang zal uwe woede duuren! 
Myn Vader! toeft gy nog op Leydens zwakke muuren? 
De dag is lang gedaald. Ik voel van oogenblik 
Tot oogenblik myn ziel ten prooije aan grooter schrik. 
Ik hoor den fellen storm door 't luchtruim buldrend loeijen; 
Dan ach! hy zal den vloed nooit hoog genoeg doen groeijen. 
Of zwygt de wind een poos, dan treft nog feller smart, 
Door jammerlyker toon, myn medelydend hart; 
Dan hoor ik schreijend volk, dat, doodelyk verlegen, 
Van dollen honger huilt, en vruchtloos langs de wegen 
Naar afgeknaagd gebeente of loof of koolstruik zoekt; 
En, zo 't nog iets ontdekt, door andren word verkloekt. 
Dan baart de nood krakeel, dat naauwlyks zich laat scheiden. 
Helaas! men hoopt vergeefs. 't Is uit, 't is uit met Leyden. 
Schoon Valdez zich verbond van 't stormen af te staan, 
Zal 't akelig gebrek de Stad doen overgaan. 



{==t.o. 78==} {>>pagina-aanduiding<<}


{== afbeelding 



	
==} {>>afbeelding<<}
    


{==t.o. 79==} {>>pagina-aanduiding<<}



{==79==} {>>pagina-aanduiding<<}

Tweede tooneel.

Elizabeth, van der Werf.


Elizabeth, 
haar' Vader te gemoet streevende. 
Ach! waarde Vader! 




van der Werf. 
Ach! myn Kind! myn welbehaagen! 




Elizabeth. 
Uw droefheid drukt my meer dan de allerzwaarste plaagen. 
Ik vraag u niet hoe hoog de storm het water joeg, 
Of gy nog hoopen durft: uw oog zegt my genoeg. 




van der Werf. 
't Bericht door u gebragt is door ons waar bevonden. 
Maar ach! het baat ons niet. De ondiepte van de gronden 
Zet al de kielen vast en wederhoud de vloot. 
Het dapper scheepsvolk, dat den Kerkweg sterk beschoot, 
Heeft vruchtloos kans gezocht, en houd thans op met schieten; 
Ook tusschen Zoeterwoude en 't aadlyk huis van Zwieten. 
Ach! alle hoop is uit die Leyden had gevleid! 
De wateringen zyn met paalwerk toegeheid. 
De vyand houd zich trotsch, en laat de veldbanieren 
En vaandels wyd en zyd van al zyn schanssen zwieren. 
Zyn bode, die men flus terug zond, heeft de smart 

{==80==} {>>pagina-aanduiding<<}

En doodsängst nog vergroot in 's volks verlegen hart, 
Door hen te melden dat zyn voorslag was verworpen; 
Dat binnen kort de wraak der burgren bloed zou slorpen, 
Wyl Leyden geen genaê voortaan te hoopen stond. 
Dit baarde een groot gemor. Ik zag het volk in 't rond, 
Verdeeld in hunnen wensch, de hoofden saamenvoegen; 
En speurde hier en ginds weêr teekens van misnoegen. 




Elizabeth. 
Helaas! dit geeft ligt stof tot nieuwe muitery. 




van der Werf. 
Terwyl het volk zich voegde aan de eene of de andre zy', 
En dees voor vryheid pleitte en die voor vreê met Spanje, 
Naardat men hoopt op Phlips of heul zoekt aan Oranje, 
Daalde in de Stad een duif, op gistren van de vloot 
Ons toegeschikt, met raad in onzen hoogen nood. 
Wy lazen in haar' brief, ons door Boisot gezonden, 
Dat groot en kleen zich op de vloot gemoedigd vonden 
Om aan te vallen op den Kerkweg. Men verzocht 
De Stad van haaren kant te doen wat zy vermogt; 
En als de vlooteling den Spanjaard zou bespringen, 
De schans te Lammen hem op d' eigen stond te ontwringen; 
Opdat die aanslag, zo gevaarelyk als stout, 
Deez' dag de bange Vest mogt strekken tot behoud. 
Het duifje zworf te lang en komt voor ons te spade. 

{==81==} {>>pagina-aanduiding<<}

Boisot hield woord; maar ach! wat onherstelbre schade! 
Men wist zyn oogmerk niet. Hoe veel gewenschter kans 
Had daar ons volk gehad dan op Boschhuizens schans, 
Die weinig vroeger aan den vyand wierd ontwrongen! 
Hoe willig hadden wy den vlootling bygesprongen! 
Nu is 't vergeefs dat elk dit kansverlies beklaagt. 
't Word nacht. Wat raad, indien Romero 't stormen waagt? 




Elizabeth. 
Indien de bode slechts in 't heir is aangekomen, 
Heeft Leyden deezen nacht voor 't stormen niet te schroomen. 




van der Werf. 
Kan 't waar zyn? hebt ge u ook met ydle hoop gevleid? 
Wat zekerheid hebt gy? 




Elizabeth. 
De grootste zekerheid. 
'k Zag Magdalenaas trouw en yvrend mededoogen. 
Haar gadelooze deugd heeft ons dien ramp onttoogen. 
De bode zwoer haar dat het heir niet stormen zou. 




van der Werf. 
Een onbezonnen eed, tot stilling van een vrouw. 
Al 't leger eischt den storm; en zal zich weinig keeren, 
Zyn slechts de hoofden 't eens, aan zyn ligtvaardig zweeren. 
Wat invloed heeft een bode? 



{==82==} {>>pagina-aanduiding<<}



Elizabeth. 
In kleeding en gelaat 
Geleek hy weinig meer dan een gemeen soldaat: 
't Was echter Valdez-zelf. 




van der Werf. 
Hoe kan zulks mooglyk weezen? 
Zou Valdez, wiens verstand in Neêrland word geprezen, 
Die Leydens hoogen nood vergroot door zyn beleid, 
Zich waagen in de Stad, in deeze omstandigheid? 




Elizabeth. 
De liefde tot zyn Bruid verachte die gevaaren. 
Hy had haar toegezegd de Stad van storm te spaaren; 
Doch door Romero, door de Hopliên aangespoord, 
Vond hy zich-zelv' met smart geen meester van zyn woord. 
Des zocht hy, door de Vest een goed verdrag te schenken, 
Haar te overwinnen, om zyne eeden niet te krenken; 
Doch, afgezet, had hy den storm gewis bestaan, 
Had Magdalene op nieuw hem niet doen overslaan. 
Indien gy had gezien hoe zy door haar gebeden 
De Vest voor deezen nacht van storm heeft vrygestreden; 
Hoe zy, op de aard geknield, al weenende aan haar' Held 
De elende maalde die het stormen vergezelt, 
En hoe zy zwoer eer in de bres te zullen sneeven, 
Dan 't onherstelbaar leed van Leyden te overleeven, 

{==83==} {>>pagina-aanduiding<<}

Tot hy verwonnen wierd door haaren traanenvloed, 
Gy stond, als ik, verbaasd om haar' verheven moed. 




van der Werf. 
De Hemel loon' haar deugd! 




Derde tooneel.

an der Werf, Elizabeth, Magdalena.


van der Werf. 
Grootmoedigste aller vrouwen! 
Met recht mogt Leydens Raad u 't heil der Stad betrouwen. 
Uwe edelmoedigheid... 




Magdalena. 
Ik heb myn' pligt betracht. 
Maar ach! verneem wat ramp ons dreigt in deezen nacht. 




van der Werf. 
Wat zegt ge! welk een ramp? ... 




Magdalena. 
De muitzucht is aan 't woeden. 
Wy zien 't oproerig volk zich driftig herwaart spoeden. 
Een groote menigte vergadert voor dit huis, 
En schreeuwt zich heesch om spys; en dwingt, met woest gedruis, 
Om u te zien, en u zyn eischen te openbaaren. 
Wy poogden vruchteloos de drift te doen bedaaren. 

{==84==} {>>pagina-aanduiding<<}

Men heeft een' zielloos mensch, door honger, zo men zegt, 
Van 't levenslicht beroofd, hier voor de poort gelegd; 
Dit wil men met geweld aan uw gezicht vertoonen. 
De dolle woede durft 's Lands Vadren schandlyk hoonen, 
Als ging der burgren leed hen weinig aan het hart. 
't Volk toont een mengeling van wanhoop, drift en smart, 
Naardat hun ziel of meer of minder word bewogen. 
Hen af te wyzen is niet langer in 't vermogen 
Van ons verlegen doch trouwhartig huisgezin. 




Elizabeth. 
Helaas! is dit uw loon voor trouwe burgermin! 




Magdalena. 
Nu zien wy wat de Stad aan Bronkhorst heeft verloren. 
Die wist de oproerigheid door wys beleid te smooren, 
En vestigde 't ontzag voor Leydens achtbren Raad. 




Elizabeth. 
Wie keert, wie keert den ramp, die my te treffen staat! 




van der Werf. 
Ontzet u niet te sterk; ik zal bedaard hen spreeken. 




Elizabeth. 
Myn waarde Vader! toef. Zult gy, na zo veel weeken, 
Verduurd in angst en zorg ten nutt' van 't Vaderland, 
Uw dierbaar leven zien verkorten door de hand 
Van 't onbezonnen volk, dat doof is voor de reden, 

{==85==} {>>pagina-aanduiding<<}

En in zyn spoorloos woên trouwhartige Overheden, 
Wier zorg hen redden wil, zyn wreede elende wyt? 




Magdalena. 
Ach! zorg veelëer hoe gy hun woede best vermyd! 




van der Werf. 
Hun woede myden? neen! 'k Heb nooit het volk beledigd. 
'k Heb altoos zyn belang, niet myn belang verdedigd. 
Men kent myn' aart te wel dan dat ik vreezen zou. 
Hun woeste drift spruit uit geen' afkeer, maar uit rouw. 
En zou een hoofd des Raads, die 't volk heeft trouw gezworen, 
Ontzeggen naar de klagt der burgery te hooren? 
Dit deed niet slechts myn ampt, maar zelfs myn eer te kort. 




Elizabeth. 
Ach! om myn droefheid, om de traanen die ik stort, 
Om all' wat gy waardeert; ontgaa hen op myn bede! 
Of zo dit niet kan zyn, vergun dan dat ik mede 
My blootstelle aan 't gevaar en deele in 't geen u treft! 
Hoor, hoor hoe 't woest geschreeuw zich meer en meer verheft. 
Gy waagt te veel, en zult hun woede niet ontvlieden. 
Myn hart voorzegt het my. 





{==86==} {>>pagina-aanduiding<<}

Vierde tooneel.

van der Werf, Magdalena, Elizabeth, van der Does.


van der Does. 
Ik kom u bystand bieden. 
'k Vloog herwaart heen zo ras 't gerucht ons had gemeld 
Hoe 't door de muitery van 't volk hier was gesteld, 
Dat dreigend saamenrotte uit de omgelegen straaten. 
De woeste bende heeft my eindlyk doorgelaaten, 
Na dat ik my verbond dat zy u spreeken zou. 




van der Werf. 
Weläan. Vergunnen wy dien troost haar in haar' rouw. 




Elizabeth, 
tegen van der Does. 
Weêrhou myn Vader! ach! help dit besluit weêrstreeven! 
Zo ras hy 't huis verlaat is hy gewis om 't leven. 




van der Does, 
tegen van der Werf. 
Wilt gy de oproerigheid in 't aanzicht wederstaan, 
En onbedacht aan u de snoode hand doen slaan? 
Ik zal in eeuwigheid dit opzet niet gedoogen. 
Het stillen van haar woede is boven uw vermogen. 



{==87==} {>>pagina-aanduiding<<}



van der Werf. 
Zou zich een vader niet ontfermen over 't kroost? 
Zou de Overheid het volk versteeken van den troost, 
Om, als de nood het eischt, zyn klagten aan te hooren? 
Waartoe is dan de Raad, waartoe ben ik verkoren? 
De deur ligt ras omver, dan zal 't hier slimmer gaan. 




van der Does. 
Naardien gy u bepaalt om 't volk te woord te staan, 
Zal ik een deel van hen doen in de zaal geleiden. 
Een kleen gedeelte is min verhit, min onbescheiden 
Dan al de woeste hoop, verbonden met elkaêr. 
Zo leenigt men voor 't minst het dreigende gevaar: 
En loopt het averechts, men kan u onderschraagen. 




Magdalena. 
Ik prys dit wys ontwerp. 




Elizabeth. 
Indien ge u toch moet waagen, 
Stem voor het minst dan in dien voorslag, om uw kind! 




van der Werf. 
Weläan. Verkiest gy 't dus; laat hen dan in, myn Vrind. 
En zo 't gevolg niet mogt voldoen aan myn vertrouwen, 
Beveel ik u de zorg voor dees verlaaten vrouwen. 
Vaar wel, myn Dochter! steun op 's Hemels onderstand. 
Hy heeft alleen ons lot en leven in zyn hand. 

{==88==} {>>pagina-aanduiding<<}

Laat my alleen. 




Elizabeth, 
haar' Vader omhelzende. 
Vaar wel; de Hemel wille u hoeden! 




Magdalena, 
tegen van der Does, heengaande. 
Weêrhou toch 't volk, Mynheer! Voorkom meer tegenspoeden. 




van der Does. 
Vertrouw myn woord; ik zal hunn' aandrang wederstaan, 
En, pleegen zy geweld, hen 't muiten doen vergaan. 




Vyfde tooneel.



van der Werf. 
ô Leydsche Burgery! wat gaat me uw ramp ter harte! 
Ach! lyde ik niet genoeg door huisselyke smarte? 
ô Zwangre Gade! ô Zoons, die aan des Maasstrooms boord 
Het jammerlyk gerucht van Leydens onheil hoort, 
En zo veel traanen stort omdat ge my moet derven! 
Mogt, mogt ik u nog eens omhelzen vóór myn sterven! 
Myn ziel bezwykt schier door 't gewigt van al 't verdriet. 
Myn Dochter, 't eenig pand dat my nog overschiet, 
Die al myn troost verstrekt door haare onwrikbre trouwe, 
Smelt voor myne oogen weg, en kwynt en sterft van rouwe. 
Wat arbeid, hoe veel zorg, wat schier ondraagbre last 
Is voor een' eerlyk' man aan 't wigtig Staatsämpt vast! 
Hy moet zyn eigen heil en vreugd en rust verzaaken, 

{==89==} {>>pagina-aanduiding<<}

Om voor de rust, de vreugd en 't heil des volks te waaken, 
Opdat de burgerstand in hem een' trouwen vrind, 
De weêuw een toeverlaat, de wees een' vader vind'. 




Zesde tooneel.

van der Werf, vyf Burgers, een Weesjongen, die zich allengs aan de zyde van Van der Werf voegt.


Eerste Burger. 
Hoe lang zal Leyden nog met 's oorlogs wreede rampen, 
En pest en hongersnood zo deerlyk moeten kampen? 
Is 't nog geen tyd om ons te ontslaan van ons verdriet? 




Tweede Burger. 
De grooten voelen, naar het schynt, ons onheil niet. 
Geen wonder; zo 't gerucht de waarheid heeft gesproken, 
Dan zyn zy wel verzorgd en hebben spys verstoken, 
Terwyl het arme volk van honger kwynt en sterft. 
Ginds ligt een mensch dat door gebrek het leven derft. 
Wy kunnen, om de elend naar eisch u af te maalen, 
Indien gy 't wilt, het lyk hier voor uwe oogen haalen. 




van der Werf. 
Misleide Burgerschaar! met welk een' bitschen hoon 
Beledigt my uw drift? is dit, is dit myn loon 
Voor zo veel trouw en vlyt en onöphoudlyk zorgen? 

{==90==} {>>pagina-aanduiding<<}

Doorzoekt myn wooning of gy voorraad vind verborgen. 
Zo lang ik iets bezat, heb ik myn' pligt betracht, 
Myn brood met u gedeeld, en uwen ramp verzacht. 
Myn tederheid voorkwam uw wenschen en gebeden. 
Ik heb met myn gezin zo veel als gy geleden. 
Verdien ik, daar myn huis, daar my niets overschiet, 
Dit onbedacht verwyt? 




Eerste Burger. 
Neen. Gy verdient het niet. 
Maar ach! daar zyn 'er, die, in steê van 't volk te schraagen, 
In d' algemeenen nood hun eigen nut bejaagen. 




van der Werf. 
Hoont toch 's Lands Vadren niet door onbedachte reên. 
Elk deelt zo veel hy kan in 't lot van 't algemeen. 
Verdenkt ge om een gerucht, 't welk muiters ligt verspreidden 
Opdat de tweedragt groeij', den achtbren Raad van Leyden? 
Verdenkt hun list, en steunt, naast God, op onze vlyt; 
Gy zult de vruchten daar van zien in korten tyd. 




Eerste Burger. 
Vergeefsche hoop, helaas! wy slyten vast de dagen, 
Die eeuwen strekken, in de jammerlykste plaagen. 
Wy zweegen uit ontzach, zo lang men in de Stad 
Nog eetbre blaadren aan geboomte en wynstok had: 
't Geduld is thans ten eind, nu alles is verslonden. 

{==91==} {>>pagina-aanduiding<<}

Geen eetbaar huisdier word in Leyden meer gevonden. 
Ja zelfs het ongediert', dat hen tot voedsel strekt, 
Heeft, in den hoogen nood, ons leven nog gerekt. 
Men moord elkandren op den mesthoop, onder 't wroeten 
Naar struiken of gebeente, om 't naar gebrek te boeten; 
En vind men iets, men sterft somwyl op d' eigen stond, 
Terwyl de veege hand reeds nadert tot den mond. 
't Geronnen bloed word zelfs in 't hongrig lyf geslagen. 
't Zyn de armen niet alleen die dus hun spys bejaagen; 
De rykdom waart, beschaamd, by avond of by nacht, 
En zoekt in oorden waar de weelde nooit aan dacht 
Naar levens onderhoud, en kan het niet verwerven. 
De zwangre moeder voelt haar vrucht van honger sterven, 
En sterft, terwyl zy 't lot bejammert van haar spruit. 
De vader keert naar huis met een' gevonden buit, 
Dien hy voor echtgenoote en kroost met angst vergaêrde, 
En, uit zyn' hollen buik, voor haar trouwhartig spaarde; 
En ach! daar hy hen dacht te spyzen in den nood, 
Vind hy zyn zwakke gade en hooploos kroost gedood 
Door 't hevig vuur der pest. Wat loon voor angstig slaaven! 




Tweede Burger. 
De leevende kan zelfs den dooden niet begraaven, 
Zygt by de lykbaar neêr, en ziet zich 't levenslicht 
Ontzinken op de straat, in 't kwyten van zyn' pligt; 

{==92==} {>>pagina-aanduiding<<}

En al het ovrig volk gelykt een heir van schimmen, 
Door honger uitgeteerd. Moet deeze elend nog klimmen, 
Dan sterven we allen tot den allersterksten man. 
Dan valt de Stad met ons. Wat baat 's volks yver dan? 
Dan waar' het best geweest de Vesting op te geeven. 




van der Werf. 
Zou Leydens Burgery de vryheid overleeven? 
Zou zy, die zo vol moeds zich voor 's Lands welzyn kweet, 
Zich hooploos domplen in het allerschriklykst leed, 
Door Spanjes Dwingeland op nieuw haar trouw te zweeren? 
Dan waar' het best geweest zyn wet te blyven eeren; 
Dan heeft der burgren deugd en eedle heldenmoed 
Dus lang vergeefs gestreên; vergeefs de Stad behoed; 
Dan zyn 'er honderden, wier arm op Leydens wallen 
Voor recht en vryheid vocht, vergeefs door 't zwaard gevallen; 
Dan baat der Staaten trouw, noch Held Oranjes vlyt. 
Verwint de wanhoop, die uw ziel zo sterk bestryd. 
Zoud gy, na zo veel roems, uw glori laaten vaaren, 
En leveren uw Stad, uw haardsteên en altaaren, 
Tot een' gewissen prooi in 's vyands wreede hand? 
Zo zaagt ge in weinig tyds de veege Vest in brand; 
Wat wapens voeren kan door 't moordend staal verslonden; 
De zuigeling geslagt, en vrouw en maagd geschonden. 
Dit zoud, ge winnen by het afstaan van de Vest. 

{==93==} {>>pagina-aanduiding<<}

Gedenkt Romeroos woên alöm in ons gewest. 
Gedenkt aan 't schriklyk lot van 't uitgeplonderd Naarden; 
Aan de ongelukkigen, die in de kerk vergaêrden, 
En daar geslagt zyn door des krygsvolks razerny. 
Ach! Burgers! wilt gy zo rampzalig zyn als zy? 
Daar al uw rampspoed in 't verloop van weinig uuren 
Kan eindigen? Daar gy de vloot ziet van uw muuren? 
Daar 't water merklyk wast; en 't ryzen van den vloed 
U mooglyk nog voor 't juk der slaverny behoed? 




Eerste Burger. 
Wie zou de vryheid niet voor slaverny verkiezen? 




Tweede Burger. 
Nog beter slaaf te zyn dan 't leven te verliezen. 




van der Werf. 
Verdoolde! waant ge dat ge uw leven zult behoên. 
Als Spanje meester is? Het zal, zyn wraak ten zoen, 
Hier niemand spaaren die nog ovrig is gebleven. 
Wanneer 't de vryheid geld, wie denkt dan aan het leven? 
Ik zal, met 's Hemels hulp, verhoên dat Leydens val. 
Ooit voedsel aan den trots des Spanjaards geeven zal, 
Of sterven op den muur, voor vryheid, recht en wetten. 
Zo gy daarvoor met my het leven op wilt zetten, 
Zyt dan in 't leed getroost en draagt het met geduld. 
Wie weet hoe weinig tyds gy 't nog verduuren zult? 



{==94==} {>>pagina-aanduiding<<}



Eerste Burger. 
Ach! wisten wy slechts raad om 't leven te onderschraagen! 




Tweede Burger. 
Wy zullen nevens u op nieuw het uiterst waagen, 
Indien gy slechts het woên des dollen hongers stilt. 
Wy sterven door gebrek, zo ge ons niet voeden wilt. 




van der Werf. 
Ach! Mannen! zou ik u niet van den dood bevryden 
Zo ik u redden kon? Is u myn medelyden 
En trouwe voorzorg niet gebleken, dag aan dag? 
'k Heb all' voor u verricht wat eenig mensch vermag. 
Indien ik voedsel had, gy zoud niet vruchtloos smeeken. 
Gy ziet uit deernis met uw' ramp myn traanen leeken. 
Toeft nog een weinig tyds. Doch duld de nood zulks niet, 
Aanvaart dan 't eenige dat my nog overschiet. 
Daar is myn zwaard. Komt, slagt me, om u den dood te ontrukken. 
Scheurt dan myn lyk vanéén, en deelt het om aan stukken; 
Zo word ge, als ik u niet kan redden met myn bloed, 
Ten minsten met myn vleesch, 't geen ik u schenk, gevoed. 




Tweede Burger. 
ô Hemel! zouden wy dit gruwelstuk volbrengen! 




Eerste Burger. 
Wy 't onwaardeerbaar bloed des trouwsten Vaders plengen! 



{==95==} {>>pagina-aanduiding<<}



Tweede Burger. 
Veelëer getroosten we ons den smartelyksten dood. 


De burgers knielen allen.


Eerste Burger. 
Veelëer zweere al het volk, in 't woeden van den nood 
Den eenen arm 't gebrek groothartig toe te wyden, 
Terwyl wy 't Vaderland met d'andren arm bevryden. 




van der Werf. 
Ryst op; dit dulde ik niet. Ryst, dierbre Burgerschaar! 
Wie tart voor zulk een volk niet willig 't grootst gevaar? 
Steunt op des Hoogsten hulp en uwer Vadren zorgen. 
Ligt sleet ge uw' bangsten dag. Wie kent het lot van morgen? 
Gelooft my; zo de Raad de Stad onredbaar vond, 
Men had de handling niet vertraagd tot deezen stond. 
Hoort gy den zuidewind niet door de wolken gieren? 
Hy, die den storm gebied, kan ook den vloed bestieren. 
Het water bruischt vast aan, en wast van tyd tot tyd. 
Ligt dat zyn krachtige arm dit uur voor Leyden stryd. 
Gaat; troost het arme volk, tracht nieuwen moed te wekken. 
Een weinig toevens kan tot grooten zegen strekken. 




Tweede Burger. 
ô Goede Hemel! red de Stad en van der Werf! 




Eerste Burger. 
Of valt de Stad, spaar hem in 't algemeen verderf! 





{==96==} {>>pagina-aanduiding<<}

Zevende tooneel.

van der Werf, een Weesjongen.


van der Werf. 
Wat doet gy hier? 




De Weesjongen. 
't Is my gelukt in huis te dringen. 
Ik wilde u hoeden voor 't geweld der muitelingen. 
Gy spysde ons huis en my. 'k Ben arm, en heb geen brood. 
Maar 'k geef u al myn bloed tot redding in den nood. 




van der Werf. 
ô Hemel! welk een trouw! .... 




Agtste tooneel.

van der Werf, een Weesjongen, van der Does.


van der Does. 
't Is met ons omgekomen. 
De veege Stad heeft thans haar' overgang te schroomen. 
De Koepoort word bestormd. Wat schrikkelyk gedruis, 
Gevolgd van slag op slag! Wy siddren met dit huis. 
Het weêrelooze volk loopt jammrend langs de straaten 
Van 't een naar 't ander oord; de rouw is uitgelaaten. 

{==97==} {>>pagina-aanduiding<<}

Terwyl de burgery, door u bezield met moed, 
Te wapen vliegt, getroost den laatsten droppel bloed 
Op te offren voor 't behoud van haar geliefde panden. 




van der Werf. 
Men volg' haar fluks. ô Gy! in wiens geduchte handen 
Het lot der volken staat, versterk ons in 't gevaar! 
Verleen een nieuwe kracht aan de afgevaste schaar'! 
Behoed de veege Stad in 't onheil dat wy vreezen, 
Om 't ongelukkig volk en om de onnoozle weezen! 


Einde van het vierde Bedryf.












{==98==} {>>pagina-aanduiding<<}

Vyfde bedryf.

Eerste tooneel.



Magdalena. 
ô Wreede onzekerheid, die my van rust berooft! 
Ach! Valdez! heb ik my te veel van u beloofd? 
Verbreekt ge, of houd ge uw' eed? ô Pynigend verbeiden! 
'k Hoor niets van Van der Werf; 'k hoor niets van 't lot van Leyden. 
Hoe lang, hoe bang valt my deeze eindelooze nacht, 
In zo veel traanen en bekomring doorgebragt! 
Myn waarde Hartvriendin zwerft rustloos op en neder, 
En ziet naar tyding uit. Haar bode keert niet weder. 
Wie zal haar redden zo de Vesting overgaat? 
Ach! Valdez! schend ge uw woord, waaröp ik my verlaat? 
Ik kan de onzekerheid myns lots niet meer verduuren. 
Hoe! dierbre Elizabeth! .... 



Tweede tooneel.

Magdalena, Elizabeth.


Elizabeth. 
ô Doodlykst aller uuren! 



{==t.o. 98==} {>>pagina-aanduiding<<}


{== afbeelding 



	
==} {>>afbeelding<<}
    


{==t.o. 99==} {>>pagina-aanduiding<<}


{==99==} {>>pagina-aanduiding<<}



Magdalena. 
Wat schrik beroert uw ziel? Wat spelt dees bittre smart, 
Dees wanhoop in uw oog? Spreek op. Ontlast uw hart. 
Wat wil dat handgewring? Hoe staat het op de wallen? 
Zou Leyden? .... 




Elizabeth. 
Ach! 




Magdalena. 
Vaar voort. 




Elizabeth. 
Ach! Leyden is gevallen. 




Magdalena. 
Gevallen! Hemel! Kan zulks zyn? Wie bragt die maar'? 
Zou Valdez dus zyn' eed? ... 




Elizabeth. 
Helaas! 't is al te waar. 
De Vest is overheerd. De vyand komt reeds nader. 




Magdalena. 
ô Deerniswaarde Stad! 




Elizabeth. 
Myn Vader! Ach! myn Vader! 
Gy zyt gewis ontzield door Spanjes moordgeweer. 
Treur, treur, Elizabeth! gy hebt geen' Vader meer. 
Helaas! de vyand plant zyn vaanen op de muuren. 

{==100==} {>>pagina-aanduiding<<}

Wat lot wacht my! wat lot zal Leyden nu bezuuren! 




Magdalena. 
In 's Hemels naam, bedaar, en geef my meerder licht. 




Elizabeth. 
Myn bode keerde met dit doodelyk bericht. 
Hy poogde vruchteloos myn' Vader op te spooren, 
En wierd door 't volk gestuit digt by Bourgonjes tooren, 
Daar 't vast van allen kant, in 't prangen van den nood, 
Als tot hun jongste wyk, al gillend kerkwaart vlood; 
Daar de een den andren noopte en toeriep onder 't spoeden: 
De vyand heeft een bres van vyfëntwintig roeden. 
Die doodelyke maar', bevestigd wyd en zyd 
Door 's volks verhaaste vlucht en jammerlyk gekryt, 
Dreef hem terug, helaas! en niemand weet te melden 
Hoe 't met myn' Vader staat en de andre Leydsche Helden, 
Gevlogen naar den muur, door wanhoop voortgeprest, 
Om daar te sneuvelen by de omgestormde Vest. 
Waar bergen we ons? helaas! 




Magdalena. 
Ik bid u, hoor my spreeken. 
Zo Leyden voor de magt des vyands waar' bezweken, 
Zou dan uw Vader zich terstond niet herwaart spoên, 
En trachten in de elend' zyn dierbaarst pand te hoên? 



{==101==} {>>pagina-aanduiding<<}



Elizabeth. 
Zou hy de Stad om my in 't uiterst uur begeeven? 
Hy is gebleven, ach! Vriendin! hy is gebleven 
In 't stuiten van 't geweld! 




Magdalena. 
My dunkt, ik hoor gerucht. 
Men nadert ons. 




Elizabeth. 
Het is van Hout, die herwaart vlucht. 




Derde tooneel.

Magdalena, Elizabeth, van Hout.


Elizabeth. 
Ach! leeft myn Vader nog? 




van Hout. 
Wat schrik heeft u bevangen? ... 
Hy leeft; en zend me om u bericht te doen erlangen 
Van all' wat ons weêrvoer; 'k meld een gebeurdtenis 
Waarvan in Nederland tot nu geen voorbeeld is. 




Magdalena. 
Ach! zeg my eerst hoe ik myn' Bruîgom moet aanschouwen. 
Brak hy zyn woord? 



{==102==} {>>pagina-aanduiding<<}



van Hout. 
ô Neen; hy heeft zyn woord gehouên. 
'k Begaf my naar de poort in 't aaklig oogenblik 
Toen 't onverwacht rumoer een' doodelyken schrik 
In aller harten joeg. 't Vloog alles naar de wallen, 
In vrees dat Leyden thans in Spanjes magt zou vallen. 
Ik vond uw' Vader, eerst van weinigen verzeld; 
Doch ons getal groeide aan. De vaderlandsche Held 
Gaf. vast den burgren moed, om nevens hem te toonen 
Wat helden Nederland en Leydens grond bewoonen. 
Wy hoorden midlerwyl, tot troost in deezen nood, 
Het dondren van 't geschut gestadig van de vloot; 
Gevolgd van slag op slag uit roeren en musketten, 
Als of men Zoeterwou den vyand wilde ontzetten. 
Men trok in orde voort, wanneer ons, onverwacht, 
Word toegeschreid: Helaas! wy zyn in 's vyands magt; 
Hy heeft alrede een bres van vyfëntwintig roeden. 
Wy siddren op dees maar', die ons den tred doet spoeden. 
Terwyl wy nadren, en 't gekerm vast sterker word, 
Zien we in de graft der Stad den wal omver gestort, 
Naby den toren van Bourgonje. 




Elizabeth. 
Kan zulks weezen? 



{==103==} {>>pagina-aanduiding<<}



van Hout. 
Verbeeld u onzen schrik; daar wy met reden vreezen 
Dat 's vyands oorlogsvolk zich by die plaats bevind. 
De naarheid van den nacht, het buldren van den wind, 
't Vermeerdert all' den angst der sterkberoerde schaaren. 
Wat arbeid had men niet om hen te doen bedaaren; 
Te toonen dat de muur geenszins door 's vyands magt, 
Maar eigen zwakheid, was tot deezen val gebragt! 
Inmiddels rees van verre een brand met naaren luister, 
Kreeg krachten door den wind, en lichtte ons toe in 't duister; 
Gantsch Zoeterwoude scheen in lichterlaaie vlam, 
Die meerder voedsel door den brand der kerk bekwam. 




Elizabeth. 
Wat zegt ge? ô Hemel! heeft myn hoop my niet bedrogen, 
Dan is reeds Zoeterwoude in held Boisots vermogen; 
Dan is 'er kans voor ons. 




Magdalena. 
Och of langs deezen weg 
De Stad ontslagen wierd van 't eindeloos beleg! 
Ik bid vervolg, Mynheer. 




van Hout. 
Het volk dorst, op 't aanschouwen 
Des Zoeterwoudschen brands, zyne oogen naauw' betrouwen. 
't Gekerm veranderde in luidruchtig vreugdgeschal. 

{==104==} {>>pagina-aanduiding<<}

Men vloog, verrukt, elkaêr in de armen op den wal. 
De een riep den andren toe: God sterk' de vlootelingen! 
Indien zy Zoeterwoude aan Spanjes vuist ontwringen, 
Dan word zyn magt geknakt; en Lammens schans belet 
Alleen, na deeze zege, ons langgewenscht ontzet. 
De Raad vond, om 't bestaan des vlootlings te onderschraagen, 
Geraên by 't ryzend licht een' kans daaröp te waagen, 
Naardien reeds 't water wies tot aan der dyken boord. 
Terwyl het volk met vreugd 't besluit des aanslags hoort, 
Genaakt de Weesknaap, die, door dankbaarheid gedreven, 
Uw' Vader redden wilde of moedig voor hem sneeven; 
Hy trok dien Held ter zyde, en sprak: Houd voor gewis 
Dat Lammens schans alreeds geheel verlaaten is. 
Het volk wierd myn gezicht wel door den nacht onttoogen, 
Maar 't glimmen van hun lont blonk telkens my in de oogen; 
Het trok gestadig af en keerde nimmer weêr. 
Men twyfelde aan 't bericht; hy sterkte 't meer en meer, 
En bood gewillig aan zich naar de schans te spoeden. 




Elizabeth. 
Trouwhartig Jongeling! de Hemel wille u hoeden 
Voor Spanjes moordend staal! Hoe liep zyn voorslag af? 




van Hout. 
Men roemde zynen moed en 't voorbeeld dat hy gaf. 
De Raad beloofde hem zyn trouw naar eisch te loonen. 

{==105==} {>>pagina-aanduiding<<}

Hy moest, als zocht hy spys, zich voor de schans vertoonen, 
En smeeken lyfsgenade en levensönderhoud. 
Op zyn herhaald verzoek wierd hem het stuk betrouwd. 




Magdalena. 
Wat wil dit groot gedruis, die woeling langs de straaten? 
Men schiet van allen kant; de vreugd schynt uitgelaaten; 
't Gejuich verdubbelt en genaakt van tyd tot tyd. 




Elizabeth, 
Magdalena omhelzende. 
Zo ik my niet bedrieg, hebt gy de Stad bevryd. 




van Hout. 
Het eerste schemerlicht vertoonde ons 't loflyk poogen 
Des Weesknaaps, als een pyl naar Lammens schans gevlogen. 
Hy kwam 'er, zag rondöm, en wuifde met den hoed. 
Dit heuchelyk gezicht verdubbelde aller moed. 
Doch wy, niet zonder reên, beducht voor 's vyands laagen, 
Weêrhielden 't volk, dat op zyn' wenk zich wilde waagen; 
Tot dat zich Torenvliet op 't overstroomde land 
Aan ons vertoonde met een' polsstok in de hand. 
Men zag hem met zyn' pols de slooten overspringen; 
Hy liep de schans voorby tot by de vlootelingen. 
Toen rees de vreugdegalm der burgren hemelhoog. 
Een vloed van traanen borst uit aller dankbaar oog. 
Elk riep: Kan 't waarheid zyn! wie dorst dat ooit vertrouwen! 
God lof! dé vyand vlood! God lof! wy zyn behouên! 

{==106==} {>>pagina-aanduiding<<}

De Algoedheid zy geroemd! De blydschap hield geen maat. 
Dees bid, die juicht, of kust de handen van den Raad. 
De dappre van der Laan had reeds verlof doen vraagen 
Om met zyn willig volk den vlootling te onderschraagen. 
Zy trokken, toen ik ging, alreeds het paalwerk uit 
Waardoor het nadren van de schepen word gestuit. 




Magdalena. 
Spaar, Hemel! spaar altoos dees Stad door u beveiligd! 




Elizabeth. 
Dees dag zy eeuwig u ter dankbaarheid geheiligd, 
Door 't vrolyk Nageslacht! 




van Hout. 
Daar is myn Boezemvrind. 




Vierde tooneel.

Magdalena, Elizabeth, van Hout, van der Werf.


Elizabeth, 
naar van der Werf snellende. 
Gy leeft! wy zyn verlost! 




van der Werf. 
Herstel uw' geest, myn Kind! 




Elizabeth. 
ô Hemel! 'k voel myn vreugd myn kracht te boven streeven: 
Hoe uit myn hart zich best? wat lof zal ik u geeven? 



{==107==} {>>pagina-aanduiding<<}



van der Werf. 
Myn Vrienden! deelt in 't heil dat al de Stad geniet; 
De wellekoome vloot is binnen door de Vliet. 




van Hout. 
ô Blyde komst! 




van der Werf. 
Men kan zyn traanen niet bedwingen 
By de ongemeene vreugd van Leydens stedelingen. 
't Raakte alles op de been, op 't allerëerst gerucht. 
Het wellekoom geschrei vervulde al 't ruim der lucht. 
De kade wierd bedekt door eenen drang van menschen. 
Men wyst elkaêr de vloot, en trekt haar aan met wenschen, 
Totdat ze in 't eind genaakt; toen had de vreugd geen maat: 
De blydschap spreide een' glans op 't uitgeteerd gelaat. 
Had gy al 't volk gezien, en hoe ze elkaêr verdrongen, 
Zich overreikten, tot de borst in 't water sprongen, 
Om 't allerëerst genot van haring of van brood, 
Dat hen uit hand by hand gereikt wierd van de vloot; 
Had gy hunn' dankbren galm gehoord tot hun behoeders; 
't Geroep uit ieder schip: Komt! leeft! Komt! eet nu; Broeders! 
Gy had u nevens my in Hollands oude deugd 
Van mededeelzaamheid en dankbaarheid verheugd. 




Magdalena. 
Nu kan door's Hemels gurist zich 't hongrend volk verkwikken. 



{==108==} {>>pagina-aanduiding<<}



van der Werf. 
Wy vreesden dat het zich door graagte zou verstikken. 
De langverzwakte maag, het voedsel ongewoon, 
Neemt ligt te veel als 't haar zo ruim word aangeboôn. 
Een deel van onzen Raad zet hunnen yver paalen, 
Opdat ze in 't heilrykst uur geen onheil op zich haalen. 
Tegen Magdalena. 
Smaak al het zoet dat een grootmoedig harte smaakt 
Wanneer 't rampzaalgen red, en hen gelukkig maakt! 




Magdalena. 
Ik deel in 't heil der Stad; maar ach! myn minnend harte 
Schreit, midden in de vreugd, om Valdez schaamte en smarte. 




van Hout. 
Wat of dees jonge knaap zo schichtig herwaart leid? 




Vyfde tooneel.

van der Werf, van Hout, Magdalena, Elizabeth, een Weesjongen.


De Weesjongen, 
tegen van der Werf. 
Ik bid u, stoor u niet aan myn vrymoedigheid. 
'k Hoorde u deez' nacht aan 't volk dat gy gebrek leed melden: 
'k Sprong tot den hals in 't nat op de overstroomde velden. 

{==109==} {>>pagina-aanduiding<<}

Dees haring en dit brood zyn my van 't volk vereerd. 
Ik bad 'er om voor u. Maar, weêr op 't land gekeerd, 
Deed, tot myn smart, de nood my mynen pligt vergeeten. 
Vergeef het my; ik heb de helft van 't brood gebeten. 
Aanvaard toch de andre helft, met deezen schoonen visch. 
'k Haal ylings meer, zo u myn vlyt behaaglyk is. 




Elizabeth. 
Is 't mooglyk! 




Magdalena. 
Welk een trouw! 




van Hout. 
Dat hem de Hemel zegen'! 




van der Werf. 
Zoude ik u van uw spys, met lyfsgevaar verkregen, 
Berooven? neen, ô neen, trouwhartig Jongeling! 
'k Versmaad u niet; ik acht uw' yver niet gering. 
's Volks vreugd strekt my tot spys. Verzadig u. 'k Zal toonen, 
Myn Kind! dat ik uw deugd en yver kan beloonen. 
De Hemel zorgt voor u; zyn zegen blyve u by! 
Zo strekt ge een waardig lid van Leydens burgery. 
Ik zal zo min dees daad, als de eedle trouw vergeeten 
Waarmeê ge u in de schans te Lammen hebt gekweten. 





{==110==} {>>pagina-aanduiding<<}

Zesde tooneel.

van der Werf, van Hout, Magdalena, Elizabeth, de Weesjongen, van Zwieten, van Noorden, van Baarsdorp, Raaden.
De Weesjongen voegt zich aan de zyde van Van der Werf, een weinig achterwaart.


van Noorden. 
Wy zonden van der Does Boisot reeds te gemoet, 
Die zich met Willemsse en de Hopliên herwaart spoed, 
Op 't vrolyk krygsmuzyk van pauken en trompetten. 
't Volk juicht aan allen kant waar zy de schreden zetten, 
En viert hunne aankomst met schalmei en luit en trom, 
Alöm gemengeld met der klokken dof gebrom. 
De dappre vlootling, die de zege ons heeft verworven, 
Ontzachlyk van gelaat, met houw op houw gekorven, 
Verminkt in 't stryden voor de vryheid van 't gemoed, 
Draagt halve maanen op den halfversleten hoed, 
Die aan 't verheugde volk dit opschrift geeft te leezen: 
't Is eindloos beter Turks- dan Spaanschgezind te weezen. 



{==111==} {>>pagina-aanduiding<<}



van Zwieten. 
De jeugdige Montfoort, veréénd met van der Laan, 
Vervolgt inmiddels, langs met rysgehoogde paên, 
Den Spaanschen vluchteling; die, uit ons oog gevloden, 
Het krygstuig achterliet, en zelfs niet weinig dooden. 




van Hout. 
Het krygsmuzyk genaakt. Daar is de Heldenschaar. 




Zevende tooneel.

van der Werf, van Zwieten, van Noorden, van Baarsdorp, Magdalena, Elizabeth, Raaden, van Hout, de Weesjongen, Boisot, van der Does, Willemsse, Land- en Zee-Kapiteinen, Gewapende Burgers en Scheepsvolk, met Vaanen, Trompetten en Trommelen.


Boisot. 
Geluk, driewerf geluk, na 't uitgestaan gevaar, 
ô Burgervadren en beroemde Raad van Leyden! 
Gantsch Neêrland zal uw' lof eeuw uit eeuw in verbreiden, 
Uw naamen tellen by de Helden, door wier deugd 
Het Land in 't bly genot der vryheid zich verheugt. 



{==112==} {>>pagina-aanduiding<<}



van der Werf. 
Zo min zal tyd of eeuw aan Neêrland doen vergeeten 
Hoe zich 's Lands Staaten tot behoud van Leyden kweeten; 
Der Kapiteinen moed, Oranjes wys beleid, 
De trouw des vlootelings en uwe dapperheid: 
Dat zich de veege Stad voor 't onheil vind geborgen, 
Zyn wy, naast God, verpligt aan die veréénde zorgen. 




Boisot. 
Wat heil dat Leyden van die zorg de vruchten smaakt! 
Hoe heeft ons aller hart naar dat geluk gehaakt! 
Wat is, op 's Prinssen raad, al arbeids ondernomen 
Om Delf- en Rynland door het Maasnat te overstroomen, 
Opdat men redding zond langs 't golvend waterspoor! 
Wat groef men wegen uit, wat stak men dyken dóór! 
Doch al die arbeid had de Stad niet kunnen baaten, 
Zo Spanje Lammens schans uit vrees niet had verlaaten. 
Hoe rees de hoop zo ras zyn oogmerk wierd bespied; 
En hy 't geschut dier schans deed zinken in de Vliet! 
Toen sprak de blydschap uit kartouwen en trompetten; 
En all' wat riemen voerde of zeilen by kon zetten 
Genaakte al juichende de thans verloste plaats. 




van der Werf, 
tegen Boisot. 
Had Valdez, op den eisch des woedenden soldaats, 

{==113==} {>>pagina-aanduiding<<}

Het stormen op de Stad deez' nacht nog ondernomen, 
Gy waart tot haar behoud, helaas! te spaê gekomen. 




Boisot. 
't Is vreemd dat hy tot nu dat opzet heeft vertraagd. 
Wat of hem wederhield? 




van Hout. 
Dees gadelooze Maagd, 
Uit d' adelyken stam van schrandren Moons gesproten; 
Die, schoon reeds Valdez Bruid, zich met ons heeft besloten 
In dees benaauwde Vest, op hoop dat, door haar trouw, 
Het volk met haar geslacht den ramp ontkomen zou. 




Boisot, 
tegen Magdalena. 
Wat zal u 't Vaderland tot eene erkentnis wyden? 




Magdalena. 
't Is me eers genoeg dat ik de Vesting hielp bevryden. 




Boisot. 
Zo lang men Leydens naam met lof in Neêrland noemt, 
Worde ook uw deugd en naam door 't nageslacht geroemd! 




van der Does, 
tegen van der Werf. 
ô Eedle van der Werf, die in de staatsgevaaren 
Zo pal stond als een rots in 't hart der woênde baaren; 
Die, zelf verdrukt door 't leed, het onze hebt verzacht! 
Duld dat de dankbre Stad u als haar' Vader acht'! 



{==114==} {>>pagina-aanduiding<<}



van der Werf. 
De gantsche Raad heeft naar vermogen zich gekweten. 




Boisot. 
Opdat geen tyd den moed van Leyden doe vergeeten, 
Heeft Hollands Staat beraamd, om binnen zynen muur 
Een School te vestigen, die eeuw en tyd verduur'. 
Men noem' de trouwe Stad voortaan 't Bataafsch Atheenen; 
Een plaats waar Godvrucht, Kunde en Yver zich veréénen; 
Die door Geleerdheid gantsch Europe aan zich verpligt', 
En in wier kreits de troon der wysheid is gesticht. 




van der Werf. 
De Stad aanvaard deeze eer met een erkennend harte. 
Zo strekk' de Hooge School, die haar geleden smarte 
Door de edelmoedigheid der Staaten grootsch vergoed, 
Door alle de eeuwen heen een blyk van haaren moed; 
En lever' Helden uit, die 't Vaderland waardeeren, 
De Vryheid des gemoeds met goed en bloed verweeren; 
Altoos gedachtig hoe veel rampen Leyden leed, 
Wanneer 't de dwinglandy met zo veel krachts bestreed, 
En in der burgren bloed den eersten grondslag veste 
Der eedle vryheid vàn al 't Nederlandsch geweste. 
Zy bloeije eeuw uit eeuw in; en zy door 't nageslacht 
Met waare dankbaarheid eeuw uit eeuw in herdacht; 

{==115==} {>>pagina-aanduiding<<}

Terwyl wy, jaar op jaar, eerbiedig neêrgebogen, 
Met ééne stem, één hart, Gods grooten naam verhoogen. 
Ons voorbeeld baane al 't volk hier toe een loflyk spoor, 
En leid' het juichend op naar 't heilig tempelchoor. 


Onder een aangenaam muzyk van pauken, trompetten en trommelen, vertrekken Boisot, Willemsse en van der Werf. Van Zwieten bied de hand aan Magdalena; en van Noorden aan Elizabeth, om hen te volgen. Zy worden gevolgd door van Baarsdorp en van der Does. Deezen door de Raaden en van Hout. En terwyl de Land- en Zee-Kapiteinen vertrekken, valt het gordyn.
Einde van het vyfde Bedryf.

{==116==} {>>pagina-aanduiding<<}





{==117==} {>>pagina-aanduiding<<}

Jacob Simonszoon de Ryk.


Treurspel.


Door Lucretia Wilhelmina van Merken.


{==118==} {>>pagina-aanduiding<<}


{==t.o. 118==} {>>pagina-aanduiding<<}


{== afbeelding 
	
'k Begeer de vryheid niet ten kosten van myne eer. ......................... Geef my myn keten weêr,


IVde Bedr. XIde Toon.
==} {>>afbeelding<<}
    


{==t.o. 119==} {>>pagina-aanduiding<<}



{==119==} {>>pagina-aanduiding<<}

Toezang, aan de vaderen des vaderlands.


Handhaavers van gezag en orde! Wyze Vadren! 
Onwrikbre Zuilen van 't Bataafsch Gemeenebest! 
Gy, die 's Lands Vryheid kroont met frissche olyvenbladren, 
En Wet en Handvest schraagt in ons beroemd Gewest! 
't Is billyk dat ik u den Vryheidminnaar wye, 
Wien veelen onder u het Hoofd zien van hunn' stam; 
In 's Lands stikdonkren tyd de Baak der Burgerye, 
En de onvergangklyke eer van 't magtig Amsterdam. 
Toen Dwinglandy, die zich van Alva steun beloofde, 
Haar' troon in Brussel vestte, en, met bebloede hand, 
De Vryheid, zwaar gewond, van hoed en speer beroofde, 
En martelvuuren stookte in 't hart van 't Vaderland; 
Ontwaakte Neêrlands Leeuw; en op zyn vreeslyk brullen, 
Voelde elk rechtschapen en grootmoedig Batavier 
Zyne eedle ziel met trouw voor 't Vaderland vervullen, 
En schaarde zich vol moeds by Nassauws krygsbanier. 

{==120==} {>>pagina-aanduiding<<}

Zy waaren 't die voor 't Recht des droeven Landzaats streeden; 
Zy riepen Vryheid uit voor Nederlands Vorstin; 
Die maar' wierd naauw' verspreid, of 't grootste deel der Steden 
Blaakte, op hun loflyk spoor, van eedle Vryheidsmin. 
De Maagd van Amsterdam was doodelyk verlegen 
Of zy den wreeden Graaf, naar haare alöude trouw, 
Zou staaven in 't gezag; dan of ze in 't eind den degen 
Van haaren Heldenstoet der Vryheid wyden zou: 
Dit wanklen had haar 't juk schier op den hals gedrongen, 
Ten waar' het beste deel der fiere Burgery 
Haar, byna tegen dank, had aan dien ramp ontwrongen; 
Men zond de blooheid scheep, en Amsterdam wierd vry. 
Het roemryk Rome booge op zyne Heldenschaaren; 
Metellus, Scipio, Camillus, Fabius; 
Ons Vaderland kan Rome in Dappren evenaaren; 
Maar 't roemt met Rome slechts op éénen Regulus. 
't Was Jacob Simonszoon, door de Amstelstad verdreven, 
Die grootsch dien hoon vergaf; dien hoon vergold met trouw; 
Noch Echtgenoot, noch Kroost, noch goed, noch bloed, noch leven, 
Te dierbaar hield tot steun van 't ryzend Staatsgebouw. 
Waarom, myn Vaderland! hebt gy uw' Rechtbeschermer, 
Uw' grooten Burger met geen lauwerblaên bekroond? 

{==121==} {>>pagina-aanduiding<<}

Waarom word nog zyn Beeld in helderblinkend marmer 
Niet in der Staaten zaal aan 't Nageslacht vertoond? 
Of acht ge, ô fier Gewest! het hooger eer te weezen 
Dat gy zyn' grooten Naam in uw Geschiedenis 
De vreemde Volken doet in gouden lettren leezen, 
En dat zyn roem in 't hart des Landzaats veiligst is? 
ô Ja. Nooit kon zyn deugd een eedler loon verwerven. 
Metaal en steen verderft door 't knaagen van den tyd; 
Maar nimmer zal de lof eens Staatsbeschermers sterven, 
Aan wien het Vaderland zyn hart ten tombe wyd. 
Elk Nederlander aêmt, by de intrede in het leven, 
De zucht tot Vryheid in met de allerëerste lucht, 
En acht het zich een' pligt den Helden eer te geeven, 
Voor welken 't wreed Geweld al siddrende is gevlucht. 
De kuische vrouwenschaar' der oude Batavieren 
Verëeuwigde in haar' zang der Dappren oorlogsdaên: 
Haar dochters vlechten nog den Heldenstoet lauwrieren, 
Door wier onkreukbre trouw 's Lands Recht wierd voorgestaan. 
Myn zangster vind als zy in hunnen lof behaagen; 
Zy, door de onschatbre deugd des Admiraals gestreeld, 
Besloot haar dichtpenceel aan zynen roem te waagen; 
En schilderde in dees blaên zyn achtingwaardig Beeld. 

{==122==} {>>pagina-aanduiding<<}

Haar kunstgewrocht, hoe ruuw, vind, ongevergd, Meceenen. 
Men toont aan d'Amstel zucht voor 't Vaderlands tafreel; 
De Schouwburg ryst uit de asch-waarïn hy scheen verdwenen, 
En voert de Ryk ten toon op 't nieuwgebouwd Tooneel. 
Beschermers van 't Gewest waarïn hy wierd geboren! 
Gy, onder wier bestuur de Landzaat veilig leeft, 
En nooit door 't onrecht zich den rampspoed ziet beschoren, 
Die zo veel Braaven in zyn' tyd getroffen heeft! 
Beschut de Vryheid. Waakt voor 't Recht van Neêrlands Staaten, 
Door goed en bloed ontrukt aan 't woên der Dwinglandy: 
Elk uwer zy in nood, tot heil der Onderzaaten, 
Den Admiraal gelyk, en kwyte zich als hy! 
't Behoud van 't Vaderland moet alles overweegen. 
Waakt voor verdrukte deugd. Schraagt weetenschap en kunst. 
Uw achtbaar voorbeeld strekke uw kroost zo groot een' zegen 
Als u de Ryk verstrekt! Ontfangt zyn Beeld in gunst. 


LUCRETIA WILHELMINA VAN WINTER,
geboren VAN MERKEN.
mdcclxxiv.




{==119==} {>>pagina-aanduiding<<}

Voorbericht.

De liefde voor het Vaderland was altoos een kenmerk van onzen Landaart. Wy zien denzelven, van de tyden van Claudius Civilis af tot op onze dagen, goed en bloed rustig opzetten om hetzelve te beschermen. Nooit echter vertoonde deeze zucht zich schooner, dan toen Philips de Tweede de Vryheid naar het harte stak; toen wierd elk Nederlander een Held. Wie telt alle de naamen van haare edelmoedige Beschermers, die onder de banier der doorluchtige Nassauwsche Vorsten gestreden hebben? Mannen, die aan de Nakomelingschap dierbaar zullen zyn zo lang Nederland een vry Gemeenebest zal weezen. Onder deeze lofwaardige Helden verdient Jacob Simonszoon de Ryk eene uitmuntende plaats; gelyk door den grooten Geschiedschryver Hooft zeer wel is aangemerkt. Dit heeft my bewogen zyn' naam, na tweehonderd jaaren, weder te doen herleeven. Zie hier de byzonlerheden die ik van zyn' persoon heb kunnen verneemen. Jacob Simonszoon de Ryk, of de Ryke, was toegenaamd van der Gracht. Zyn Grootvader, Ryk Alberts van der Gracht, wierd bygenaamd Rykert, en was gehuwd aan Margareta Remmers; by welke hy drie Zoonen had, Simon, Pieter den ouden, en Pieter den jongen, nevens drie Dochters. Hy schynt van Amsterdamsche afkomste geweest te zyn, dewyl in de lysten der Regeeringe van die Stad, onder de Schepenen van den jaare 1416, reeds gevonden word, Willem Janszoon van der Gracht. De oudste Zoon Simon Ryke, of Rykert van der Gracht, trouwde Cornelia van der Pot, Willems Dochter; en had by haar twee Zoonen, Jacob en Rykert, nevens zes Dochters.
Jacob Simonszoon de Ryk, was gehuwd aan Margareta Hooft, Nicolaas Dochter. Zy had één Broeder, ook Nicolaas genaamd, en was een volle Nicht van den beroemden Amsterdamschen Burgemeester, Cornelis Pieters-
{==120==} {>>pagina-aanduiding<<}
zoon Hooft. By zyne gemelde Echtgenoote had hy twee Zoonen en drie Dochters; Simon, Willem, Geertruid, Agatha, en Johanna. Uit de talryke spruiten van den stamboom van de Ryk zyn eenige takken der aanzienelyke Familiën van Oudenroch, Spiegel, Backer, van Waveren, van Hoorn, van der Pot, Raap, Hudde, de Wit, en anderen gesproten. Deeze en nog eenige byzonderheden ben ik verschuldigd aan de berichten my door sommigen van hen beleefdelyk medegedeeld; waarvoor ik openlyk myne erkentenis betuige. Of Roeland de Ryke, Pensionaris van Loven, en in 1568 door Alva gevangen, van de Familie geweest is, heb ik niet kunnen ontdekken. Waarschynlyk is Pieter de Ryke, Representant van Prins Willem den Eersten, als eerste Edele van Zeeland in 1581, een Broeder van den Vader van onzen de Ryk geweest, die, gelyk hier vóór blykt, twee Broeders gehad heeft, beiden Pieter genaamd. De waarschynlykheid hiervan word vergroot, doordien men my bericht heeft dat nog heden eene Familie in Zeeland is, die den Naam en het Wapen voert van de Ryke van der Gracht.
Onze de Ryk, in de Nederlandsche geschiedenissen bekend onder de inneemers van den Briel, en als Admiraal van ter Veere in den jaare 1572, * heeft het geluk gehad dat zyn naam nog roemryker der vergetelheid ontrukt is door zynen Bloedverwant, den Historieschryver Hooft; de eenige van onze oude Geschiedschryveren, zo verre my bekend is, die een omstandig bericht geeft van de daad, die het onderwerp van dit Treurspel uitmaakt. †
Naderhand is hy geweest, Heere van Zaffelaar; Overste over het Land van Over-Flakké; en heeft als Kolonel en Luitenant onder den Grave van Bossu in de legers van den Staat, in den jaare 1580, te lande gediend.

{==121==} {>>pagina-aanduiding<<}
Gelyk ook zyn oudste Zoon, Simon de Ryke van der Gracht genaamd *, die naderhand, in de jaaren 1627 en 1628, Rekenmeester, Raad en Schepen der Stad Amsterdam geweest is, en gehuwd aan Maria Jonkheins.
Zyn tweede Zoon, Willem, was getrouwd aan Maria van der Pot, Dochter van Cornelis van der Pot en Agatha Hooft, Cornelis Dochter; welke eene volle Nicht van zyne Moeder was.
De oudste Dochter, Geertruid, was in eerste huwlyk getrouwd met Absalon Nicolaaszoon, die als vrywillige by den aanval op den Couwenstynschen dyk geweest is, en aldaar gewond wierd in 1585. †
Haar tweede Echtgenoot was Jan van Hoorn Jansz.; waarschynlyk Broeder van Willem van Hoorn Jansz, die zyn' Zoon als Gyzelaar by den Spaanschen Gezant Mendoza in London waagde, in den jaare 1581. §
De tweede Dochter van de Ryk, Agatha genaamd, trouwde Pieter Jacobsz Nachtglas, in 1595 Raad te Amsterdam.
Zyn derde Dochter, Johanna, is gehuwd geweest aan Ysbrand Elbertszoon Ben, in 1594 en 1595 Raad en Schepen te Amsterdam.
Mogt thans de stem van de Ryk, die eerbiedwaardige Vaderlander, een stem welke hy als uit zyn eerlyk graf ons nog doet hooren, de liefde tot het Vaderland in alle braave gemoederen leevende houden; opdat elk Nederlander het zyne toebrenge, om dit gezegend plekje gronds, in dien zelfden stand aan de Nakomelingen over te leveren als hy het van zyne Voorvaderen ontfangen heeft!



{==122==} {>>pagina-aanduiding<<}

Vertooners.


Don Louis de Requesens, Landvoogd der Nederlanden.

Christoffel Mondragon, Ridder, Heer van Remerchicourt, Spaansch Bevelbebber.

Donna Elvire de Moncada, Echtgenoote van Mondragon.

Don Francisco de Bovadilla, Spaansch Hopman, Vriend van Requesens.

Don Ozorio de Augulo, Spaansch Hopman, Vriend van Mondragon.

Jacob Simonszoon de Ryk, Admiraal van Veere.

Margareta Hooft, Echtgenoote van de Ryk.

Nicolaas Nicolaaszoon Hooft, Broeder van Margareta.

Alfonzo, Hoofdman der Lyfwacht van Requesens.

Henrico, Dienaar van Mondragon.

Spaansche Bevelhebbers.

Spaansche Lyfwachten.



Het TOONEEL is te GENT, in het Kasteel. Het eerste en vierde Bedryf speelt in een vertrek van den Burgvoogd, het tweede en vyfde in een zaal van den Landvoogd, en het derde in eene gallery.







{==123==} {>>pagina-aanduiding<<}

Jacob Simonszoon de Ryk.


Treurspel.


Eerste bedryf.

Eerste tooneel.

Donna Elvire de Moncada, Don Ozorio de Augulo.


Elvire. 
Laat af, getrouwe Vriend! myn hart door troost te streelen. 
Myn Gade is onbekwaam om met zyn' eed te speelen. 
Ik ken zyne eedle ziel, die, door de deugd bekoord, 
Haar wetten heilig acht. 




Augulo. 
Wie houd aan ketters woord? 




Elvire. 
Gy veinst vergeefs voor my, en doet uw reên mistrouwen. 
Gy-zelf, ik doe u recht, zoud hen uwe eeden houên, 
Indien ge u in de plaats van Mondragon bevond. 
Gy weet dat hy zich nooit door een belofte bond 

{==124==} {>>pagina-aanduiding<<}

Tenzy hy voorhad die trouwhartig naar te komen. 
De vyand-zelf behoeft zyn woordbreuk nooit te schroomen. 
Oranje heeft getoond dat hy zyn vroomheid kent, 
Door hem, toen Middelburg, geperst door krygsëlend, 
In 't eind moest overgaan, op 't woord van eer te slaaken. 
Ach! dit vertrouwen-zelf zal my rampzalig maaken. 
Myn Gade zwoer hem, op zyn Ridderlyke trouw, 
Dat hy een vyftal van gevangnen lossen zou, 
Of zelf, in hunne plaats, gevangen wederkeeren. 
Het stond aan Requesens den verdren ramp te weeren; 
Maar dees, door wrok verblind, wel verr' van hen te ontslaan, 
Wil een' dier vyf deez' dag den dood doen ondergaan. 
Besef myn' wreeden angst en billyk myne klagten. 
Wat lot staat, zo hy sterft, myn' Mondragon te wachten? 




Augulo. 
Was uw Gemaal slechts hier, 't kwam ligt de Ryk te baat. 




Elvire. 
Hem wierd door my bericht hoe 't hier geschapen staat, 
En heeft gewis den togt naar Gent reeds aangenomen. 
Maar ach! myn hart voorspelt dat hy te spaê zal komen; 
En is de Ryk geveld eer hy hem redden kan, 
Verbeeld u dan het lot van myn' oprechten man. 
Hy zal gewis zich aan de geuzen overgeeven, 
Wier toomelooze wraak hem deerlyk zal doen sneeven. 



{==125==} {>>pagina-aanduiding<<}



Augulo. 
Verberg uw smart; ik zie een' dienaar binnen treên. 




Elvire. 
Helaas! myn volk is lang gewoon aan myn geween; 
Het weet, zo wel als ik, wat lot my staat te schroomen. 



Tweede tooneel.

Elvire, Augulo, Henrico.


Henrico. 
Twee vreemdelingen, hier uit Amsterdam gekomen, 
Verzoeken u te zien. 




Elvire. 
Ach! duld myn bittre rouw 
Dat ik thans vreemden spreeke, of eenig mensch aanschouw'? 
'k Gaf aan de poort bevel om elks bezoek te weeren. 




Henrico. 
Mevrouw! men heeft tot nu voldaan aan uw begeeren; 
Doch één van hen, een Vrouw van geen' geringen staat, 
Vergt, met een weenend oog en doodsängst op 't gelaat, 
Ons onöphoudelyk haar by u in te leiên. 




Elvire. 
Voldoe haar' wensch. 
Tegen Augulo. 
Helaas! daar zyn 'er meer die schreijen. 





{==126==} {>>pagina-aanduiding<<}

Derde tooneel.

Elvire, Augulo.


Augulo. 
Indien het mooglyk is, verwin uw zielsverdriet. 
Ik wacht het vonnis van de Ryk zo spoedig niet. 
Wat Requesens ook dreig', hy zal zich, denk ik, wachten 
Den Zeeuwschen Vlootvoogd in dit tydsgewricht te slagten. 
Hy weet wat diensten uw Gemaal den Koning deed: 
Hoe stout hy Goes ontzette en by Tertoolen streed; 
Hoe lang hy Middelburg 't beleg heeft doen verduuren; 
Hoe fier zyn eedle moed vóór 't wyken uit de muuren, 
Schoon Nassauw driftig op der benden hechtnis drong, 
Den vryen uittogt voor ons oorlogsvolk bedong; 
Schoon hy gedwongen wierd, door 't leven hen te spaaren, 
Zich bloot te stellen aan de grootste lyfsgevaaren. 




Elvire. 
Geen oorlogsroem houd stand in 't nypen van den druk. 
De Veldheer draagt de schuld der wissling van 't geluk. 
Zo word myn' Gaê de val van Middelburg geweten, 
En door een' nieuwen Heer zyn ouden dienst vergeeten. 
Hoe zeer ook Nederland den wreeden Alva haat', 
Hy deed myn Weêrhelft recht, en was zyn toeverlaat; 

{==127==} {>>pagina-aanduiding<<}

Maar Requesens laat zich door valschen schyn misleiên, 
En leent te ligt het oor aan veinsäarts, die hem vleijen. 




Vierde tooneel.

Elvire, Augulo, Margareta Hooft, Nicolaas Nicolaaszoon Hooft.


Hooft. 
Vergeef ons ongeduld om u te zien, Mevrouw! 
Wy zoeken troost by u in onzen bittren rouw. 




Elvire. 
Hoe! troost by my, Mynheer! wie zyt gy? Durf ik vergen 
Dat gy uw' naam... 




Hooft. 
Ik zal myn' naam u niet verbergen. 
Ik sproot in Nederland uit geen' verachten stam, 
En ben een burger van het koopryk Amsterdam; 
Myn naam is Hooft. 




Augulo, 
ter zyde, peinzende. 
Hoe! Hooft! 




Hooft, 
op Margareta wyzende. 
Myn Zusters bittre smarte 
Om 't vangen van haar' Gaê, bewoog met recht myn harte. 
'k Verzelde haar op reis en leidde haar in Gent. 
Ach! onze zwaarste ramp was ons nog onbekend! 



{==128==} {>>pagina-aanduiding<<}



Elvire. 
Zyn lot staat niet aan my, ik kan het niet verzachten; 
Een die voor ketters pleit heeft weinig troost te wachten; 
Want ik besluit, Mevrouw, (verschoon me, indien ik mis,) 
Dat kettery de grond van zynen rampspoed is. 




Margareta. 
Myn Echtgenoot wierd om zyn' kerkdienst niet gevangen. 
Deel in myn lot, gelyk ik deel in uw belangen. 
Ik ben u onbekend, Mevrouw! maar uw geluk 
Hangt mooglyk af van my te redden uit myn' druk. 




Elvire. 
Wat naam draagt uw Gemaal? 
Ter zyde. 
Ik voel myn leden beeven. 
Tegen Margareta. 
Wanneer wierd hy geboeid? Wat is door hem misdreven? 
Wat deel heeft myn geluk in 't geen uw lot betreft? 




Margareta. 
Veel grooter deel dan ge op dit oogenblik beseft. 
Myn Weêrhelft wierd geboeid door 's oorlogs ongenade. 
Aan zyn behoudnis hangt het leven van uw' Gade. 




Elvire, 
ter zyde. 
Wat wil dit zyn? Helaas! 




Augulo, 
tegen Margareta. 
Mevrouw! geef klaarer blyk. 

{==129==} {>>pagina-aanduiding<<}

Wie is uw Echtgenoot? 




Margareta. 
't Is de Admiraal de Ryk. 




Elvire. 
ô Hemel! 




Augulo. 
Hy! de Ryk? 




Margareta, 
tegen Elvire. 
In de angsten die my prangen, 
Zoek ik myn heul aan u. 




Elvire. 
Ach! is hy myn gevangen? 




Hooft. 
Geenszins. Maar denk aan 't geen uw Egaê heeft beloofd. 
Het onheil van de Ryk dreigt ook eerlang zyn hoofd. 
't Zal Nassauws Admiraal aan wreekers niet ontbreeken. 




Augulo. 
Denk waar gy zyt, Mynheer! en hoe 't u voegt te spreeken. 
Uw Broeder, op wiens ampt gy roekloos glori draagt, 
Als beeldenstormer reeds in Amsterdam gedaagd, 
Was naauwlyks door de vlucht aldaar zyn straf ontkomen, 
Of vliegt Nassauw ter hulpe en schuimt de Zeeuwsche stroomen; 
Voegt zich by van der Mark, op hoop van vuil gewin. 
Dus valt hy op den Briel, dus neemt hy Vlissinge in 

{==130==} {>>pagina-aanduiding<<}

En 't onbezorgd Kampveer. Waant gy dat wy niet weeten 
Hoe hy zich voor 't belang der Geuzen heeft gekweten? 
Men kent de bloedvlag van dien wreeden Admiraal. 




Margareta. 
Gy kent myn' Gade niet, en hoont hem door uw taal. 
Nooit heeft hy, schoon de haat hem zulks heeft nagegeeven, 
Den beeldenstorm gestemd, veel min dien aangedreven. 
Ik stond aan zyne zy' toen 't Amsterdamsch gespuis, 
Op kloosterroof verhit, genaakte by ons huis. 
Eén uit den dollen hoop riep, zonder achterdenken: 
Indien die Heer my voor myn' arbeid wil beschenken, 
Verbind myn yver zich der Minderbroedren kerk 
Te sloopen tot den grond; het loon verzoet het werk. 
Myn Gaê was fier genoeg den woesten stoet te tergen, 
Door 't loon te weigren, dat hun stoutheid hem dorst vergen. 
Verwacht geen loon van my. Wat rot ge t'saam langs straat? 
Keert naar uw huis, en laat de kerken in haar' staat. 
Dus sprak hy, en vertrok. Dan ach! een weinig spader 
Wierd hy beschuldigd door een' omgekocht' verraader, 
Dat hy het plondrend rot zelfs loon geboden had. 
Van zyn gevaar bericht, verliet hy stil de Stad, 
Waar 't recht gebogen wierd naar Alvaas wreed begeeren. 
De onnoozelheid kan best van verre zich verweeren. 
Hy vlood naar Dantzigs vest, en zette in 't uitheemsch oord, 

{==131==} {>>pagina-aanduiding<<}

In hoop op beter' tyd, zyn' graanenhandel voort. 
Maar toen hy hoorde dat de haat hem bleef belaagen, 
En al zyn goedren in de Stad had aangeslagen, 
Ja hem ter straf gedoemd, zelfs zonder schyn van schuld, 
Bezweek voor dit geweld zyn langgerekt geduld. 
Hy bood den Prins zyn' dienst, om, nevens hem, 's Lands rechten 
Trouwhartig vóór te staan en de onschuld vry te vechten. 
Het zwerven langs de zee was voor zyne eedle ziel 
Te laag; dit weet Lumei, die op zyn' raad den Briel 
Bezet hield met zyn volk en moedig bleef verweeren. 
Myn Echtgenoot heeft zelfs door Spanjaards zich doen eeren; 
En Vlissingen en Veer, door hem-alleen behoed, 
Gewaagen van zyn deugd en onvertsaagden moed. 
Gy kent hem weinig, wiens gedrag gy hebt misprezen. 
Ach! waar' hy minder groot, 'k had minder stof tot vreezen. 




Hooft. 
Wie hem verachten durft uit zucht tot dwinglandy, 
Wat rang hy ook bekleede, is minder groot dan hy. 




Augulo. 
Uw ronde taal behaagt me; ik wil geen braaven hoonen. 
Zo ik hier meester waare, ik zou de Ryk verschoonen: 
De vriendschap, die myn harte aan Mondragon verbind, 
Wenscht waarlyk dat hy in de Ryk een' redder vind'. 



{==132==} {>>pagina-aanduiding<<}



Margareta. 
Ach! heeft de vriendschap op uwe eedle ziel vermogen, 
Dan is zy vatbaar voor grootmoedig mededoogen 
Met de onderdrukte deugd, die om bescherming schreit. 
Dan durf ik melden wat my herwaart heeft geleid. 
Tegen Elvire. 
Het vlug gerucht hield my het onheil niet verholen 
Dat 's Prinssen volk weêrvoer, in 't stryden by Tertoolen; 
Doch melde tevens, dat myn teêrgeliefde Held, 
Met Schoonewal, Rollé en andren was geveld. 
Dit dompelde ons geslacht in troosteloozen rouwe; 
Doch niemand meer dan my, daar ik, als weduwvrouwe, 
Met myn onnoozel kroost, naauw' vatbaar voor dit leed, 
De jammrende uuren met een bloedend harte sleet; 
Tot Held Oranje in 't eind ons tyding deed erlangen 
Van 't leven van de Ryk, doch dat hy was gevangen. 
Die droeve maar' gaf geen verligting aan myn lot. 
Ik waande elk oogenblik, op 't schandlyk moordschavot 
Hem wreed geslagt te zien door woedende barbaaren. 
Helaas! wist Alva ooit van schuldloos bloed te spaaren? 
Dus vond ik rust noch troost, en kwynde, tot den dag 
Dat ik bericht ontfing van Middelburgs verdrag; 
En dat uw Echtgenoot, wiens deugd wy billyk eeren, 
Zich-zelv' verpligt had als gevangen weêr te keeren, 

{==133==} {>>pagina-aanduiding<<}

Na vierpaar weeken tyds, tenzy hy vóór dien stond 
Vyf Heeren slaaken deed, genoemd in 't krygsverbond; 
Het welk hy plegtig met Oranje had bezworen. 
Toen schiep ik ademtogt, en scheen naar troost te hooren. 
Myn Gaê was één van hen; des vleide zich myn hart 
Hem weêr te zullen zien, na zo veel ramps en smart. 
Hoe telde ik dag en uur in myn angstvallig hoopen! 
Doch toen de bange tyd reeds driewerf was verloopen, 
Die tusschen Mondragon en Nassauw was gesteld, 
En ik noch taal noch blyk vernam van mynen Held, 
Kon ik 't verlangen naar zyn komst niet meer verduuren. 
'k Bad Broeder Hooft om raad: hy bragt me in deeze muuren: 
Ik vleide my dat ik in Gent best zou verstaan 
Wat Mondragon belet de Ryk te doen ontslaan: 
Dan ach! nog naauwlyks in dit doodlyk oord gekomen, 
Heb ik de grootheid van myn' ramp eerst recht vernomen. 
't Gerucht is algemeen in deezen wyden wal, 
Dat Requesens, helaas! myn' Gade slagten zal. 
Ach! kan uw Echtgenoot dit ongelyk gedoogen? 




Elvire. 
Het redden van de Ryk staat niet in zyn vermogen. 
Hy is in 't heir; en vaart de Landvoogd schielyk voort... 




Hooft. 
Hoe! breekt dan Mondragon zyn eensgegeeven woord? 



{==134==} {>>pagina-aanduiding<<}



Elvire. 
Tracht in myn droeve ziel geen' grooter' angst te kweeken. 
Ik ken myn' Echtgenoot: hy zal zyn' eed niet breeken. 
Ik zie, helaas! te klaar wat deerlyk lot hem wacht, 
Zo Requesens de Ryk in dees gesteltnis slagt. 
'k Zond Mondragon bericht; hy zal zich herwaart spoeden; 
Doch, zo ik zorg, te spade om d' Admiraal te hoeden. 




Margareta. 
Ik heb dan vruchteloos my met zyn hulp gevleid; 
Vergeefs op hem gesteund in myn rampzaligheid! 
Ach! heeft myn onheil my tot deezen togt gedreven, 
Opdat ik myn' Gemaal den doodsnik zou zien geeven? 
Waar berg ik my van rouw? 't Is uit met allen troost. 
ô Deerniswaarde weêuw! ô ongelukkig kroost! 
Ach! had de Prins zich nooit op Mondragon verlaaten! 
Tegen Elvire. 
Gy weent... Vergeefs! vergeefs! geen traanen kunnen baaten. 
Schoon vyandin, zyt gy myn lotgenoote in druk. 
De slag, die my verplet, werkt ook uw ongeluk. 
Ach! oordeel van myn' rouw en wanhoop, door uw smarte; 
Staa, staa ons by, en red de Wellust van myn harte. 




Elvire. 
'k Beklaag uw ongeval; en stond zyn lot aan my, 
Ik gaf dit oogenblik uw' Echtgenoot u vry. 

{==135==} {>>pagina-aanduiding<<}

Helaas! wat heb ik-zelf door wreede onzekerheden, 
Sints Requesens hier kwam, niet om de Ryk geleden! 
Nooit wierd eens vyands ramp met zo veel kracht beschreid. 




Margareta. 
Een kranke troost, helaas! in myn rampzaligheid. 
Ach! laat uw naadrend leed u tot myn' bystand noopen! 
Besef hoe weinig gy voor Mondragon kunt hoopen, 
Tenzy uw moed ons redd'. 




Elvire. 
Kan ik uw deerlyk lot 
Verzachten? spreek. 




Margareta. 
Uw Gade is Burgvoogd van dit Slot; 
En ach! myn Echtgenoot zit in dit Slot gevangen. 
Maak, maak zyn boeijens los, en doe my troost erlangen. 




Elvire. 
't Is waar dat uw Gemaal zich in deez' Burg bevind; 
Doch hy die hem bewaakt was nooit myn' Egaas vrind, 
En zal geen' toegang tot uw' Echtgenoot gedoogen. 
't Voldoen aan uw verzoek is boven myn vermogen. 




Hooft, 
tegen Margareta. 
Men keer' naar Amsterdam, 't is hier vergeefs gesmeekt. 
De Geuzen weeten hoe men gruweldaaden wreekt. 



{==136==} {>>pagina-aanduiding<<}



Augulo. 
Bedwing uw drift, Mynheer! 




Hooft. 
De wanhoop kent geen paalen. 




Margareta. 
'k Wil met myn Wederhelft in Gent ten grave daalen, 
Hem kussen vóór zyn' dood, opdat myn trouw hem blyk' 
Tot aan zyn' jongsten snik, en sterven op zyn lyk. 
Myn waarde Broeder! keer. Troost onzen gryzen Vader, 
De Moeder van myn' Gaê; en, (ach! wat raakt my nader?) 
Myn jong en hulploos kroost; en zeg hen, dat één slag 
Myn' Echtgenoot en my deed sneuvlen op één dag. 




Elvire, 
tegen Augulo, weenende. 
Ach! de eigen doodsängst zal eerlang my 't harte breeken! 




Augulo, 
tegen Elvire. 
Vergun me een oogenblik u in 't geheim te spreeken. 




Elvire, 
tegen Margareta en Hooft. 
Vertoeft, op myn verzoek, hier slechts een korte poos. 




Augulo. 
Wy keeren straks. De zaak staat nog niet hoopeloos. 





{==137==} {>>pagina-aanduiding<<}

Vyfde tooneel.

Margareta, Hooft.


Margareta. 
ô Neen, niet hoopeloos; ik zie een einde aan 't lyden; 
Eén slag zal voor altoos de Ryk en my bevryden. 
Vaar wel, myn Broeder! Gaa. Vertoef niet in dit oord: 
Gy kunt niet veilig zyn daar woede de onschuld moord. 




Hooft. 
Uw opzet valt my als een donderslag op 't harte. 
Geef toch geen wanhoop plaats door overmaat van smarte. 
Waant gy dat ik, die u geleidde in deezen wal, 
Naar Holland om zal zien; ik u verlaaten zal? 
Zou ik aan Vader Hooft, die 't onheil van zyn' Vader 
En Broeder nog beweent, op d'eigen stond te gader 
Met hun verbryzeld schip bedolven in de zee, 
De ziel verscheuren door nog akeliger wee? 
Zou ik dien braaven man de droeve tyding brengen 
Dat dolle haat hier 't bloed van uw' Gemaal zal plengen; 
En dat ik in dien ramp u troostloos achterliet? 
Wat vergt uw wanhoop my? neen; ik begeef u niet. 




Margareta. 
Ach! Broeder, volg myn' raad. Wat kan me uw byzyn baaten? 
Gy moet u op 't verzoek eens Spanjaards niet verlaaten. 

{==138==} {>>pagina-aanduiding<<}

Die ligt, terwyl hy ons met losse woorden vleit, 
In zyn geheim gesprek ons beiden strikken spreid. 




Hooft. 
Ik denk dit niet, en zag zyn deernis in zyne oogen. 
Hy is, om Mondragon, met onzen ramp bewogen. 
Wie weet wat hulp hy voor ons opspoort? 




Margareta. 
Neen, ô neen. 
Ik wacht noch hulp noch troost in myn rampzaligheên. 
Helaas! is dit de hoop waarmeê myn ziel zich vleide 
Toen Vader my vertroostte, en zo veel heils voorzeide 
Van 't winnen van den Briel? wat stond die winst my duur! 




Hooft. 
Wat Steden wierden niet beveiligd sints dat uur? 




Margareta. 
Ach! hoe bekwam 't hen, die voor Nassauw zich verklaarden? 
Gedenkt ge aan Mechlen niet; aan Haarlem, Zutphen, Naarden? 
Het veege Leyden zal den zelfden gang haast gaan. 
De Briel zal 't Land en ons op bloed en traanen staan. 
Wat nood, deed onze elend 's Lands Vryheid triomfeeren? 
Maar ach! zy gaat ten gronde. 




Hooft. 
Ik zie Elvire keeren. 





{==139==} {>>pagina-aanduiding<<}

Zesde tooneel.

Elvire, Margareta, Hooft, Augulo.


Elvire. 
Wy beiden deelen in uw deerlyk lot, Mevrouw! 
Wyt ons 't gevaar niet van het Voorwerp uwer trouw. 
Indien 'er middel waar' zyn' kerker op te breeken, 
Hoe veel men waagen mogt, gy zoud niet vruchtloos smeeken. 
Dan ach! die redding is in ons vermogen niet. 
Kloekmoedige Augulo, dien ge aan myn zyde ziet, 
Is nevens my geneigd zich voor uw heil te waagen. 
Ik zal by Requesens terstond gehoor doen vraagen. 




Margareta, 
tegen Augulo. 
Ach! durf ik hoopen op uw' bystand in myn smart? 




Augulo. 
Gy kunt verzekerd zyn van ons goedwillig hart. 
Ik denk dat Requesens niet roekloos voort zal vaaren, 
Wanneer Elvire en ik ons voor de Ryk verklaaren. 




Hooft. 
Ik wenschte dat myn dienst uw gunst vergelden kon. 




Augulo. 
Ik zweer de Ryk myn hulp; zweer de uwe aan Mondragon. 



{==140==} {>>pagina-aanduiding<<}



Hooft. 
Weläan. 




Augulo, 
hem omhelzende. 
Ik ben uw Vriend. 




Hooft, 
hem weder omhelzende. 
'k Beveel u mynen Broeder. 




Margareta, 
tegen Augulo. 
Ach! toon uw' eedlen aart; strek myn' Gemaal ten hoeder. 
Tegen Elvire. 
En gy, Mevrouw, die my grootmoedig bystand bied, 
De Hemel hoede u voor het zelfde zielsverdriet! 
Doch zo u 't onheil trof, ik zou u klaar doen blyken 
Dat ik in yver noch in trouw u hebb' te wyken. 




Elvire. 
Ik slaa uw hulp niet af: wy hebben één belang. 
Onthoud u in myn huis. Een vrouw van uwen rang 
Doet best zich niet aan 't oog van 't wuft gemeen te waagen. 
Ik meld u straks hoe 't zich aan 't Hof heeft toegedraagen. 




Margareta. 
Ik neem dien voorslag aan. Ach! mogt uw voorspraak my 
Eerlang verlossen van de elende die ik ly'! 
ô Hemel! sterk hun beê; wees, wees myn heilbewerker; 
Red hulplooze onschuld, die u aanschreit uit den kerker! 


Einde van het eerste Bedryf.








{==141==} {>>pagina-aanduiding<<}

Tweede bedryf.

Eerste tooneel.

Jacob Simonszoon de Ryk, geboeid, Alfonzo, Lyfwachten.


Alfonzo, 
in 't opkomen de Lyfwachten naar den ingang der zaal wyzende. 
Toeft daar. De Landvoogd word in deeze zaal verbeid. 




de Ryk, 
langsaam voorttreedende, met de eene hand voor de oogen, en die allengs wegneemende. 
Verrukkend Zonlicht, na zo lang een duisterheid, 
Als in den kerker my uw' luister hield onttoogen! 
Uw glans, hoe wellekoom, straalt my te sterk in de oogen. 
Sints hoe veel tyds heeft niets dan dampig fakkellicht 
Myn aaklig kerkerhol ontdekt aan myn gezicht, 
En 't hart door zynen smook benaauwder aêm doen haalen! 
Hoe word myn ziel verkwikt op 't zien van uwe straalen! 
Misschien vertroost hun glans my voor de laatste keer 
Nu ik ten grave daal. 




Alfonzo. 
Hervat den moed, Mynheer. 

{==142==} {>>pagina-aanduiding<<}

De Landvoogd wil u zien. Ligt zal dit opzet strekken 
Tot uw behoud. 




de Ryk. 
Zeg, om myn vonnis my te ontdekken. 
De komst van Alva spelt my 't lot, my reeds bereid: 
Hem of den dood te zien heeft weinig onderscheid. 
Dan hoe het weezen mooge, ik heb geleerd te sterven 
Sints veertien maanden, dat ik 't zonnelicht moest derven. 
Des kerkers duisternis baarde in 't begin myn hart, 
Waartoe u zulks ontveinsd, een pynigende smart; 
Doch 't schuldeloos gemoed, hoe sterk door ramp bestreden, 
Door 's Hemels gunst bestraald in naare duisterheden, 
Herneemt allengs zyn kracht en vind de kalmte weêr. 
Ik ben myn lot getroost, en vrees den dood niet meer. 




Alfonzo. 
Myn hart gevoelt zich met uw ongeval bewogen. 
Toledo heeft uw lot niet meer in zyn vermogen; 
Hy trok reeds naar Madrid. 




de Ryk. 
Wat zegt ge? ik wist dit niet. 
Wie is de Landvoogd dan, die in zyn plaats gebied? 




Alfonzo. 
De Vorst heeft Requesens dat eerämpt opgedraagen. 



{==143==} {>>pagina-aanduiding<<}



de Ryk. 
Zo 't met uw' pligt niet stryd, geef me antwoord op myn vraagen. 
Hoe staan de zaaken in zyn nieuwe Landvoogdy? 




Alfonzo. 
Gantsch Gelderland zwenkte om en is aan 's Konings zy', 
Met Zutfen, Amersvoort en Mechelen en Naarden. 
Wie meld u al de Steên, die zich voor ons verklaarden? 
Ons heir trok Holland in. 




de Ryk, 
ter zyde. 
ô Doodelyk verdriet! 




Alfonzo. 
't Weêrstreevend Haarlem viel: zyn weêrstand baatte niet. 
De Heer van Aldegonde is by den Haag gevangen; 
En Leyden, dat zich nog door naauw beleg voelt prangen, 
Neigt reeds met kracht ten val. En, tot nog grooter blyk. 
Hoe Spanje triomfeert, de fiere Lodewyk, 
Die ons zo lastig viel door zyn geheime laagen, 
Ligt op de Mookerhei met al zyn volk verslaagen; 
De Hoofden van zyn heir zyn nevens hem geveld. 




de Ryk. 
Staak uw verhaal; helaas! al leeds genoeg gemeld. 
ô Droeve Steden, weêr in slaverny gevallen, 
Hoe treft me uw' ramp! dan ach! het laatst valt zwaarst van allen. 
ô Eedle Lodewyk! ô Zuil van Nassauws stam! 

{==144==} {>>pagina-aanduiding<<}

Tegen Alfonzo. 
Ach! spreek. Waar is de Prins? 




Alfonzo. 
Men zegt in Rotterdam. 




de Ryk. 
Wat moet zyn eedle ziel om 's Broeders lot niet lyden! 




Alfonzo. 
Zo gaat het muiters, die hunn' wettig' Vorst bestryden. 




de Ryk. 
Noem hem geen muiteling die voor 's Lands handvest waakt. 
Gy kent de Helden niet wier daên gy roekloos wraakt. 
Een volk, als Neêrlands volk, gewoon naar eigen wetten 
Bestierd te worden, moet noodwendig zich verzetten, 
Ja stryden tegen 't woên der snoode dwinglandy. 
Maar waar is Aldegonde? ik bid u, meld het my. 




Alfonzo. 
In Utrecht, waar hy zich betaamlyk ziet onthaalen. 




de Ryk. 
Gelukkiger dan ik, die, schoon ik menigmaalen 
Om spysverandering en licht en lucht verzocht, 
Noch 't een noch 't ander op myn beê verwerven mogt. 
Dan wat beklaage ik my van de uitgestaane elende? 
Het leed is doorgestreên; myn leven loopt ten ende. 




Alfonzo. 
De Landvoogd nadert ons. 




{==145==} {>>pagina-aanduiding<<}

Tweede tooneel.

de Ryk, Don Louis de Requesens, Don Francisco de Bovadilla, Alfonzo, Lyfwachten in 't verschiet.


Requesens, 
tegen de Ryk. 
Gy, die door uw gedrag 
Misdadig u vergreept aan 's Konings hoog gezag; 
Als Vlootvoogd van Nassauw, in woeste watertogten, 
Den trouwen Castiljaan zo dikwerf hebt bevochten; 
Een reeks van Steden tot den afval aangespoord, 
En 't Zeeuwsch gewest vervuld met plondering en moord! 
Beseft ge welk een straf uw misdryf zal verwerven? 




de Ryk. 
Ik heb myn lot voorzien, en ben getroost te sterven. 
Doch, eer gy my verwyst, eischt myn beledigde eer 
Dat ik rondborstig van den laster my verweer', 
Wiens giftig addrenspog nooit op myn deugd zal kleeven, 
Schoon 't, door d' ontzinden haat, my snood word aangewreven. 
'k Ben voor een' eerlyk' man bekend in Nederland. 
Nooit heb ik 't Graaflyk recht baldadig aangerand. 
Gy, die tot Landvoogd wierd in Alvaas plaats verkoren, 
Staa toe, Mynheer, dat ik de waarheid u doe hooren, 

{==146==} {>>pagina-aanduiding<<}

De waarheid wreed gesmoord door 't onbesuisd geweld. 
De Graaf, van ouds tot Hoofd van dit Gewest gesteld, 
Verbond zich met een' eed te heerschen naar de rechten 
En handvest elker Stad; voor de eer des Volks te vechten; 
Nooit schatting tegen dank te heffen van het Land: 
Hieröp zwoer elk hem trouw; en zocht hy onderstand? 
Hy nam zyn toevlucht tot 's Lands Edelen en Steden, 
En zy vergunden of ontzeiden hem zyn beden. 
Elk hield zich aan 't verbond, bezworen van zyn zy'. 
De Graaf was 't Hoofd des Lands, en 't Volk was waarlyk vry. 
Dus bleef 't Gewest in rust. Doch na dat Phlips de Schoone, 
Gehuwd aan de Erfvorstin der Castiljaansche kroone, 
De Spaansche Monarchy had in zyn huis gebragt, 
Wierd minder aan het recht van Nederland gedacht. 
Zyn Zoon begon allengs de rechten deezer Landen, 
Door ondermyning en door inbreuk, aan te randen. 
Men gaf veel toe; hy was des Landzaats achting waard'. 
Doch toen geweetensdwang, gesterkt door vuur en zwaard, 
Door hem wierd ingevoerd om zielen te overtuigen, 
Besloot het vry Gewest niet voor 't geweld te buigen. 
Hy, ras verwittigd van des Landzaats tegenzin 
Voor wreeden zieldwang, hield zyn bloedplakaaten in; 
En toen hy afstand deed van al zyn waardigheden 
Heeft hy zyn Telg, uw Vorst, in 't openbaar gebeden, 

{==147==} {>>pagina-aanduiding<<}

Niets te onderstaan dat met der Landen vryheid streed: 
Phlips zwoer zulks; maar, helaas! hoe houd hy zynen eed? 




Requesens. 
Ik weet genoeg wat glimp men geeft aan 't oproerstooken. 
De Koning heeft zyn' eed aan Neêrland nooit gebroken. 
Maar nu het gantsche volk tot muitzucht overslaat.... 




de Ryk. 
Tot wanhoop aangezet door Alva en zyn' Raad. 
De Landvoogdes Margreet verwierp geenszins de beden 
Voor haaren troon gebragt door de Edelen en Steden; 
En 't Land, in 't eind' bevryd van 's martelaars geween, 
Was reeds bevredigd toen Toledo hier verscheen. 
Straks sloeg de zieldwang weêr aan 't folteren en blaaken. 
Straks vlood wat vlieden kon, om voor zich-zelv' te waaken. 
De schrik der Overheên was, in dien bangen stond, 
Zo groot, dat niemand zich voor aanklagt veilig vond. 
Zy dachten door het woên op schuldlooze onderdaanen 
Zich-zelv' een' weg tot gunst by dien Tiran te baanen; 
Maar zyne onmenschlykheid verydelde dien waan, 
En deed zyn komst hen-zelv' op bloed en traanen staan. 




Requesens. 
Zo hy zich kwaalyk droeg, men kon herstelling hoopen. 
De weg ten Hove stond voor 's Landzaats klagten open. 



{==148==} {>>pagina-aanduiding<<}



de Ryk. 
Men kreeg daar geen gehoor, en Alva holde voort, 
En bragt al 't Land in roer' door plondring, roof en moord. 
De tiende penning tuig' van 't schatten en van 't scheeren. 
Het zwaard stond ons op 't hart: men moest uit nood zich weeren. 




Requesens. 
Gy pleit voor 't gantsch Gewest, en dekt uw eigen schuld. 




de Ryk. 
Zyn lot is 't myne; ik droeg myn onheil met geduld. 
Meer met myn Vaderland dan met my-zelv' bewogen, 
Had ik my, door de vlucht, der dwinglandye onttoogen. 
Schoon zonder schuld gedoemd, verkropte ik mynen rouw. 
Doch toen Oranje zich bereidde om 't Staatsgebouw, 
Dat op zyn' grondslag schudde, uit deernis te onderschraagen, 
Besloot ik, op zyn spoor, myn goed en bloed te waagen, 
En geen gevaar te ontzien; in hoop dat ook myn hand 
Zou medewerken tot behoud van 't Vaderland. 




Alfonzo, 
ter zyde. 
Welk een grootmoedigheid! 




Bovadilla, 
ter zyde. 
Wat trotsche waan! 




Requesens. 
Wy weeten 
Hoe driftig ge u ter zee voor Nassauw hebt gekweten; 

{==149==} {>>pagina-aanduiding<<}

En hoe Lumei den Briel bezette op uwen raad. 




de Ryk. 
Myn raad was goed en strekt ten beste van den Staat. 




Requesens. 
Maar heeft de Staat ook nut van eenen krygsgevangen, 
Die zich u overgaf, baldadig op te hangen? 




de Ryk. 
Pachiecoos lot was hard. Wyt my zyn onheil niet. 
Die daad is niet door my, maar door Treslong geschied, 
Ter wraak van 's Broeders dood, wien Alva had doen slagten. 
Men kan geen deernis van getergde wanhoop wachten. 
De meeste stoet, die zich op onze vloot bevind, 
Beschreit een' vader, of een' broeder, of een kind; 
En brand van drift om op hun moorders hen te wreeken. 




Requesens. 
Die snooden doen alöm van hunne wreedheid spreeken. 




de Ryk. 
Zy zoeken langs dien weg het stuiten van den moord. 
Indien de Castiljaan voortaan naar reden hoort, 
En geen gevangnen velt, zult ge in onze oorlogsschaaren 
Eerlang de hevigheid der woede zien bedaaren. 




Requesens. 
Laat deeze zaak aan my, en antwoord op myn reên. 
Vond Zierikzee zich niet door uw beleid-alleen 

{==150==} {>>pagina-aanduiding<<}

Geperst om 't oorlogsvolk van Nassauw in te laaten? 
Is Vlissinge en Kampveer... 




de Ryk. 
Wat kan dit vraagen baaten? 
't Is u bekend wat door myn' yver is geschied. 
Die 't Vaderland beschermt, schaamt zich zyn daaden niet. 




Requesens. 
Gy-zelf bekent uw schuld en doet me uw' staat beklaagen. 
Ach! of ge u voor uw' Vorst zo dapper had gedraagen, 
Hoe grootsch had hy uw' dienst en heldenmoed beloond! 
Ligt vind gy nog genaê, zo gy berouw betoont. 
Het voegt een' man als gy tot zynen pligt te keeren. 
Besluit, op mynen raad, uw' Vorst weêr trouw te zweeren. 
Verdien vergiffenis; verlaat Oranjes zy'. 




de Ryk. 
Hoe! acht ge my bekwaam tot Landverraadery? 




Requesens. 
Gy dwaalt. Ik noem verraad, met snoode muitelingen 
En ketters te yvren om het hoog gezag te ontwringen 
Aan 's Lands verkoren Graaf en wettig Opperhoofd. 
Gy kunt gelukkig zyn, indien ge my gelooft. 
De Vorst, vertrouw my, zal uw misdryf niet gedenken; 
En, op den minsten dienst, u grooter aanzien schenken 
Dan aan 't gebied der vloot van Nassauw is verknocht. 



{==151==} {>>pagina-aanduiding<<}



Alfonzo, 
ter zyde. 
Wat moet hy groot zyn die zo sterk word aangezocht! 




de Ryk. 
Al bood my Koning Phlips de helft van al zyn Staaten, 
Ik zou myn Vaderland niet om zyn gunst verlaaten. 
Hy schenke aan vleijers, die, uit haatlyk zelfbelang, 
's Lands ramp gevoelloos zien, meer aanzien, hooger rang. 
Ik haat den Koning niet, welëer ten Graaf verkoren. 
Zo ras hy naar de stem der billykheid zal hooren; 
Dit vry Gewest voortaan niet door geweld vertreed; 
Geen yzren kluisters meer voor 's volks geweeten smeed; 
Ons lot niet onderwerpt aan 't wetloos welbehaagen 
Van vreemdelingen, die hun eigen nut bejaagen; 
Het oorlogsvolk herroept, dat ons zo wreed bestryd; 
Ons van d'ondraagbren last der schattingen bevryd; 
De martelvuuren dooft; den balling gunt te keeren, 
En toont dat hy voortaan wil naar zyn' eed regeeren; 
Dan heeft de Koning in zyn gantsche heerschappy 
Geen' beter' onderdaan noch trouwer vriend dan my. 
Doch zo aan onze elend geen uitkomst is te wachten; 
Geweetensdwang hier 't volk als lamren wreed doet slagten, 
En niemands eer of goed of leven veilig is; 
Zo alles blyven moet in dees gesteltenis, 
Verpynt ge u vruchtloos my voor zulk een' Vorst te winnen. 

{==152==} {>>pagina-aanduiding<<}

Zyn rechten hebben uit daar die van 't volk beginnen. 
Ik ben myn Vaderland, in 't aaklig tydsgewricht 
Waarïn 't zyn vryheid geld, myn trouw het eerst verpligt. 
'k Zal tot myn' jongsten snik voor zyn behoudnis stryden, 
En vallen met myn Land, zo ik 't niet kan bevryden. 




Bovadilla, 
ter zyde. 
ô Ketter! wacht uw straf. 




Requesens. 
'k Heb my geweld gedaan 
Om te onderzoeken tot wat hoogte uw trots zou gaan. 
Hy, die zyn' wettig' Vorst baldadig durft verachten, 
En op die snoodheid roemt, heeft geen genaê te wachten. 
Uw vonnis is geveld. Gaa, wacht uw sterflot af. 




Alfonzo, 
ter zyde. 
Ach! kon ik hem behoên op d'oever van het graf! 




de Ryk, 
Requesens met kleinachting aanziende. 
De waarheid spreid vergeefs haar' heldren glans voor blinden. 
De dood baart my geen' schrik; gy zult my vaardig vinden. 




Derde tooneel.

Requesens, Bovadilla.


Bovadilla. 
Het gaat met dit geval als ik voorzag, Mynheer. 
Uw goedheid werkt vergeefs; men wint geen ketters weêr. 

{==153==} {>>pagina-aanduiding<<}

Men tracht hen vruchteloos door weldaên te overtuigen. 
Hun harten laaten zich tot 's Konings dienst niet buigen. 
Hieröm sloeg Alva steeds den weg der strafheid in. 




Requesens. 
Het smart my, ik beken 't, dat ik de Ryk niet win. 
Hy is een dapper man, uit braaven stam gesproten, 
Die grooten invloed heeft op zyn geloofsgenooten. 
Myn Voorzaat heeft te streng gehandeld met dit Land. 
De zaaken waren op zyn komst niet in den stand 
Waarïn zy heden zyn; al 't plondren, moorden, blaaken, 
Moest de ingezeetnen in het eind wanhoopig maaken. 
't Gevolg heeft dit getoond; en nu het wreed geweld 
De Nederlanden heeft in rep en roer gesteld; 
Nu 't volk gehartigd is om tegenstand te bieden, 
Verlaat hy 't slingrend roer en tracht den storm te ontvlieden. 
Men geeft, ten einde raad, het zinkend schip aan my. 
Wat voordeel kan ik doen met zulk een Landvoogdy? 




Bovadilla. 
't Staat beter dan voorheen, sints Haarlem wierd gewonnen, 
En Leydens naauw beleg ten tweedenmaal begonnen. 
Zo slechts die Stad bezwykt, gelyk men billyk wacht, 
Ziet gy gantsch Holland weêr op onze zy' gebragt. 
Is Gelderland niet reeds door van den Berg verlaaten? 
Wat Steden won men niet! 



{==154==} {>>pagina-aanduiding<<}



Requesens. 
Wat kan ons 't winnen baaten 
Van Steden, door de wraak ontmanteld en gesloopt? 
'k Had van den vreê meer heils dan van die winst gehoopt. 
'k Dacht dat de rust voortaan den Landzaat zou behaagen. 
Maar zelfs de vrede, hoe aanneemlyk voorgeslagen, 
Behoudens 't oud Geloof en 's Konings wettig recht, 
Is door de Staaten ons met stoute taal ontzegd, 
Schoon Marnix voor den vreê zich yvrig heeft gekweten. 
Of Roomschgezinde of Geus, elk is op ons gebeten, 
En sluit de handen t' saam, en geeft elkandren kracht. 
Wy mindren in getal door 't mindren onzer magt. 
De Steden troosten zich wanhoopig weêr te bieden, 
En sleepen duizenden der dapperste oorlogslieden, 
Waaröp Castilje boogt, ten grave in haaren val. 
Wat kosten Bergen, Goes en Haarlem ons niet al? 
De woeste Watergeus, door razerny gedreven, 
Doet al ons oorlogsvolk, dat hy kan vangen, sneeven. 
Gy weet hoe 't in ons heir inwendig is gesteld. 
De krygsknecht muit alöm, en eischt, baldadig, geld; 
Of dreigt de Steden, die ons trouw zyn, om te keeren. 
En zo men d'eenen hoop voldoet op zyn begeeren, 
Straks rotten de andren t'saam en eischen 't zelfde loon. 
Heb ik te Antwerpen niet den onverdraagbren hoon 

{==155==} {>>pagina-aanduiding<<}

Des woedenden soldaats stilzwygend moeten lyden? 
'k Voldeed hen: maar wie kan met zulke benden stryden, 
Daar alles tegenloopt en 't ons ontbreekt aan geld? 
En word de Ryk deez' dag in Gent te recht gesteld, 
Wie weet hoe Mondragon zich op de maar' zal draagen? 




Bovadilla. 
Hy moet uw' wil, hoe 't zy, zich laaten welbehaagen. 
En zo hy Middelburg naar eisch verdedigd had.... 




Requesens. 
Gy wyt hem, zonder reên, het overgaan dier Stad. 
Nooit waar' zy door Oranje aan zyne vuist ontwrongen, 
Had hem de honger niet tot de overgaaf gedwongen. 
De krygsbezetting wierd behoed door zyn beleid. 




Bovadilla. 
Elk is met reên vergramd om zyn vermetelheid. 
Hy acht zich-zelv' zo hoog, dat hy heeft durven denken 
Dat alles in dit oord zou buigen op zyn wenken; 
En dat gy-zelf, om hem van zyn gevaar te ontslaan, 
De vryheid aan een reeks gevangnen toe zoud staan; 
Gevangnen die Nassauw voor ons ontzachlyk maaken. 
Zoud gy Pétain, de Ryk en Aldegonde slaaken, 
Met schrandre Citadelle en Angrens Luitenant, 
Om zyn behoud, dan had hy alles in zyn hand. 
Hy vleij' zich, in zyn' waan, hen allen op te weegen: 

{==156==} {>>pagina-aanduiding<<}

Aan Marnix hechtenis is ons veel meer gelegen 
Dan aan dien trotschen met zyn gantsche regement. 
De waarde van de Ryk word door u-zelv' erkend. 
Wat mist Oranje aan hem en de ovrige oorlogslieden! 
Hy zou, voor elk van hen, drie Mondragonnen bieden 
Zo hy zich vleijen dorst dat gy hen zoud ontslaan. 
Indien gy Mondragon zyne eischen toe wilt staan, 
Dan zal uwe achtbaarheid haast voor de zyne duiken. 
Gy ziet uw goedheid reeds door 't Spaansche heir misbruiken: 
En zo een stoute slag den hoogmoed niet verzet, 
Dan stelt u 't legerhoofd der Waalen haast de wet. 




Requesens. 
Het valt hem hard zyn' dienst met smaad te zien betaalen. 




Bovadilla. 
Beteugel door die daad den wrevlen trots der Waalen, 
En dwing de hoofden van ons krygsvolk tot ontzag. 
Elk waant dat hy zo veel als Mondragon vermag, 
En zal, in lyfsgevaar, u, op zyn voorbeeld, noopen 
Hem, door het slaaken van gevangnen, vry te koopen. 
Bewaar toch uw gezag in uwe Landvoogdy. 




Requesens. 
Weläan, dat Mondragon al 't heir ten voorbeeld zy! 




Bovadilla. 
Het voegt geen Hopliên voor hun vryheid of hun leven 

{==157==} {>>pagina-aanduiding<<}

Gevangen Ketters aan de muiters weêr te geeven, 
En 's Landvoogds achtbaarheid te kreuken door hunn' dwang. 




Requesens. 
Gy spreekt gegrond, myn Vriend! Het recht gaa zynen gang. 
Zo leere ons oorlogsvolk standvastig zich verweeren, 
Of worde een offerhand van zyn ligtvaardig zweeren. 




Vierde tooneel.

Requesens, Bovadilla, Alfonzo.


Alfonzo. 
Elvire en Augulo verzoeken om gehoor. 




Bovadilla. 
Bevestig uw gezag, kom hun gebeden vóór. 




Requesens, 
tegen Alfonzo. 
Gelei hen hier en laat de Ryk zich straks bereiden: 
Het zwaard zal binnen 't uur hem 't hoofd van 't ligchaam scheiden. 




Alfonzo, 
ter zyde. 
Helaas! 
Tegen Requesens. 
Vergun, Mynheer! 




Requesens. 
Voldoe myn' last. Vertrek. 





{==158==} {>>pagina-aanduiding<<}

Vyfde tooneel.

Requesens, Bovadilla.


Bovadilla. 
'k Bid volg myn' raad, en treed met hen niet in gesprek. 
Hy, die voortaan in magt of aanzien wenscht te stygen, 
Leere u naar de oogen zien, gehoorzaam zyn en zwygen. 




Zesde tooneel.

Requesens, Bovadilla, Elvire, Augulo.


Elvire. 
Een akelig gerucht vervult myn ziel met schrik. 
Men zegt dat gy de Ryk, in 't eigen oogenblik 
Waarïn twee Ketters, reeds gevonnisd om te sterven, 
Verschynen op 't schavot, ook 't leven zult doen derven. 
Besef, Mynheer! besef hoe my die maar' ontroert. 
Ach! denk hoe myn Gemaal, zo 't vonnis word volvoerd... 




Requesens. 
Mevrouw! het is te spade om uw gebeên te hooren. 
De Ryk is deeze straf naar billykheid beschoren. 
Uw Gade leer' hierüit wie in dit oord gebied, 
En geev' zo los zyn woord op 's Konings kosten niet. 



{==159==} {>>pagina-aanduiding<<}



Elvire. 
Is dit het loon voor al zyn' arbeid en gevaaren! 




Requesens. 
Ik weet myn' last, en zal om hem geen Geuzen spaaren. 




Augulo, 
driftig. 
Is 't mooglyk! ... 




Requesens, 
Augulo sterk aanziende. 
Dat zich elk voortaan kloekmoedig draag'; 
Geen Steden overgeev' noch zich voor Ketters waag'. 




Zevende tooneel.

Elvire, Augulo.


Elvire, 
Requesens naoogende. 
Ondankbre! zult ge ons dus uw' trotschen aart betoonen? 
Is dit, helaas! de trouw van 's Konings dienaars loonen? 
Wat gaat my aan? hier geld noch reden meer noch wet. 
Hoe word de Ryk, hoe word myn Echtgenoot gered! 




Augulo. 
Ik blaak van toorne, en kan my naauwlyks wederhouên. 
Het hoonen van myn' Vriend zal Requesens berouwen. 
Ik zwoer de Ryk myn hulp om Mondragon te hoên, 
En zal, zo 't mooglyk is, aan mynen eed voldoen. 
Verban uw bittre smart; ligt zult ge eerlang bevinden 
Wat Augulo vermag. 



{==160==} {>>pagina-aanduiding<<}



Elvire. 
Wat wilt ge u onderwinden? 




Augulo. 
'k Haal al de Hopliên, die in Gent zyn, straks byéén, 
En meld hen met wat smaad en snoode ondankbaarheên 
De dappre Mondragon zyn diensten ziet betaalen; 
En noop hen 't hofschavot veelëer omverr' te haalen, 
Eer 't leven van de Ryk zy door geweld verkort, 
En ik myn' Vriend daardoor in onheil zie gestort. 
Uw Echtgenoot zag zich door Alva grootsch verhoogen: 
Nu blinkt zyn oorlogsroem den nyd te sterk in de oogen; 
En mooglyk brengt men thans de Ryk alleen ten val, 
Opdat uw Gaê zich aan de Geuzen leevren zal, 
En door hun felle wraak de zelfde elende lyden. 
Doch 't zal hier zo niet gaan: ik zal de Ryk bevryden. 
Zyn lyfsbehoud eischt spoed in dees gesteltenis. 
Ontdek Margrete en Hooft hoe 't hier geschapen is; 
En meld hen dat myn hulp hen nimmer zal begeeven. 


Augulo vertrekt.


Elvire. 
ô Hemel! help myn' Vriend, en red myns Vyands leven; 
Of, zo de Ryk zyn schuld moet boeten door den dood, 
Keer Nassauws wederwraak, bescherm myn' Echtgenoot! 


Einde van het tweede Bedryf.








{==161==} {>>pagina-aanduiding<<}

Derde bedryf.

Eerste tooneel.

Margareta, Hooft.


Margareta. 
Laat me in dees gallery een korte poos verbeiden. 
De zaal valt my te naauw; ik kan van hier niet scheiden. 
Het uitzien kort den tyd in wrangen tegenspoed. 
Dit is de weg waar langs Elvire komen moet. 
Ach! zou haar voorspraak iets op Requesens vermoogen? 




Hooft. 
Men hoop'. 




Margareta. 
Hoe menigwerf heeft ons de hoop bedrogen! 
ô Myn de Ryk, zo waard aan myn beminnend hart! 
Wat kost my uw gevaar al hartewee en smart! 
'k Heb, sints uw ballingschap in diepen rouw gezeten, 
Myn krachten afgetreurd, myne oogen blind gekreten. 
Myn jeugd verdwynt; en ach! myn onheil neemt niet af. 
Gelukkig, daalde ik door myn hartewee in 't graf. 
Dan, ydle wensch: zo ooit de droefheid ons deed sneeven, 
Ik zou dit oogenblik in zo veel angst niet leeven. 

{==162==} {>>pagina-aanduiding<<}

ô Pynigend verdriet! ô wreede onzekerheid! 




Hooft. 
Elvire nadert ons, verlegen en beschreid. 



Tweede tooneel.

Margareta, Hooft, Elvire.


Margareta. 
Hoe is 't, Mevrouw! hebt gy den Landvoogd niet gesproken? 




Elvire. 
Zyn hoonend onbescheid heeft ons ontwerp verbroken. 
Hy stuitte my terstond; en weet, met bitsche taal, 
't Verlies van Middelburg, ô smaad! aan myn' Gemaal. 
Maar ach! Margrete! u staat nog grooter ramp te vreezen. 
De Ryk... 




Hooft. 
Ik bid volëind. 




Elvire. 
Is reeds ter dood verwezen. 




Margareta, 
met de bitterste droefheid. 
Verwezen! 




Hooft. 
Hemel! ach! wat is ons onheil groot! 




Margareta. 
Hoe! hy verwezen tot een' schandelyken dood, 

{==163==} {>>pagina-aanduiding<<}

Die al de blydschap, al de troost was van myn leven? 
Die tyding breekt my 't hart... Wy zullen t' saamen sneeven. 




Elvire. 
Trouwhartige Augulo, geraakt door uw geween, 
Brengt al de Hopliên die in Gent zyn op de been, 
Of 't hem nog mooglyk waar' het nadrend leed te stuiten. 
Hervat den moed. Wie weet wat ze onderling besluiten? 




Hooft. 
Gy troost ons vruchteloos. Wy wachten in 't verdriet 
Den minsten bystand van verwaaten Spanjaards niet. 
Myn Zuster, moet ik tot dat einde u hier geleiên! 
Margrete! ach! geef gehoor. 




Margareta. 
Laat my myn' Gaê beschreijen. 
De traanen die myn oog met zo veel kracht vergiet 
Zyn zo veel offers die myn minnend hart hem bied. 
Vloeit zilte stroomen, vloeit uit altoos weenende oogen; 
Tuigt, tuigt myn bittre smart; vloeit zonder op te droogen, 
Eer myn benaauwde ziel haar' kerker ook ontvlucht, 
En met de Ryk heréént in wenschelyker lucht. 




Elvire. 
Beklaagenswaarde Vrouw! hoe gaat me uw ramp ter harte! 
Helaas! ik staa eerlang ten doele aan de eigen smarte. 
Was myn Gemaal slechts hier, het zou hier anders gaan. 

{==164==} {>>pagina-aanduiding<<}

Zy ziet Augulo, en treed hem te gemoet. 
Hoe staat het, Augulo? 




Derde tooneel.

Margareta, Elvire, Hooft, Augulo.


Augulo, 
tegen Elvire. 
't Is met de Ryk gedaan, 
Tenzy gy-zelf besluit een' stouten stap te waagen. 
Ik heb den smaad myns Vriends den Hopliên voorgedraagen; 
Hen afgemaald wat loon hun deugd te wachten stond, 
Zo een van hen zich in den zelfden toestand vond. 
Ik zag hun-aller oog van eedle gramschap blaaken; 
Men hoort hen openlyk 't bestaan des Landvoogds wraaken. 
Elk vloekt de ondankbaarheid, die Mondragon verdrukt. 
En Nassauws Admiraal zag zich den dood ontrukt, 
Indien men waagen dorst kloekmoedig voort te vaaren. 
Doch niemand wil zich hoofd van 't eedverbond verklaaren. 
Elk vreest des Landvoogds wrok zich op den hals te laên, 
En 't eerst aan zyne wraak ten doel te zullen staan. 




Hooft. 
ô Laffe zielen, die de woede eens dwinglands vreezen! 
Weläan, ik zal het hoofd van 't eedgenootschap weezen. 

{==165==} {>>pagina-aanduiding<<}

Waar zyn de Hopliên? Laat ons gaan. 




Augulo. 
Vertoef, Mynheer! 
Ons krygsvolk is te sterk gezet op 't punt van eer' 
Dan dat het op 't bevel eens burgers op zou trekken. 
(Verschoon myn ronde taal,) dit zou meer ramps verwekken. 




Hooft. 
Een Hollandsch burger word niet straffeloos gehoond. 
Wat burgermoed vermag heeft Alkmaar hen getoond. 
Uws krygsvolks vlucht getuigt hoe Hollands burgren stryden. 
Heeft van der Gracht, genoopt door wraak en medelyden, 
Geen vlieboot uitgerust, die langs de kusten stroopt, 
Alleen omdat die Held in zyne togten hoopt 
Een' Castiljaan van rang door dapperheid te vangen, 
Om langs dien weg 't ontslag des Admiraals te erlangen 
Door hem te wisslen voor zyn' grootschen oorlogsbuit? 
Doet dit een Neef, wat regt een Broeder dan niet uit? 
Ik zal, zelfs zonder hulp van een' der krygskornellen, 
En Gent en 's Landsvoogds hof in rep en roere stellen, 
Eer wreede moordzucht hier zal woeden op deez' dag. 
Vaar wel. Ligt hoort ge eerlang wat ook myn moed vermag. 




Augulo, 
hem wederhoudende. 
In 's Hemels naam, bedaar. Voorkom meer ongelukken. 
Denk aan de rampen die uw Zuster reeds verdrukken. 

{==166==} {>>pagina-aanduiding<<}

Ik weet een' beetren weg om d'Admiraal te hoên. 
Indien Elvire zich naar 't oorlogsvolk wil spoên; 
Met traanen en gebeên op 't hart der Hopliên werken; 
Het hoofd des aanslags zyn en myn vertoogen sterken, 
Durf ik u instaan dat uw Broeder word bevryd. 




Hooft, 
tegen Elvire. 
Betoon ons thans uw gunst; 't is nu of nimmer tyd. 




Elvire. 
Zou ik zo stout een' stap voor 't oog des Landvoogds waagen? 
Hy, die reeds zonder reên myn' Gade durft belaagen, 
Zou, door dit woest bestaan verbitterd, ligt eerlang 
Op hem zich wreeken van dien haatelyken dwang. 
Ik acht dat Mondragon dit opzet af zou keuren. 




Margareta. 
Is dit de deernis die uw oog my deed bespeuren? 
Helaas! is dit uw' pligt voldoen aan uw' Gemaal? 
Wie kan hem redden van Oranjes wreekend staal, 
Indien gy niets voor ons, of eer voor hem wilt waagen? 
Dan heb ik voor de Ryk my moediger gedraagen. 
'k Verliet myn kroost en zworf langs d'ooster-oceaan, 
Om d'eedlen Balling in zyn rampen by te staan. 
Myn liefde ontzag geen leed, of vreesde hem te stooren. 
Zo Mondragon u mint, zal hem uw trouw bekooren. 



{==167==} {>>pagina-aanduiding<<}



Elvire. 
Gy waagde u-zelve toen om uw' Gemaal, Mevrouw! 
Daar ik in dit geval myn' Egaê waagen zou. 
Wie zal, zo ik de Ryk kan redden uit zyn lyden, 
Myn' Gade van de wraak van Requesens bevryden? 




Augulo. 
Ik vrees Oranjes wraak veel meer voor mynen Vriend. 
Zyn liefde heeft dees blyk van uwe trouw verdiend. 
Deeze edelmoedigheid zal zyne erkentnis wekken. 




Elvire. 
Een zwakke vrouw tot hoofd van 't eedgenootschap strekken! 




Hooft. 
Wat doet een vrouw niet om haar' Echtgenoot te hoên? 




Margareta. 
Ach! kon ik in Elvire ooit laffe vrees vermoên? 
Gy ziet den doodsängst dien ik ly'; gy hoort myn klagten. 
Ontferm u over ons! kan niets uw hart verzachten? 
Heb ik myn hoop vergeefs op uwe hulp gebouwd? 
Moet ik, in 't stof geknield, u smeeken om 't behoud? ... 




Elvire. 
Rys; dit gedooge ik niet. Rys op; ik stem uw bede. 
Doch onder voorbeding, 
Tegen Hooft. 
dat ge u van deeze stede 

{==168==} {>>pagina-aanduiding<<}

Niet zult verwydren vóór ge ons beiden wederziet. 




Hooft. 
Zou ik hier nutteloos...... 




Augulo. 
Hoor naar de wanhoop niet. 
Wilt gy uw Zuster in deez' droeven stand verlaaten? 
Geloof my als uw' vriend, uw byzyn kan niets baaten. 
Raakt ge als een voorspraak van de Ryk by 't volk verdacht, 
Dan word ge als muiter of als ketter omgebragt. 
Verlaat u op de hulp u door myn' eed geheiligd. 
Misleid myn hoop my niet, 'k zie d' Admiraal beveiligd. 




Vierde tooneel.

Margareta, Hooft.


Hooft. 
Mogt zulks nog mooglyk zyn! 




Margareta. 
Neen, Broeder! vlei u niet. 
Gy-zelf beseft dat hier geene uitkomst overschiet. 
Schoon zich Elvire liet tot onzen bystand noopen, 
Schoon Augulo ons vleit, hier is geen troost te hoopen. 
De trotsche Landvoogd, die de onnoozelheid verdrukt, 
Zal zorgen dat zyn prooi zyn magt niet worde ontrukt. 

{==169==} {>>pagina-aanduiding<<}

Dees bange dag zal my myn Wederhelft doen derven. 
My schiet niets over, dan te weenen en te sterven. 




Hooft. 
'k Zie eenig krygsvolk ons genaaken van die zy'. 
Hy ziet de Ryk, door Alfonzo en de Lyfwachten geleid, geboeid opkomen. 
Is 't mooglyk!.. Ach! Margrete!.. ô Hemel! staa ons by! 




Margareta, 
met het hoofd op de borst van haaren Broeder vallende. 
Ach! Broeder! 




Vyfde tooneel.

Margareta, Hooft, Alfonzo, gevolgd door de Ryk, geboeid, tusschen vier Lyfwachten.


de Ryk, 
Margareta en Hooft ziende, staat verstomd; met de handen in elkandren nederwaart, en de oogen ten hemel geslaagen. 
Kan het zyn!.. 




Margareta, 
naar de Ryk toetreedende, en hem omhelzende. 
Myn Echtgenoot! 




de Ryk, 
haar weder omhelzende. 
Myn Gade! 




Alfonzo, 
ter zyde. 
Zyn Gade!.. welk een troost! maar ach! wat komt die spade! 



{==170==} {>>pagina-aanduiding<<}



Hooft. 
Myn Hartvriend! 




de Ryk. 
Waarde Hooft! 
Tegen Margareta. 
Myn dierbre Margareet! 




Margareta. 
Waar trof een' sterveling ooit doodelyker leed! 




de Ryk. 
In welk een oogenblik word gy my weêrgegeeven! 
Wat voerde u hier? 




Margareta. 
De zucht tot redding van uw leven. 




de Ryk. 
Ik gaa ter dood en word op 't hofschavot verbeid. 




Margareta. 
Helaas! 




Alfonzo. 
'k Ontzeg u niet, in deeze omstandigheid, 
Een enkel oogenblik te spreeken met uw maagen. 




de Ryk, 
tegen Alfonzo. 
Gy zult u nimmer van dees braave daad beklaagen. 
Tegen Hooft. 
Ik bid ontdek my hoe 't in Neêrland is gesteld. 



{==171==} {>>pagina-aanduiding<<}



Hooft. 
De zucht tot vryheid groeit, in spyt van 't krygsgeweld. 
Men won verscheiden Steên en andren zyn verloren. 
De kans, in 't algemeen, staat schooner dan te vooren; 
Schoon 't uitheemsch oorlogsvolk nog hevig stroopt en brand, 
En jeugd noch grysheid spaart. 




de Ryk. 
Rampzalig Vaderland! 




Hooft. 
De vryheid zal in 't eind' waarschynlyk zegevieren. 
Het moedig Alkmaar heeft des Konings krygsbanieren 
Van zynen wal verjaagd en vocht zich rustig vry; 
En Middelburg viel ook, uit nood, aan Nassauws zy', 
Schoon Mondragon zich in die Vesting had gesmeten. 
Dit laatste is u bekend. 




de Ryk. 
Hoe zou ik kunnen weeten, 
Die zonder toegang zat, wat ergens is geschied? 




Hooft. 
Hoe! bleek u 't krygsverdrag van Mondragon dan niet? 
Heeft niemand u ontdekt dat hy, by 't overheeren 
Der Vesting, heeft beloofd gevangen weêr te keeren, 
Tenzy hy Aldegonde en u en Citadell', 
En Angrens Luitnant en Pétain in vryheid stell'? 



{==172==} {>>pagina-aanduiding<<}



de Ryk. 
Gy ziet, myn Broeder, hoe de uitheemschen de eeden achten. 
't Geweld zal my, in spyt van die belofte, slagten. 




Hooft. 
Was Mondragon slechts hier, geen onheil dreigde uw hoofd. 
Hy houd zich, naar men zegt, aan 't geen hy heeft beloofd. 
Men heeft uit 's Konings naam den Staat van vreê gesproken, 
Doch de onderhandeling is thans weêr afgebroken. 
De Prins heeft, toen de weg tot vrede scheen gebaand, 
Om 't houden van zyn' eed den Hopman niet gemaand; 
Doch vordert thans met kracht dat hy zyn woord zal staaven. 
Dit's de oorzaak dat wy ons naar deeze Stad begaven. 
Men hoopte u daardoor te eer te redden uit den druk. 
Dan ach! hy is hier niet. Dit werkt ons ongeluk. 




de Ryk. 
Had ik het krygsverdrag van Mondragon vernomen, 
Myn vonnis waare aan my zo vreemd niet voorgekomen. 
Men zal ons allen, om zyn' eisch niet toe te staan, 
In zyne afweezendheid den dood doen ondergaan. 




Hooft. 
Zyn droeve Gade, als wy, in diepen rouw gezeten, 
Heeft tot uw redding naar vermogen zich gekweten; 
Zy nam ons in haar huis. 



{==173==} {>>pagina-aanduiding<<}



de Ryk. 
Vertrouw u niet te ligt. 
Gy word misschien belaagd terwyl men u verpligt. 
Keer weêr naar Amsterdam; daar zyt gy beiden veilig. 
De ontrouwe Castiljaan houd woord noch eeden heilig. 
Gelukkig dat de Staat op geen gevlei betrouwt. 
De vryheid, niet de vrede is Nederlands behoud. 
De vryheid zal den Staat den vrede doen verwerven. 
'k Heb voor haar recht gestreên, en troost me om haar te sterven. 
ô Dierbaar Vaderland! 'k heb voor uw recht en wet 
All' wat my waard was in myn leven opgezet. 
Ach! kon ik door myn' dood, na 't onöphoudlyk stryden, 
Ten minsten u van 't juk der slaaverny bevryden! 




Hooft. 
De snoode onbillykheid, waardoor gy wierd verjaagd... 




de Ryk. 
Ik heb my nimmer van myn Vaderland beklaagd. 
Zyn welstand was altoos de teêrste van myn zorgen. 
Waar ik als balling zworf, waar ik my hield verborgen, 
Zelfs in het kerkerhol, beroofd van licht en lucht, 
Was 't Vaderland-alleen het voorwerp van myn' zucht. 




Margareta. 
Ach! dacht gy niet aan ons? 



{==174==} {>>pagina-aanduiding<<}



de Ryk. 
Laat u myn taal niet belgen. 
Gy kent myn tederheid voor u en voor myn telgen. 
De Hemel, die de deugd of vroeg of spaê beloont, 
Beloone uw liefde zo standvastig my betoond! 
Ik min u meer dan ooit. Ik min myn gryze Moeder. 
'k Beveele u hooger Magt. En gy, myn waarde Broeder, 
Die, zelfs met lyfsgevaar, me in 't uiterst' bystand bied, 
Verlaat myn huisgezin in zyne elende niet. 
Myn hart steunt op uw trouw en op uws Vaders zorgen. 
Maar, ô myn Vaderland! uw lot is my verborgen. 
Ach! ik was Burger eer ik Kroost of Egaê had. 
Red, Hemel! red myn Land! verlicht myn Moederstad! 
Laat Amsterdam, tot nu zo onbedacht beraaden, 
Het schoon der vryheid zien; haar gunst niet meer versmaaden! 
Verbreek de ketens der geduchte dwinglandy, 
En sticht den zetel van de vryheid aan het Y! 
Vaar wel, myn Echtgenoote! ik moet niet langer beiden. 
Omhels my voor het laatst. 




Margareta. 
Ik kan, ik zal niet scheiden. 
'k Verliet u nooit voorheen, en zworf van stap tot stap, 
Ontzet van have en huis, met u in ballingschap. 
'k Ontzag gevaar noch ramp, om u ten troost te strekken. 

{==175==} {>>pagina-aanduiding<<}

Ach! had gy nimmer my naar Amsterdam doen trekken, 
Ik had waarschynlyk u voor grooter' ramp behoed. 
Myn afzyn dompelde u in deezen tegenspoed. 
De Hemel heeft u aan myn traanen weêrgegeeven. 
'k Wil met u sterven, nu ik niet met u kan leeven. 




de Ryk. 
Geliefde Hartvriendin! verban dit wreed besluit. 
De slag myns doods word door uw wanhoop niet gestuit. 
Gy hebt u tot dit uur met zo veel trouw gekweten, 
Zoud gy, door smart vervoerd, ons hulploos Kroost vergeeten, 
Dat, nu zyn Vader door de wreedheid word geslagt, 
Zyn' troost en bystand van zyn trouwe Moeder wacht? 
Ik had my nooit gevleid op aarde u weêr te ontmoeten. 
'k Omhelsde u vóór myn' dood. Laat dit uw' rouw verzoeten. 




Margareta. 
Myn Kinders zyn my waard, myn hart bemint hen teêr, 
Maar ach! myn Echtgenoot, dat hart mint u nog meer. 
Verhoor myn jongste beê. Laat my den troost niet derver. 
Van met u door 't geweld op d'eigen stond te sterven. 




de Ryk, 
ter zyde. 
Helaas! wie stelpt dien rouw? 
Tegen Margareta. 
Myn dierbre Margareet'! 
Verzwaar myn onheil niet. Verberg me uw harteleed. 

{==176==} {>>pagina-aanduiding<<}

Hebt ge ooit voorheen my blyk van uwe trouw gegeeven.... 




Margareta. 
Thans toon ik u myn trouw. Wy zullen t'samen sneeven. 
Tegen Alfonzo. 
Zo gy myn Weêrhelft om zyn' moed doodschuldig acht, 
Een schuldiger dan hy begeeft zich in uw magt. 
Hy doofde 't muitvuur dat de kerk dreigde aan te steeken, 
Maar breng my in uw kerk, 'k zal al de beelden breeken. 




Hooft. 
Myn Zuster! 




de Ryk, 
tegen Alfonzo. 
Belg u niet. 




Alfonzo. 
'k Geef dit der wanhoop toe. 
Doch 't word hoog tyd, Mynheer, dat ik myn' last voldoe. 




Margareta, 
tegen Alfonzo. 
Gy zult in eeuwigheid hem uit myn' arm niet scheuren. 
'k Heb maanden achteréén als weduw zitten treuren; 
Myn leed verduurd, in spyt van ramp en tegenspoed; 
En zoud ge, nu ik hier myn' Echtgenoot ontmoet, 
Nu hy myn traanen droogt, my weder van hem scheiden? 
Neen, neen. 
Tegen de Ryk. 
Myn Lief! myn Troost! één lot verdelge ons beiden. 

{==177==} {>>pagina-aanduiding<<}

Tegen Alfonzo. 
Daar zyn myn handen; boeit ze, en sleep my ook naar 't graf. 
'k Ben schuldig. Hoe! gy zucht en wend uwe oogen af. 
Wat zie ik? alles weent! heeft u myn lot bewogen? 
Ik troostte u allen, stond uw troost in myn vermogen. 
Myn Broeder! schrei niet meer. Ik ween niet, 'k ben bedaard. 
Tegen de Ryk. 
Kom, hemelwaart, myn Lief! 
Tegen Alfonzo. 
Kom, help ons ras van de aard'. 




Alfonzo. 
Bedrukte Vrouw, ik wenschte uw' bittren ramp te keeren. 




de Ryk. 
Ach! laat de reden op uw hartstogt triomfeeren! 
Vergun myn vlotte ziel in 't uiterste uur den troost 
Dat gy u-zelf verwint. Leef voor ons dierbaar Kroost. 
Verzacht door uwe zorg de droefheid van myn Moeder. 
Ik kus u voor het laatst. De Hemel zy uw hoeder! 




Margareta. 
Myn Weêrhelft! myn de Ryk! De droefheid breekt myn hart! .. 
Dank, Hemel! ach! gy red me... 


Zy bezwykt en word in het nederzygen door Hooft al knielende onderstut.

{==178==} {>>pagina-aanduiding<<}



de Ryk. 
ô Doodelyke smart! 




Hooft. 
Helaas! zy sterft van rouw. 




Zesde tooneel.

de Ryk, geboeid, Margareta, bezweken, Hooft, Alfonzo, Bovadilla, Lyfwachten.


Bovadilla, 
tegen Alfonzo. 
Hoe lang dwingt ge ons te wachten? 




Alfonzo. 
Ik wierd een oogenblik weêrhouden door de klagten 
En 't bitter schreijen van dees troostelooze Vrouw. 




Bovadilla. 
Gy geeft ons reden tot verdenking van uw trouw. 
Voort, voort, niets moet den loop van 't wettig recht verhindren. 




de Ryk. 
Vaar wel, myn Broeder! troost myn Gaê; zorg voor myn Kindren. 





{==179==} {>>pagina-aanduiding<<}

Zevende tooneel.

Hooft, Margareta, bezweken.


Hooft, 
de Ryk naoogende. 
Grootmoedige! beveel uw ziel in 's Hoogsten hand, 
En leef gelukkiger in beter Vaderland! 


Na het uitspreeken van deeze twee regels valt terstond het gordyn.


Einde van het derde Bedryf.








{==180==} {>>pagina-aanduiding<<}

Vierde bedryf.

Eerste tooneel.

Margareta, zittende aan een tafel, met het hoofd rustende op een' neusdoek, die zy in de slinkehand heeft, en die haar aangezicht bedekt; laatende de rechtehand achteloos by het ligchaam nederhangen.


Hooft, in diep gepeins langs de zaal wandelende.


Hooft. 
ô Toomeloos geweld! ... Myn Broeder! ... Wreede smarte! 
Hy vestigt zyn oog op zyn Zuster. 
Beklaagenswaarde Vrouw! ... 
Hy wend zich van haar af, en weent. 
Hoe treft haar rouw my 't harte! 
Hy treed naar haar toe. 
Myn waarde Zuster! ... 
Ter zyde. 
Ach! wat zeg ik best tot troost! .. 
Wie troost zyn Moeder! ach! wie zyn onnoozel Kroost! 
Hy vat haar by de hand. 
Hoe is 't, Margrete? .. Stel, kan 't zyn, uw droefheid paalen. 




Margareta, 
pooging doende om op te staan. 
Waarom belet men my met hem in 't graf te daalen? 

{==181==} {>>pagina-aanduiding<<}

Zy valt weder op haar' stoel in haare voorige houding. 
Kan ik niet leeven en niet sterven? aaklig lot! 




Hooft, 
haar de hand drukkende. 
Ik zal uw hoeder zyn. 




Margareta, 
met een kreet van de bitterste droefheid. 
De Ryk! .. op een schavot! ... 




Hooft. 
't Is voor ons beiden best terstond naar huis te spoeden. 




Margareta. 
Gelei my waar gy wilt. 




Hooft. 
Doch zo men kon vermoeden. 
Dat Requesens ons 't lyk... 




Margareta, 
weenende. 
Het lyk... Ach! welk een lyk! 




Hooft. 
Laat ons verzoeken om het ligchaam van de Ryk, 
Opdat wy 't aan den smaad van 't woest gemeen onttrekken. 




Margareta. 
Indien de zelfde zerk ons beiden mogt bedekken! 
Dit denkbeeld zou misschien my troosten in myn' rouw. 
Voer, voer dit opzet uit. Nu toont ge my uw trouw. 




Hooft. 
Ik zal uw' wensch voldoen, voldoe ook myn gebeden; 

{==182==} {>>pagina-aanduiding<<}

Bepaal uw smart; hoor naar den Godsdienst en de reden. 
Myn waarde Margareet! uw talryk Echtgezin 
Eischt al de zorgen van uw trouwe kindermin. 
Gy zyt zyn toeverlaat. Helaas! wie heeft het nader 
Dan u, in zynen ramp? 




Margareta. 
ô Kinders zonder Vader! 
Na een weinig stilzwygens. 
ô Ja, ik ken myn' pligt; ik onderwerp me 'er aan. 
't Voegt my met dubble zorg de panden gaê te slaan, 
Die my tot zegels van myn Weêrhelfts liefde strekken. 
Het moederlyke hart zal hen geen hulpe onttrekken. 
Maar ach! verbeeld ge u dat de Dwingland dulden zal 
Dat wy het overschot vervoeren uit deez' wal, 
Het overschot van hem dien ik altoos zal minnen? 




Hooft, 
peinzende. 
Ik twyfel niet... maar... Welk een denkbeeld treft myn zinnen? 
Elvire en Augulo... 




Margareta. 
Zal ik u na uw' dood 
Noch éénmaal wederzien, myn dierbaare Echtgenoot? 
Zal ik nog eens u blyk van myne liefde geeven; 
U met myn traanen nog... 



{==183==} {>>pagina-aanduiding<<}



Hooft. 
Waar word gy heen gedreven? 
Geef u niet over aan een hartstogt, die u moord. 
Indien uw Gaê thans leeft in een gewenschter oord, 
Bezweer ik u by hem dat gy u laat bedaaren. 
Zyn scheiding, hoe ze u treffe, is slechts voor weinig jaaren. 
Gy zult hem wederzien, en, in zyn heil verblyd, 
Niet denken aan dit leed. 




Margareta. 
Hoe lang valt my die tyd! 
ô Myn de Ryk! zo gy, gelyk 'er veelen meenen, 
Iets na uw' dood vermoogt, verkort, verkort myn weenen! 




Hooft. 
Maar is 't onmooglyk dat uw Wederhelft nog leeft? 
Wie weet welk een gevolg Elvires pooging heeft? 




Margareta. 
Is 't mooglyk dat ge u nog met haare hulp kunt vleijen! 




Hooft, 
ter zyde. 
Zy heeft ons strikt gevergd niet van dees plaats te scheiên, 
Vóór haare wederkomst... zo dit my niet weêrhield... 




Margareta. 
Ach! waarde Hooft! de Ryk is zekerlyk ontzield. 
Elvire heeft geen' moed om my dien ramp te ontvouwen. 



{==184==} {>>pagina-aanduiding<<}



Hooft, 
peinzende. 
Haar lang vertoeven zelf vermeerdert myn betrouwen. 
Tegen Margareta. 
Zou ze in dit aaklig uur geen' enklen stap bestaan 
Om, in de Ryk, haar' Gaê den dood te doen ontgaan? 
Had Augulo geen' moed ons onzen ramp te onttrekken? 




Margareta. 
Ach! Broeder! tracht in my geen vonk van hoop te wekken. 
Gy ziet my levenloos zo die word uitgedoofd. 




Hooft. 
Ik acht de Ryk nog niet van 't levenslicht beroofd. 




Margareta, 
opstaande. 
Wat zegt ge? 




Hooft. 
Dat ik hoop, en reden vind tot hoopen. 
Wy zouden 't weeten zo de zaak waare afgeloopen. 




Margareta. 
Is 't billyk hoop te voên als alles ons begeeft? 




Hooft. 
Schep moed. 




Margareta. 
ô Hemel! zo myn Echtgenoot nog leeft! ... 




Hooft. 
Elvire komt; lees zelf ons noodlot in haare oogen. 




{==185==} {>>pagina-aanduiding<<}

Tweede tooneel.

Margareta, Hooft, Elvire.


Elvire. 
Ik heb de Hoofden van ons heir tot hulp bewogen; 
Hen hun gevaar geschetst in dat van myn' Gemaal. 
Ik zag hunne eedle ziel getroffen door myn taal. 
Myn traanen wekten elk tot billyk medelyden. 




Hooft. 
ô Hemel! zou uw gunst myn' Broeder nog bevryden! 




Margareta. 
Ik beef! 




Elvire. 
Zy trokken heen, door Augulo geleid. 
Herstel uw' geest, en steun op hun kloekmoedigheid. 
Zy zyn te verr' gegaan om weêr terug te treeden. 




Margareta. 
Misschien te spaê, helaas! 




Hooft. 
ô Wreede onzekerheden! 





{==186==} {>>pagina-aanduiding<<}

Derde tooneel.

Margareta, Elvire, Hooft, Augulo.


Elvire. 
Hoe is 't, getrouwe Vriend! spreek, is de Ryk ontzet? 




Augulo. 
Ons oogmerk is volvoerd, en de Admiraal gered. 




Hooft. 
Ach! durven wy geloof aan uwe woorden geeven? 




Margareta. 
Is 't mooglyk! Hemel! zou hy leeven! zou hy leeven! 
Ach! waarde Hooft! 
Tegen Augulo. 
Mynheer! heb ik u wel verstaan? 




Augulo. 
Hy is in zekerheid. Slaa daar geen' twyfel aan. 




Hooft. 
ô Onverwachte troost! 




Margareta, 
tegen Augulo. 
Weldaadige Behoeder! 
Tegen Elvire. 
Mevrouw! wat dankbaarheid! 
Tegen Hooft. 
Ach! stut my, waarde Broeder. 
Myn hart, gepynigd door langduurige ongeneugt', 
Word thans te sterk beroerd door overmaat van vreugd. 



{==187==} {>>pagina-aanduiding<<}



Hooft, 
tegen Augulo. 
Ei, meld ons toch, hoe is dees redding voorgevallen? 




Augulo. 
Wy trokken moedig op; ik aan het hoofd van allen. 
Een deel van 's Landvoogds wacht stond op het plein geschaard. 
Het meeste Burgvolk, uit nieuwsgierigheid vergaêrd, 
Hield de oogen staarende op het hofschavot geslagen, 
Waar reeds twee lyken van onthoofde Ketters lagen, 
Wanneer zich de Admiraal vertoonde in fieren stand. 
Hy had de handen los, den hoed in de eene hand. 
Hy vestte zyn gezicht meêdoogende op de lyken; 
Beklaagde hen, doch liet noch schrik noch afkeer blyken 
Voor 't lot dat hem begrimde op dees verachte steê, 
En eischte een oogenblik tot storting zyner beê, 
Wanneer wy, onverwacht, met uitgetoogen zwaarden, 
Verscheenen op het plein, ons om de strafplaats schaarden 
En riepen: Spaart de Ryk! In 't eigen tydstip vloog 
Eén onzer op 't schavot, voor elks verwonderd oog, 
En wierd, vol moeds, gevolgd door veele legergrooten. 
De Ryk, door hen terstond in eenen kring besloten, 
Wierd spoedig afgevoerd naar een gevangenis, 
Waar hy, door hen bewaakt, voor leed beveiligd is. 




Elvire. 
Zocht u des Landvoogds wacht geen' tegenstand te bieden? 



{==188==} {>>pagina-aanduiding<<}



Augulo. 
Alfonzo, onbewust van 't geen 'er zou geschieden, 
Belette Bovadille ons stout te wederstaan, 
En liet, naar onzen wensch, ons met de Ryk begaan. 




Hooft. 
Hoe heeft zich Requesens in 't vreemd geval gedraagen? 




Augulo. 
Hy wilde zich, naar 't schynt, niet in de woeling waagen 
Toen hy gewaar wierd dat zyn wacht geen' weêrstand bood. 
Ook was 't hem onbekend waarüit dit oproer sproot. 




Margareta, 
tegen Augulo. 
Ach! kost gy in dit uur myn' Gaê zyn vryheid geeven! 




Augulo. 
Dit waar' te stout gespeeld met aller Hopliên leven. 
Reeds is te veel gewaagd door 't recht te keer te gaan. 




Margareta. 
'k Bid u ten minsten my uit deernis toe te staan 
Dat wy een oogenblik hem in uw byzyn spreeken. 




Augulo. 
Ik zorg met reden my in meer gevaar te steeken. 




Margareta. 
Ach! Augulo! daar ge ons die gunst bewyzen kunt. 




Augulo. 
Weläan. 'k Zal u voldoen. 



{==189==} {>>pagina-aanduiding<<}



Hooft. 
Nu ge ons dees beê vergunt... 




Vierde tooneel.

Margareta, Elvire, Hooft, Augulo, Henrico.


Henrico, 
tegen Elvire. 
Mevrouw! de Landvoogd komt. 




Elvire. 
Ik zal hem hier verbeiden. 




Augulo, 
tegen Margareta en Hooft. 
En ik zal midlerwyl u by de Ryk geleiden. 




Vyfde tooneel.



Elvire, 
alleen. 
Dit onverwacht bezoek ontzet me in deezen stand. 
Wie weet.. hy zal de Ryk ligt eischen van myn hand. 
Zal ik my als het hoofd van 't eedgespan verklaaren? 
'k Vergroot veellicht hierdoor myn' Egaas lyfsgevaaren. 
ô Mondragon! wat heeft uw afzyn my gekost! ... 





{==190==} {>>pagina-aanduiding<<}

Zesde tooneel.

Elvire, Requesens.


Requesens. 
't Is u gelukt, Mevrouw! gy hebt de Ryk verlost. 
Gy zyt meestres, 'k beken 't, in muitery te kweeken; 
Doch ik zal op zyn' tyd my van die stoutheid wreeken. 




Elvire. 
Hier heeft geen muitzucht plaats. Denkt gy dat de oorlogsliên 
Zich onverschillig aan den vyand offren zien? 
Geen van hen allen kan uw vreemd gedrag beseffen. 
Het lot van myn' Gemaal stond elk van hen te treffen. 
Zou dit het loon zyn van hun trouw en krygsbeleid? 
Gy gaaft aan allen reên tot wrevelmoedigheid. 




Requesens. 
Gy waant, naar 't schynt, dat ik van hen de wet moet wachten, 
Of ik een vyand zal verschoonen of hem slagten. 
De Vorst word wel gediend in 't muitend Nederland, 
Als zelfs zyn Adeldom baldadig t'samenspant, 
Om de oproerstookers aan 't geheiligd recht te ontrukken. 
Of telt gy deeze daad ook by hun heldenstukken? 
Ik zal hen toonen wie in dit gewest gebied. 




Elvire. 
Uw toorn verblind uw' geest: verwar de zaaken niet. 

{==191==} {>>pagina-aanduiding<<}

Elk onzer Edelliên zal, op uw welbehaagen, 
Gereed zyn goed en bloed in 's Konings dienst te waagen; 
Doch als hun dappre vuist zich-zelve in stryd op stryd, 
Tot roem van uw gezag met moed en yver kwyt, 
Dan valt het hard, Mynheer, voor hooggeboren Helden, 
Hunne onvermoeide trouw met smaad te zien vergelden. 
Myn Mondragon strekt van dees waarheid u ten blyk. 
Wie streed met grooter moed? Wie leed meer ongelyk? 




Requesens. 
Wie kan den hoogmoed van uw' Echtgenoot gedoogen? 
Waarom verbond hy zich? Wie gaf hem dat vermogen? 




Elvire. 
Gy zult dit uit zyn' mond misschien het best verstaan. 




Requesens. 
Zo hy de hand heeft in 't geen hier is omgegaan, 
Zo hy een' vyand, dien ik straffen wil, verdedigt... 




Elvire. 
Hy is nog onbewust hoe wreed hy word beledigd, 
En zal met reden zich beklaagen van uw daad. 
Toledo heeft hem nooit bejegend met dien smaad. 
Hy kende zyn waardy, en vond hem achting waardig. 




Requesens. 
'k Verstaa u klaar, Mevrouw! Toledo was rechtvaardig. 
Maar was dit oproer in zyn Landvoogdy geschied, 

{==192==} {>>pagina-aanduiding<<}

De snoode stichters van dien aanslag leefden niet. 
Ik zal, zo wel als hy, my-zelven wraak verschaffen. 




Elvire. 
Wacht u in dit geval onschuldigen te straffen. 
Daar is myn Gade-zelf. 
Zy ziet Mondragon, en treed hem te gemoet. 
Wat vreugd, ik zie u weêr! 




Zevende tooneel.

Requesens, Elvire, Christoffel Mondragon.


Mondragon, 
tegen Elvire. 
Getrouwe Elvire! 
Tegen Requesens. 
Hoe! vind ik u hier, Mynheer? 
Men zegt dat gy de Ryk... 




Requesens. 
De Ryk is, door de zorgen 
Van uw verdoolde Gaê, voor zyn bederf geborgen. 
't Is my bekend dat zy de muiters heeft genoopt 
Hem van 't schavot... 




Mondragon. 
Deez' moed had ik van haar gehoopt. 
Zy heeft zich als de Gaê van Mondragon gedraagen. 

{==193==} {>>pagina-aanduiding<<}

Hoe! zullen we in den stryd ons leven telkens waagen 
Tot ondersteuning van het wankelend gezag, 
En zal de ondankbaarheid ons loon zyn, dag op dag? 
'k Heb voor de vryheid van de Ryk myn hoofd verbonden: 
En echter word hy door uw' last ter dood gezonden, 
En waar' geslagt, had hem Elvire niet bevryd. 
Is dit het loon dat ge aan myn trouw verschuldigd zyt? 




Requesens. 
Ik denk niet dat ik u of iemand raad moet vraagen 
Hoe ik my in 't bestier, my toebetrouwd, zal draagen. 
Ik weet myn' last, en wat tot 's Konings dienst behoort. 




Mondragon. 
Vereischt des Konings dienst dat gy zyn Hopliên moord? 
Heb ik, sints zeven jaar, met zo veel roems gestreden, 
In 't veege Middelburg zo veel elend geleden, 
Door hongersnood en pest en 's vyands razerny, 
Om dus beloond te zyn? of had het, zeg het my, 
Tot 's Konings dienst gestrekt, by 't afstaan van de wallen, 
Dat al ons krygsvolk waare in Nassauws magt gevallen, 
Opdat zyn wederwraak hen allen had geslagt? 
Heb ik, in weêrwil van Oranjes overmagt, 
Door 't zweeren- dat ik eer, door wanhoop aangedreven, 
De veege Vesting aan de vlam zoude overgeeven, 
En vechten met myn volk zo lang ik adem had, 

{==194==} {>>pagina-aanduiding<<}

Hem niet gedwongen, tot behoudenis der Stad, 
Aan my en 't oorlogsvolk een goed verdrag te schenken? 




Requesens. 
Gy zaagt u nimmer van lafhartigheid verdenken. 
Maar waartoe by 't verdrag aan Nassauw toegestaan 
Vyf krygsgevangnen van zo veel belang te ontslaan? 
Hy had zich moogelyk vernoegd met één van allen. 




Mondragon. 
De nood laat weinig keuze in redlooze ongevallen. 
En heb ik, naar uw' waan, aan hem te veel beloofd, 
'k Zal myn belofte hem betaalen met myn hoofd. 




Requesens. 
Het voegt geen' man, als gy, dus met zyn hoofd te speelen. 
Uw daad belemmert my. Waartoe u zulks te heelen? 
Hen vry te geeven strekt tot hoon van myn gebied; 
Aan de andre zy', wat mis ik aan uw diensten niet? 




Mondragon. 
U ligt gewis niet veel aan mynen dienst gelegen, 
Zo zy te ligt is om vyf Geuzen op te weegen. 




Requesens. 
Ik acht uw dapperheid. Ontfang daar van een blyk. 
Ik schenk u 't leven en de vryheid van de Ryk. 
Men poog', kan 't zyn, door hem Oranje te overreeden 
Dat hy u niet meer verge in deeze omstandigheden. 



{==195==} {>>pagina-aanduiding<<}



Mondragon. 
Zal my de Prins van 't woord dat ik hem gaf ontslaan, 
Indien gy niet besluit hen allen af te staan? 




Requesens. 
Men wint ten minsten tyd, en tyd is veel gewonnen. 




Mondragon. 
Waarom niet wel volëind 't geen loflyk is begonnen? 
De redding van de Ryk-alléén voldoet hier niet. 




Requesens. 
Gy weet hoe sterk Oranje op Aldegonde ziet. 
Ik ken zyn waarde, en zal hem nimmer overgeeven. 
De Ryk zal mooglyk, door erkentnis aangedreven, 
U dienst doen in 't geval. 




Mondragon, 
ter zyde. 
Men spreek' met d'Admiraal. 




Requesens, 
tegen Elvire. 
'k Verschoon ons oorlogsvolk, ter gunst van uw' Gemaal; 
Doch zorg voortaan hen nooit tot muitery te ontsteeken. 
Tegen Mondragon. 
Ontboei de Ryk terwyl ik zyn' ontslagbrief teeken. 





{==196==} {>>pagina-aanduiding<<}

Agtste tooneel.



Elvire. 
Ik staa verbaasd, schoon ik my billyk had gevleid 
Dat niemand zou bestaan de deugd en dapperheid 
Van myn' Gemaal, zo hy aan 't hof verscheen, te hoonen, 
Dat ik hem zo veel gunst door Requesens zie toonen. 
Ik had deez' ommezwaai zo spoedig niet verwacht. 
ô Margarete! ô Hooft! gy ziet uw' rouw verzacht, 
Terwyl ik vruchteloos myn Weêrhelft poog te bergen. 
Ach! zal ik op myn beurt u bystand moeten vergen? 
ô Wreede Requesens! de hofslang schuilt in 't gras. 
Gy geeft ons niets dan 't geen uw magt ontweldigd was. 
De redding van de Ryk vertraagt alleen ons lyden. 
Hoe zullen we Aldegonde en de andre drie bevryden? 
De Prins, onkundig hoe myn Echtgenoot zich kweet, 
Zal dringen op 't geheel volbrengen van den eed; 
En Mondragon zal, door grootmoedigheid gedreven, 
In weêrwil van myn smart, zich-zelv' gevangen geeven. 





{==197==} {>>pagina-aanduiding<<}

Negende tooneel.

Elvire, de Ryk, Margareta, Hooft.


Margareta, 
tegen de Ryk. 
't Is door deeze eedle Vrouw dat gy beveiligd zyt. 




de Ryk, 
tegen Elvire. 
Mevrouw! myn dankbre dienst is aan uw deugd gewyd. 




Hooft. 
Ons hart zal, waar het kan, uw' eedlen moed beloonen. 




Elvire. 
Helaas! 't is meer dan tyd die dankbaarheid te toonen. 
Tegen de Ryk. 
Myn ziel deelt ongeveinsd in uw geluk, Mynheer. 
Myn hulp gaf op deez' dag u aan uwe Egaê weêr; 
Ik stortte ligt my-zelf daardoor in meer gevaaren: 
Doe ook myn' Echtgenoot door uwen bystand spaaren. 




de Ryk. 
Wat onheil dreigt zyn hoofd, daar niets hem meer verbind, 
Zo ras ons vyftal zich door hem in vryheid vind? 




Elvire. 
De wreede Landvoogd speelt baldadig met zyn leven, 
En doet aan u-alléén de vryheid wedergeeven. 



{==198==} {>>pagina-aanduiding<<}



de Ryk. 
Aan my-alléén, Mevrouw? Dit staat niet in zyn magt. 
Ach! meld uw' Echtgenoot dat ik hem hier verwacht. 
Zyn glori hangt 'er aan om dit ontslag te weeren. 




Elvire, 
ter zyde. 
Helaas! 
Tegen de Ryk. 
Ik zal terstond met hem hier wederkeeren. 




Tiende tooneel.

de Ryk, Margareta, Hooft.


Margareta. 
Wat vangt gy aan, myn Lief? Myn hart bezwykt van druk. 
Uw lot staat nog aan u. Voorkom uw ongeluk. 
Aanvaard de vryheid, u door zo veel zorg verkregen. 




de Ryk. 
De vryheid streelt myn ziel, en strekte my een' zegen 
Zo ik ze aanvaarden kon gelyk 't een' krygsman past; 
Doch 's vyands loosheid maakt haar aanbod my tot last. 
De Prins zal op dien voet my nimmer t'huis verwachten: 
Hy doet my recht. 




Margareta. 
Gy brengt den brief my in gedachten, 
Die uit Oranjes naam my wierd ter hand gesteld, 

{==199==} {>>pagina-aanduiding<<}

Om, als ge in vryheid waart... 




de Ryk. 
Men zie wat hy ons meld. 
Hy leest stil. 
Ik wist myn' pligt. 




Margareta. 
Hy schynt iets van belang te schryven. 




de Ryk. 
't Geen hy begeert kan niet voor u verborgen blyven. 
Hoor d'inhoud van dit schrift, en wat de Prins verlangt. 
Hy leest den brief. 
‘Gy zult in vryheid zyn als gy myn' brief ontfangt. 
't Valt hard, myn waarde Vriend! uw' dienst op nieuw te vergen; 
Doch zou ik u 't belang van 't Vaderland verbergen? 
Aan hen, voor wien het Hoofd der Waalen zich verbond, 
Hangt 's Lands behoudnis in deez' hachgelyken stond. 
Ik kan, van hen beroofd, niets voor de Vryheid winnen. 
Breng Mondragon den eed, dien hy my zwoer, te binnen; 
Red Marnix boven all', naast God myn rechtehand. 
Met hem bezwykt of staat het lieve Vaderland. 
Bevry het door uw' moed. Ik weet wat gy zult waagen; 
Doch wat u treffe, ik zweer te zorgen voor uw magen.’ 
Ja, eedle Prins! uw hart betrouwt met recht op my. 
'k Zal alles onderstaan opdat ik hen bevry'. 



{==200==} {>>pagina-aanduiding<<}



Margareta. 
Helaas! kunt gy een' weg tot hun verlossing baanen? 




de Ryk. 
'k Zal Mondragon op 't sterkst om zyn belofte maanen. 
Hy scheurt den brief in kleine stukken, en geeft die aan Margareta. 
Ontslaa u van dit schrift, eer 't ons gevaarlyk word'. 




Margareta. 
Ik bid u dat ge op nieuw u in geen onheil stort. 




Hooft. 
Hoe 't Mondragon ook deer', hy ziet zyn magt beperken, 
En kan de vryheid der gevangnen niet bewerken. 




de Ryk. 
Dat hy zich dan voor 't minst aan Nassauw overgeev'. 
Dit staat aan hem-alléén, en 't is zyn pligt. 




Margareta. 
Ik beef. 
Geloof my, verr' van dat ge uw oogmerk zoud volvoeren, 
Vliegt ge in uw' wissen dood. 




de Ryk. 
Waartoe u dus te ontroeren? 
Myn heil en onheil staat alleen in 's Hemels magt. 
'k Heb als een eerlyk man tot nu den eed betracht, 
Dien ik myn Vaderland, als burger, heb gezworen. 

{==201==} {>>pagina-aanduiding<<}

Zou my een vryheid, die my schande baart, bekooren? 
Zou elk niet zeggen, die my na deez' dag aanschouwt: 
Daar gaat de snoode op wien de Prins zich had betrouwd; 
Hy liet de Redders van den Staat in 't onheil steeken, 
Daar hy hen hoeden kon, met voor hun zaak te spreeken. 
Door zyn lafhartigheid ging 't Vaderland ten grond'. 




Margareta. 
Zo van uw opzet u iet goeds te wachten stond, 
Ik zou, geloof myn woord, my moediger gedraagen. 




Hooft. 
Helaas! gy zult vergeefs uw dierbaar leven waagen. 
Herdenk hoe veeg het stond op deezen bangen dag. 




de Ryk. 
'k Beroep me op Mondragon en 't Middelburgs verdrag. 




Hooft. 
Wat arbeids had men niet om u den dood te ontrukken! 




de Ryk. 
Die daad is u gelukt, ligt zal dit my gelukken. 




Margareta. 
Ach! wyk met ons van hier; heb deernis met myn smart! 
Ik smelt van rouw, en gaat myn rouw u niet aan 't hart? 




de Ryk. 
Doe aan myn liefde recht. Kan ik ze u meer doen blyken 
Dan dat ik u ontzegg' met u van hier te wyken? 

{==202==} {>>pagina-aanduiding<<}

Zou ik uw dierbre trouw beloonen met de schand' 
Dat gy die wydde aan een' verraader van zyn Land? 
De Hemel will' die smaad genadig van u weeren! 




Elfde tooneel.

de Ryk, Margareta, Hooft, Mondragon, Elvire, Augulo.


Mondragon, 
de Ryk den ontslagbrief overgeevende. 
Geluk, Mynheer! gy kunt naar uw verblyfplaats keeren. 
Dit schrift geeft u verlof. 




de Ryk, 
na den ontslagbrief ingezien te hebben. 
Myn hart erkent uw zorg. 
Maar bleeft ge in Middelburg voor niemand anders borg? 
Hoe zal 't met de andren gaan, waarvoor ge u hebt verbonden? 
Gy zwygt; spreek op: word ik-alléén terug gezonden? 




Mondragon. 
Stond hun ontslag aan my, zy waren ook gered; 
Doch Requesens, niet ik, geeft in dit oord de wet. 
Gy moogt nochtans hun lot aan myne vlyt betrouwen. 
Gy zult hen-allen haast in Holland weêr aanschouwen. 




de Ryk. 
Gy hebt den Prins reeds lang met deeze hoop gevleid; 
Doch wie van hen, Mynheer, is hier in veiligheid? 

{==203==} {>>pagina-aanduiding<<}

Ik-zelf verstrek daarvan een onbetwistbaar voorbeeld. 
In weêrwil van uw' eed door dwinglandy veroordeeld, 
Waare ik gesneuveld had uw Gaê my niet behoed. 
Durft gy wel instaan voor het spaaren van hun bloed? 
Ik zwyg van 't ongemak dat ze in den kerker lyden. 
Zo één van allen sterft, kunt gy dien dan bevryden? 
Gy waagt te veel, en had by eed u-zelv' verpand 
Om in twee maanden tyds.... 




Mondragon. 
Ach! staat dit in myn hand? 
Ik zal myn' pligt voldoen. Gy kunt daaröp betrouwen. 
't Verheugt my dat wy u in veiligheid beschouwen. 
Zeg aan den Prins dat hy kan steunen op myn woord. 
Een weinig uitstel brengt somtyds veel zegen voort. 




de Ryk. 
En dikwerf veel verdriets. Kunt gy hen niet doen slaaken, 
Dan is 't myn pligt, Mynheer, voor hun behoud te waaken. 
Ik eisch, uit 's Prinssen naam, dat ge u naar Holland spoed, 
En daar hun redding wacht. 




Elvire. 
Ach! had ik dit vermoed? 
Tegen de Ryk. 
Is dit myn' onderstand naar uw vermogen loonen? 



{==204==} {>>pagina-aanduiding<<}



de Ryk, 
tegen Elvire. 
Stel u gerust, Mevrouw, ik zal my dankbaar toonen. 
Vertrouw my, zonder schroom, het lot van uw' Gemaal. 
'k Staa voor zyn leven in, en dat een heusch onthaal, 
Zo lang hy by ons is, zyn onheil zal verzachten. 




Mondragon. 
Gy kunt de redding van uw vrienden zeker achten, 
Of dat ik me in hun plaats aan Nassauw leevren zal; 
Doch gun me een weinig tyds. 




de Ryk. 
Ik wil, in dit geval, 
U, tegen uwen dank, niet uit dit oord doen scheiden, 
Maar zal den uitslag van uw pooging hier verbeiden. 




Mondragon. 
Gy zyt hier in gevaar. Ik bid u, laat u raên, 




de Ryk. 
'k Zal zonder hun ontslag uit deeze burg niet gaan. 




Mondragon. 
Is 't niet genoeg dat gy voor 't onheil zyt beveiligd? 




de Ryk. 
Ik heb zo wel als zy myn trouw myn Land geheiligd; 
Ligt met geen' mindren moed dan een van hen gestreên. 
Wy hadden één belang en wierden lotgemeen. 
Zou ik my schandlyk door een laage daad ontëeren? 

{==205==} {>>pagina-aanduiding<<}

Daar zy gevangen zyn, in vryheid wederkeeren; 
En dulden dat men dacht in Holland, dat men my 
Hier had ontslagen als de minste van waardy; 
Dat Requesens niet kon besluiten hen te derven? 




Margareta. 
Ach! myn de Ryk! 




de Ryk. 
Ik zal hier leeven of hier sterven, 
Tenzy myn Vrienden ook hun vryheid word' verleend. 




Mondragon, 
ter zyde. 
Welk een grootmoedigheid! 
Tegen de Ryk. 
Gy dwaalt, indien gy meent 
Dat uw vertoeven hen tot eenig nut kan strekken. 
Poog u, in 's Hemels naam, voor nieuwen ramp te dekken. 




Margareta. 
Myn waarde Wederhelft! vergun uw Gaê dien troost. 
Ach! om myn' bittren rouw, om ons onnoozel Kroost, 
Om Vaders droefheid, om de wanhoop van uw Moeder! 




de Ryk. 
Steun op des Hemels hulp. De Hemel zy uw hoeder! 




Elvire. 
Ach! heb ik vruchtloos my om uw behoud gewaagd? 



{==206==} {>>pagina-aanduiding<<}



de Ryk. 
Geen eedle daad, Mevrouw, word ooit met recht beklaagd. 




Augulo. 
Elk is met u begaan: laat u door ons beweegen. 




de Ryk. 
Een goede naam verstrekt een' onwaardeerbren zegen. 
'k Heb dien behouden in myn treffendst ongeval, 
En zweer dat ik hem tot myn' dood behouden zal. 
Geen eedle ziel, die de eer of 't leven moet verliezen, 
Kan immer twyflen welk van beiden hy moet kiezen. 
Hy geeft Mondragon den ontslagbrief terug. 
'k Begeer de vryheid niet ten kosten van myne eer. 




Margareta. 
Ach! 't is met my gedaan! 




de Ryk, 
tegen Mondragon. 
Geef my myn keten weêr. 




Mondragon. 
Die u gevangen nam heeft recht om u te slaaken. 




de Ryk. 
Laat af; ik zal myn deugd om schynreên niet verzaaken. 
'k Wacht in den kerker myn verlossing of myn graf. 
Beveilig ons, of volg het voorbeeld dat ik gaf. 


Hy vertrekt.

{==207==} {>>pagina-aanduiding<<}



Margareta. 
ô Hemel! hy vertrekt en laat my troostloos treuren. 
Ik keeren? neen, ô neen. Niets zal my van hem scheuren. 
Tegen Hooft. 
Kom; volg; en wacht met my, voor zyn gevangenis, 
Het lot geduldig af dat hem beschooren is. 




Twaalfde tooneel.

Mondragon, Elvire, Augulo.


Elvire. 
Vertoef, Mevrouw! helaas! gy gaat u vruchtloos waagen. 




Mondragon. 
Nooit heeft een stervling zich grootmoediger gedraagen. 
Myn ziel, getroffen door zyn dapperheid en deugd, 
Gevoelt om zyn gevaar een grievende ongeneugt'. 
Groothartige de Ryk! ik zal uw Vrienden hoeden, 
Of Nassauw hun verlies op 't oogenblik vergoeden. 
Tegen Augulo. 
Getrouwe Vriend, verzel me en sterk my door uw' raad. 




Augulo. 
Grootmoedigheid keert schaars het woeden van den haat. 


Einde van het vierde Bedryf.








{==208==} {>>pagina-aanduiding<<}

Vyfde bedryf.

Eerste tooneel.

Requesens, Bovadilla.


Bovadilla. 
ô Ja; ik zag de Ryk naar zynen kerker keeren; 
Hy trad 'er in, hoe zeer 't de wachten scheen te deeren. 
Zyne Echtgenoot, die korts in Gent gekomen is, 
Zit, weenende, op een' steen voor zyn gevangenis; 
Haar Broeder staat 'er by, als of zyn hulp kon baaten. 
Men yvert vruchtloos hen die plaats te doen verlaaten. 
Zy zweeren met de Ryk te sterven op deez' dag, 
Tenzy gy 't zegel hecht aan 't Middelburgs verdrag. 
Elk is met hen en 't lot des Admiraals bewogen. 
Ik ducht, met reden, dat dit nutloos mededoogen 
Weêr oproer baaren zal, tenzy ge 'er in voorziet. 




Requesens. 
Ik ben verlegen met de zaak; 'k ontken het niet. 
De trotsche Mondragon, wiens fierheid my beledigt, 
En die zyn stout gedrag met kracht van taal verdedigt, 
Zal sterker inbreuk doen op myn gehoond gezag. 




Bovadilla. 
Gy kunt u redden door een' meesterlyken slag. 



{==209==} {>>pagina-aanduiding<<}



Requesens. 
Wat is uw oogmerk? Spreek. 




Bovadilla. 
'k Zal, zo gy 't wilt gehengen, 
De Ryk en zyne Gaê terstond naar Brussel brengen 
Met haaren Broeder Hooft. 




Requesens. 
't Ontwerp is wel bedacht. 
Doch zo door Amsterdam, die steun van 's Konings magt, 
Der burgren hechtenis my kwalyk word genomen: 
Zy zyn gewis in Gent met vry gelei gekomen. 




Bovadilla. 
't Zyn beiden Ketters, zo 't gerucht de waarheid meld; 
En beiden stookers van het toomeloos geweld, 
Waardoor flus de Admiraal wierd aan het recht ontwrongen. 
Zy hebben Augulo tot deezen stap gedrongen: 
Dus zyn zy schuldig aan gekwetste Majesteit. 
Hun wanhoop geeft thans stof tot nieuwe oproerigheid. 
Gy zult door Mondragon hun stoutheid haast zien styven. 
Gy hebt geen keuze, indien gy meester wenscht te blyven. 
Het hoofd der Waalen, dat de Ryk, uws ondanks, hoed, 
Zal zorgen dat geen leed hen in deez' burg ontmoet'. 
Hy voert hier 't hoog gezag, en dwingt u-zelv' te duiken. 
Wanneer ze in Brussel zyn, kunt gy uw magt gebruiken. 

{==210==} {>>pagina-aanduiding<<}

Vertrek dan fluks van hier, en volg hen op het spoor. 
Dus stelt gy al de magt van Mondragon te loor. 
Hy nadert. Terg hem niet, en tracht den tyd te rekken. 



Tweede tooneel.

Requesens, Bovadilla, Mondragon.


Mondragon. 
'k Vind my verpligt om u een vreemd geval te ontdekken. 
De Ryk, wiens moed op ramp en voorspoed zegeviert, 
Verwerpt de gunst, die hem door u bewezen wierd; 
En zweert niet naar den Prins te zullen wederkeeren, 
Tenzy hy 't krygsverdrag van Middelburg ziet eeren. 




Requesens. 
't Is uw belang dit uur hem fier te wederstaan. 




Mondragon. 
Ik heb vergeefs gezocht zyn reên te keer te gaan. 
Hy staat gelyk een rots. En om my te overtuigen 
Dat hem noch dreiging noch gebeden zullen buigen, 
Is hy terug gekeerd in zyn gevangenis. 
Wat raad in deeze zaak? 




Requesens. 
Hy blyve daar hy is. 
Kan hem de vryheid min dan 't kerkerhol behaagen, 

{==211==} {>>pagina-aanduiding<<}

En vind hy meer vermaak in ketenen te draagen, 
Hy blyve in boeijen tot het sterflot die verbreek', 
En dank myn gunst dat ik me op hem niet strenger wreek'. 
Hy had den dood verdiend; en zo hy zich zag spaaren, 
Het was alleen om u te hoeden voor gevaaren. 




Mondragon. 
Ik onderzoek niet uit wat bron die weldaad sproot. 
Dan hoe dit zy, zyn daad, die myn gevaar vergroot, 
Dwingt my dat ik u verg' terstond ontslag te geeven 
Aan Nassauws Vrienden, waar ik borg voor ben gebleven. 




Requesens. 
Hoe! allen? denkt gy niet wat aan hun hechtenis 
In deeze omstandigheid voor ons gelegen is? 
Wat kan Oranje, van hun hulp beroofd, verrichten? 




Mondragon. 
Gy weet wat ik hem zwoer toen Middelburg moest zwichten. 
Geef nu bewys, Mynheer! dat gy my zoekt te hoên. 
Zo gy hen niet ontslaat zal ik myn' eed voldoen. 
Is Mondragon 't ontslag van Nassauws volk niet waardig, 
Dan is zyn dienst onnut; dan oordeelt gy 't rechtvaardig 
Dat hy zich naar zyn woord... 




Requesens. 
Gy zyt tot niets verpligt. 
Een afgedwongen eed heeft geen, of klein gewigt. 



{==212==} {>>pagina-aanduiding<<}



Mondragon. 
Wie zich bedienen moog' van dees verachte treeken, 
Ik acht hem eerloos die zyn woord van eer kan breeken. 
Tenzy gy wilt dat ik me in 's Prinssen handen stell', 
Geef my zyn Vrienden vry. Verkies. Gy zwygt. Vaar wel. 




Requesens. 
Vertoef, en laat voor 't minst my tyd van overweegen. 
Ik weet hoe veel ons aan uw krygsdeugd is gelegen; 
Doch 'k weet ook dat Oranje onfeilbaar vallen moet, 
Zo hy den bystand derft van deezen Vriendenstoet. 
De keus, waaröp gy dringt, moet billyk my bezwaaren; 
En, wat ik ook verkiez', 't zal nieuwe rampen baaren. 
Ik moet my nader op dit wigtig stuk beraên. 
Gy zult nog binnen 't uur myn jongst besluit verstaan. 




Mondragon. 
Weläan, Mynheer! doe my niet langer tyd verliezen. 
Neem spoedig uw besluit, of ik zal zelf verkiezen. 




Derde tooneel.

Requesens, Bovadilla.


Bovadilla. 
'k Heb 't u voorzegd. Gy ziet hoe verr' zyn stoutheid gaat. 




Requesens. 
Hier is geen redden aan; ik ben ten einde raad. 



{==213==} {>>pagina-aanduiding<<}



Bovadilla. 
Het nutst is onvoorziens hem zynen buit te ontjaagen. 
Hy zal, als hy dien mist, zich zediger gedraagen. 




Requesens. 
En zo hy zich uit wraak aan Nassauw overgaf? 




Bovadilla. 
Laat zyn gevangenis dan strekken tot zyn straf. 




Requesens. 
Hoe stil ik 't oorlogsvolk? Gy ziet hoe zy hem achten. 




Bovadilla. 
Men zegg' dat Mondragon niet af heeft willen wachten 
Wat gy besluiten zoud; en door zyn haastigheid, 
Zelfs tegen uwen dank, dien strik zich heeft gespreid; 
Dat gy ontwyfelbaar in 't eind, op zyn gebeden..... 




Requesens. 
Gaa; voer uw opzet uit; ik laat my overreeden; 
Doch zorg dat in de burg geen bloed vergoten word', 
En 't oorlogsvolk daardoor tot muitery gepord. 




Vierde tooneel.



Requesens. 
Indien ik slechts de Ryk naar Brussel kan doen voeren, 
Zal hy noch Marnix lang myn Landvoogdy beroeren. 
Ik zal, zo ras ik kan, van beiden my ontslaan, 

{==214==} {>>pagina-aanduiding<<}

En toonen dat myn magt den aandrang kan weêrstaan 
Van trotschen Mondragon en zyne afhangelingen. 
'k Zal, tegen hunnen dank, hen tot meer eerbied dwingen. 
Maar zal ik dus niet in Toledoos voetspoor treên? 
Wat wrocht zyn strengheid uit, dan wreevle afkeerigheên? 
Zal ik, tot nog bemind, door wreedheid my doen haaten? 
Ach! had ik geen gebied in dees beroerde Staaten! 
Rampzalige eerzucht! wat bewerkt gy me al elend! 
'k Heb, sints ik u voldeed, noch rust noch heil gekend. 




Vyfde tooneel.

Requesens, Elvire.


Elvire. 
Laat in dit oogenblik myn komste u niet mishaagen. 
Ik hoor dat ge uw besluit niet langer zult vertraagen. 
Ik wacht door dat besluit myn leven of myn' dood. 
Myn lot hangt af van 't lot van mynen Echtgenoot. 
Hy is gereed, zo ras ge uw oogmerk zult ontdekken, 
Indien 't hem niet voldoet, naar 's Prinssen heir te trekken, 
En zich te leevren aan des vyands woest geweld. 
Ach! keer dien ramp! Herdenk de diensten, die myn Held, 
In zo veel jaaren stryds, den Koning heeft bewezen. 
Denk hoe hy door zyn' moed alöm zich heeft doen vreezen. 

{==215==} {>>pagina-aanduiding<<}

Zal hy, die zo veel deed tot redding van den Staat, 
Het schuldloos offer zyn van loosverborgen haat? 
Laat u, in 's Hemels naam, door vleijers niet verblinden. 
Erken uw waar belang; win voor den Koning vrinden. 
Verbind al 't oorlogsvolk aan uwen dienst, Mynheer. 
Geef, om myn' Gaê te hoên, den Prins zyn dienaars weêr. 
Ach! is hy min te ontzien sints hy hen heeft verloren? 
Hy toont, in tegendeel, meer moeds dan ooit te vooren. 




Requesens. 
Mevrouw, uw voorspraak is by my van veel gewigt; 
Doch 't is gevaarlyk in dit hagchlyk tydgewricht 
Uw bede.... 




Zesde tooneel.

Requesens, Elvire, Mondragon.


Mondragon, 
tegen Requesens. 
Welk een' trek dacht my uw list te speelen? 
Durft gy besluiten myn' gevangen my te ontsteelen, 
En Margarete en Hooft in ketenen te slaan, 
In spyt van vry gelei? Wat spooreloos bestaan! 
Verbeeld ge u dat myn moed dit onrecht zal gedoogen? 




Elvire, 
ter zyde. 
Margrete en Hooft geboeid! Nu is myn hoop vervlogen. 



{==216==} {>>pagina-aanduiding<<}



Requesens. 
Denkt gy dat ik my voor uw' trots ontzetten zal? 
Ja; ik gaf last om hen te voeren uit deez' wal; 
En, is 't nog niet geschied, het zal terstond geschieden. 




Mondragon. 
Ik zal, ik zweer u zulks, hen d'uitgang wel verbieden. 




Requesens. 
Baldadige! Hoe nu! Stelt gy aan my de wet? 




Mondragon. 
De poort is op myn' last met oorlogsvolk bezet, 
En Bovadilla durft met al de hoftrauwanten 
Niet roekeloos bestaan zich tegen ons te kanten. 
De Ryk wenscht u te zien; ik heb hem zulks vergund. 




Requesens. 
Uw trotschheid... 




Mondragon. 
Zo gy 't op myn leven had gemunt, 
Waarom niet voor de vuist uw oogmerk my doen blyken? 
Ik pleeg hier geen geweld, en ben gereed te wyken. 
Maar zou ik, daar gy my door smaad op smaad verdrukt, 
Gedoogen dat de Ryk door list my wierde ontrukt? 
Geenszins. Zo gy hem eischt, zal ik hem overgeeven. 
Beslis ons lot; zeg of wy beiden moeten sneeven. 





{==217==} {>>pagina-aanduiding<<}

Zevende tooneel.

Requesens, Mondragon, Elvire, de Ryk, Margareta en Hooft, geboeid, Alfonzo, eenige Spaansche Bevelhebbers en Lyfwachten.


de Ryk, 
tegen Requesens. 
Het belge u niet dat ik vrymoedig reden vraag' 
Van een gedrag, waarvan ik billyk my beklaag. 
Myn droeve magen zyn in Gent om my gekomen: 
Zy hebben vrygeleide in Amsterdam genomen; 
En nu 't geweld op nieuw my uit den kerker rukt, 
Zie ik door trouwloosheid hen beiden ook verdrukt. 
Wat is door hen misdaan? Waartoe hen wreed gekluisterd? 
Waartoe door euveldaên uw eigen' roem verduisterd? 
Is 's Lands gerechtigheid niet snood genoeg verkort, 
Tenzy die telkens weêr op nieuw geschonden word'? 
Waant gy dat Amsterdam met onverschillige oogen 
Dit schendig kluistren van zyn burgers zal gedoogen? 
Gy krenkt het recht der Stad, tenzy gy hen ontslaat. 




Requesens. 
't Zyn ketters; ketters komt geen vrygelei te baat. 



{==218==} {>>pagina-aanduiding<<}



de Ryk. 
Wie gaf zo snood een wet? 




Requesens. 
Ze is door den Vorst gegeeven. 
Al wie een ketter is, of ketters dient, moet sneeven. 




de Ryk. 
Zeg dat de dwinglandy in dees gewesten woed. 
Geen Vorst, hoe groot van magt, heeft magt op 's volks gemoed. 
En uw betichting-zelf, hoe zwaar, is onbewezen. 
Gy hebt uit Amsterdam geen kettery te vreezen. 
Gy weet hoe trouw die Stad zich aan den Koning hecht: 
Maar ze is ook waakzaam voor haar handvest, wet en recht. 
Ik eisch, uit haaren naam, de vryheid van myn magen. 
Gy zult, geloof my, van hun hechtnis u beklaagen. 




Requesens. 
Verweert gy 't recht der Stad, gy, die uit haaren wal 
Als balling wierd verjaagd? 




de Ryk. 
Ik wyt dit ongeval 
Veel meer aan Alva dan aan Amstels Overheden. 
Hoe groot een ongelyk ik voormaals hebb' geleden, 
Het is een ramp, Mynheer, die my-alléén betreft, 
En die my van den pligt eens burgers niet ontheft. 
Ik zwoer der Stad myn trouw: 'k zal haar myn trouw bewaaren, 

{==219==} {>>pagina-aanduiding<<}

'k Zal van haar rechten my verdediger verklaaren, 
In weêrwil van den hoon my eertyds aangedaan, 
Zo lang myne oogen voor het zonlicht openstaan. 
Een edelmoedig hart zet aan zyn wraakzucht paalen, 
En zal zyn rampen nooit op 't Vaderland verhaalen. 




Agtste tooneel.

de Ryk, Margareta en Hooft, geboeid, Requesens, Mondragon, Elvire, Augulo, Alfonzo, Spaansche Bevelhebbers en Lyfwachten.


Augulo, 
tegen Requesens. 
'k Breng u met weêrzin eene onaangenaame maar'. 




Requesens. 
Spreek op. 




Augulo. 
Antwerpen is in 't uiterste gevaar. 




Requesens. 
Antwerpen! hoe! 




Augulo. 
Ik zal u alles openbaaren. 
Gy had de muitzucht by ons krygsvolk doen bedaaren, 
Door kleederen en geld hun drift tot staan gebragt; 
Zy, eindlyk muitens moede en door uw gunst verzacht, 

{==220==} {>>pagina-aanduiding<<}

Beslooten onderling zich prachtig op te sieren, 
En, Requesens ter eere, een plegtig feest te vieren. 
Men zong en sprong en juichte; en 't geld, hen toegedeeld, 
Wierd spooreloos verpronkt, of schandelyk verspeeld. 




Hooft, 
ter zyde. 
Ziedaar den Spaanschen aart. 




Augulo. 
Terwyl zy banketteeren, 
En vast met dronk op dronk u en den Koning eeren, 
Verschynt de Watergeus, bericht dat gy de vloot 
In 't oproer des soldaats daar u ter hulpe ontbood, 
En dat zy op de reê ten anker was gekomen. 
Straks hoort men 't dondren der kartouwen op de stroomen. 
Boisot zeilt driftig aan; en, door zyn komst verrast, 
Geraakt de Spaansche vloot aan allen kant in last. 




de Ryk, 
ter zyde. 
Geluk, myn Vaderland! ik zie u zegevieren. 




Augulo. 
Ons krygsvolk schaart terstond zich onder zyn banieren, 
Verlaat den disch en 't spel, en spoed zich naar den dyk, 
Hier tot aan de enkels, ginds ten kniën toe door 't slyk, 
Om de aangevochten vloot kloekmoedig te onderschraagen. 




Requesens, 
ter zyde. 
Gevloekte Watergeus! dit zyn uw snoode laagen. 

{==221==} {>>pagina-aanduiding<<}

Tegen Augulo. 
Hoe liep dit af? 




Augulo. 
Helaas! ons krygsvolk kwam te spaê. 
De vloot was reeds ten prooie aan 's vyands ongenaê. 
Men zag, met bittre smart, een deel der schepen branden; 
Een deel ten gronde gaan en eenige andren stranden. 
Het oorlogsschip, waaröp zich Haamsteê had gescheept, 
Wierd, overwonnen, door de muiters nagesleept; 
Terwyl hun overmoed ons krygsvolk juichend hoonde, 
Hen Spanjes Admiraal in ketenen vertoonde, 
En scheepsvolk en soldaat verdronk in 't zwalpend nat. 
De vloot is overheerd; nu dreigen zy de stad. 
De Schelde is overdekt met dobberende lyken, 
En 't moedloos oorlogsvolk dreigt uit den wal te wyken. 




Requesens, 
ter zyde. 
Antwerpen in gevaar! best spoede ik derwaart heen. 
Tegen Augulo. 
Hoe! zou des Konings volk zo snood den roem vertreên 
Welëer verworven door heldhaftige oorlogsdaaden? 
Dit kan niet zyn. Neen. 't Zal zyn glori niet verraaden. 
't Is de eerste schrik. Ik gaa hen sterken. Volg me op 't spoor. 
Bewys uw Vorst uw trouw. 
Tegen Mondragon. 
En gy, wat hebt gy vóór? 



{==222==} {>>pagina-aanduiding<<}



Mondragon. 
Zo ik de vryheid der gevangnen kan verwerven, 
Troost ik me in 's Konings dienst te leeven en te sterven. 
Doch zo myn woord van eer hen niet verlossen kan, 
Zie ik my-zelven aan als een' gevangen man, 
En spoei my naar den Prins. 




Elvire. 
ô Hemel! welk een smarte! 




Requesens. 
Zyt gy de krygsman, die zo veel gevaaren tartte, 
Die op uw diensten roemde, en voor den Koning streed? 
Lafhartige!.. 




Mondragon. 
Myn dienst was averechts besteed. 
Ik lagch om uwen hoon en zal my zo gedraagen 
Dat Nederland eerlang van Mondragon zal waagen. 
Tegen de Hoplieden. 
Wien zult gy volgen? 
Zy schaaren zich allen by Mondragon.


Tegen Requesens. 
Zie hoe verr' gy 't hebt gebragt. 




Requesens, 
ter zyde. 
ô Bovadilla! had myn ziel uw' raad veracht! 
Nu houd ge u schandlyk schuil, en laat me in 't onheil steeken. 

{==223==} {>>pagina-aanduiding<<}

Tegen Mondragon. 
Ondankbre! ik zal op 't strengst van uw gedrag my wreeken. 
Ik heb den grond van uw gedachten niet gepeild. 
Nu 't schip van staat zo snood door 't bootsvolk word verzeild, 
Verlaat ik 't slingrend roer, en geef het all' verloren. 
Een ander moog' voortaan hier 's Konings zetel schooren. 




Mondragon, 
hem wederhoudende. 
Gy zult van hier niet gaan... 




Requesens. 
Vermeetle! vangt gy my? 
Achtte ik u ooit bekwaam tot dees verradery? 
Moet zelfs de Landvoogd van uw' Vorst het offer strekken 
Van uw' verwaanden trots? 




Mondragon. 
ô Neen. Gy kunt vertrekken 
Zo ras gy op myn' eisch my duidlyk hebt gemeld, 
Of gy des Prinsen volk om my in vryheid stelt, 
Of dat gy onzen dienst voor eeuwig wilt verliezen. 




Requesens. 
Ik zal, ik zweer het u, noch 't een noch 't ander kiezen. 




de Ryk. 
Bedaart. Gy beiden voert de hevigheid te hoog; 
Verliest uw waar belang door gramschap uit het oog, 
En zult niets vordren door dit driftige krakeelen. 

{==224==} {>>pagina-aanduiding<<}

Staat aan uw' vyand toe uw vriendschapsbreuk te heelen. 




Requesens. 
Hoe nu! 




de Ryk, 
tegen Requesens. 
Geef my gehoor. Gy waagt op deezen dag 
Door eigenzinnigheid te ligt uw hoog gezag. 
Eens anders invloed doet uw ziel tot onrecht neigen. 
Toledoos dolle woede is Requesens niet eigen. 
'k Heb, in uw' weêrwil-zelv', in uw gedrag bespeurd 
Dat gy den rampspoed van een' eerlyk' man betreurt. 
Indien de deerenis geen vat had op uw zinnen, 
Gy had my nooit gezocht tot 's Konings dienst te winnen. 
Geweld brengt wraakzucht voort, maar goedheid wint elks hart. 
Waarom dan Mondragon door hevigheid gesart? 
Hy is uw achting waard', en was die minder waardig 
Zo hy zyne eeden schond. Behandel hem rechtvaardig. 
Laat ik het middel zyn waardoor ge u weêr verëend. 




Mondragon, 
tegen Requesens. 
Zo 't vyftal dat ik eisch de vryheid word verleend, 
Ben ik gereed op nieuw u mynen dienst te bieden. 




Requesens, 
tegen de Ryk. 
Gy zoekt langs deezen weg uw ongeval te ontvlieden. 
't Vermomde zelfbelang vertoont zich in uw reên. 



{==225==} {>>pagina-aanduiding<<}



de Ryk. 
'k Dacht niet aan myn belang, ik dacht aan 't uwe-alléén. 
Of wy gevangen zyn, en of wy wederkeeren, 
De schoone vryheid zal onfeilbaar triomfeeren. 
Geen Nederlander, welk geloof hy ook belyd', 
Die niet aan haar behoud zyn goed en leven wyd. 
De Hemel zal den moed der Batavieren sterken, 
En 't spooreloos geweld, dat hen verdrukt, beperken. 
Ziet gy de wondren niet, die zyn geduchte hand 
Verricht tot redding van ons dierbaar Vaderland? 
Schoon Nassauws heir bezweek, schoon wy gevangen lagen, 
Schoon alles hooploos scheen, nog wierd uw vloot geslagen. 
Zo dit geschied terwyl gy voor elkandren stryd, 
Hoe zal het gaan als gy niet meer verëenigd zyt? 
Geef my geloof en tracht uw' eigen ramp te wenden. 
Pers Mondragon niet meer zyn woord van eer te schenden. 
Ontboei myn Vrienden, en houd my in hechtenis. 




Requesens. 
Gy bied dit uur my meer dan u geoorloofd is. 




de Ryk. 
Gy dwaalt. Laat u door my, is 't mooglyk, overreeden. 
Myn aanbod weert uw schande, en stuit onbillykheden. 
Elk stervling heeft zyn recht; doch 't recht der maatschappy 
Vereischt onze eerste zorg, als 't hoogste van waardy. 

{==226==} {>>pagina-aanduiding<<}

Myn dierbaar Vaderland ligt niets aan my gelegen 
Als 't helden wederziet die verr' my overweegen: 
En uw gezag verliest geheel en al zyn kracht 
Als ge u beroofd vind van de steunsels uwer magt. 
Wat kunt gy winnen door 't verliezen uwer Vrienden? 
Moet ik u melden wat uwe Edelen verdienden? 
Gy zyt verschuldigd hen te loonen voor hunn' moed. 
Wy, door hunn' dwang gehoond, wy dingen naar hun bloed. 
Elk onzer volgt zyn' pligt, en heeft byzondre rechten. 
Betaamlykheid, geen dwang, moet elks geschil beslechten. 
Dus is de Koning-zelf van 't rechte spoor gedwaald, 
Als hy den onderdaan, die schot en lot betaalt, 
Tot wisling van geloof door wapens tracht te dwingen, 
En inbreekt op het recht van vrye stervelingen. 
Dan ach! gy hebt zyn hart noch opzet in uw hand. 
Dit pleit hangt tusschen hem en 't lieve Vaderland. 
Doch schoon gy magtloos zyt ons ongeval te weeren, 
Toon echter dat gy weet hoe hy ons moest regeeren. 
Wenscht gy naar vreê, bewys die zucht door uw gedrag. 
Houd my in hechtenis tot steun van uw gezag. 
Laat Hooft, op myn verzoek, zich by den Prins vervoegen, 
En smeeken dat zyn gunst om my zich will' vernoegen 
Met tweepaar Helden, elk meer waardig dan de Ryk. 
Ontslaa Margrete en hem; geef van uw deugd ons blyk. 



{==227==} {>>pagina-aanduiding<<}



Margareta, 
tegen de Ryk. 
Neen, ik verlaat u niet, hoe zich uw lot moog' wenden. 
Tegen Requesens. 
Vergun me in kluisters met myn' Gaê myn dagen te enden. 




Mondragon, 
de Ryk embelzende. 
Grootmoedige de Ryk! gy zyt een' scepter waard'. 




Augulo. 
Gelukkig Amsterdam, dat zulke Helden baart! 




Requesens, 
ter zyde. 
Hoe redde ik best my-zelv'? ... Zal ik den haat van allen? .. 
Neen beter dat ik zwichte, eer zy me aan 't Hof doen vallen. 
Tegen de Ryk. 
't Is billyk dat ik door uw loflyk voorbeeld leer'. 
Tegen Mondragon. 
Ik deed u ongelyk. Geef my uw vriendschap weêr. 
Mondragon kust hem de hand.


Tegen de Ryk. 
En gy, die, midden in de zwaarste tegenspoeden, 
Hem, die uw leven dreigt, voor onheil tracht te hoeden, 
Grootmoedige! 
Hy ontboeit hem, en geeft Mondragon een' wenk om Margareta en Hooft te ontboeijen. 
Verwerf een billyk loon van my. 
Ik geef, om Mondragon, u en uw Vrienden vry. 

{==228==} {>>pagina-aanduiding<<}

Keer naar uw Vaderland met hen en met uw magen. 
Gy dwingt uw' vyand-zelv' u achting toe te draagen. 




de Ryk. 
Gy toont door deeze daad dat gy in 't hoog bewint 
De billykheid erkent en 't heilig recht bemint. 
Wy zullen Phlips als u de billykheid doen eeren, 
Of tot den laatsten man 's Lands heilig recht verweeren. 




Hooft. 
Onkreukbre Heldenmoed, op trouw en deugd gevest, 
Bescherme, eeuw uit eeuw in, het Nederlandsch gewest! 


EINDE.




{==229==} {>>pagina-aanduiding<<}

Monzongo, of de koningklyke slaaf.


Treurspel.


Door Nicolaas Simon van Winter.


{==230==} {>>pagina-aanduiding<<}


{==t.o. 230==} {>>pagina-aanduiding<<}


{== afbeelding 
	
...........Wreedäart, die de onnoozelheid verdrukt! Lig daar.......................................


IVde Bedr. IVde Toon.
==} {>>afbeelding<<}
    


{==t.o. 231==} {>>pagina-aanduiding<<}



{==231==} {>>pagina-aanduiding<<}

Voorbericht.

Toen in den jaare 1763 de Colonie de Berbice door de slaaven was afgeloopen, en de verbaazende straffen daaröver geoefend waren, vond ik de gevoelens van sommigen myner Landgenooten, en zelfs van eenigen der kundigsten onder hen, zeer verschillende van de myne. Ik poogde hen de onbetaamlykheid der slavernye onder het oog te brengen; hen de stem der menschlykheid, en het recht der eenvoudige natuur te doen hooren, en hun medelyden op te wekken. Uit deeze pooging is het dichtstukje of Treurspel, Monzongo, of de Koningklyke Slaaf, geboren. Ik heb in den kring myner bekenden daarvan eene aangenaame uitwerking van overtuiging gezien; en schoon de gesteldheid der waereld voor als nog geen hoop geeft dat onder het menschdom onderdrukking en slaverny geheel zullen ophouden, zien wy echter dat de stem der menschlykheid hier en daar kracht krygt, hebbende in den voorleden jaare 1773, de Koning van Portugal, tot zyn' eeuwigen roem, de kinderen der staaven vry verklaard. Voor my, het zal my troost genoeg zyn, indien myn dichterlyke arbeid gelegenheid mogt geeven om het lot van eenige, of zelfs van één' ongelukkigen te verzachten.




{==232==} {>>pagina-aanduiding<<}

Vertooners.


Monzongo, Koning van Verragua, en Slaaf van Ferdinand Cortes, onder den naam van Zambiza.

Melinde, Kleindochter van den Koning van Zempaola, en Gemalinne van Monzongo.

Semire, Prinses van Hispanjola, Echtgenoote van Zambiza, en Slavinne van Catharina de Xuares.

Ferdinand Cortes, Spaansch Opperbevelhebber.

Catharina de Xuares, Gemalinne van Ferdinand Cortes.

Pedro de Alvarado, Spaansch Onderbevelhebber.

Quantimoc, Slaaf van Ferdinand Cortes, en Vriend van Zambiza.

Alonzo, Hoofdman der Spaansche Lyfwachten.

Twee Kinderen van Zambiza en Semire.

Spaansche Lyfwachten.

Gewapende Spanjaarden van de Alvarado.



Het TOONEEL is te VERA CRUX; het eerste, tweede en vierde Bedryf in een bosch; het derde en vyfde Bedryf in een vertrek van het Kasteel.






{==233==} {>>pagina-aanduiding<<}

Monzongo, of de koningklyke slaaf.


Treurspel.


Eerste bedryf.

Eerste tooneel.



Zambiza, 
alleen. 
In slaaven gewaad, draagende een pak goud onder den arm, het welk hy nederlegt. 
ô Blinkend slyk, besproeid met zo veel zweet en traanen! 
Vloekwaardig voorwerp van de drift der Castiljaanen, 
Verachtlyk goud! lig daar. Wat leed hebt ge ons verwekt 
Nadat deeze oorden door die snooden zyn ontdekt! 
't Is eindlyk hen gelukt dees waereld te overheeren. 
Amerika! gy moet thans andre meesters eeren: 
Wat zeg ik! meesters? neen, 't zyn monsters. Ach! het zyn 
De snoodste beulen, die, door de uitgezochtste pyn, 

{==234==} {>>pagina-aanduiding<<}

Uw dappre Koningen naar 't vorstlyk leven dingen; 
Uw vrygeboren volk, aan hun mishandelingen 
Ten prooije, in ketens slaan; om goud, hun eenigst goed, 
Te delven uit den grond. Beklaagenswaarde stoet, 
'k Heb u ten grooten deele al zwoegende om zien komen, 
Door dampen stikken, door het water overstroomen, 
Door myngang en gewelf elendig overstort. 
Rampspoedigen! gy zaagt uw deerlyk leed verkort; 
By 't eind uws levens mogt gy 't eind uws lydens vinden; 
Maar waar is 't einde van de rampen uwer vrinden? 
Waar 't einde van myn' ramp? Ben ik het, die welëer 
In 't groot Verragua gebood als Opperheer? 
Wat lotverwisseling! Ik heb dan in myn staaten 
Dees vreemdelingen, dees verraaders toegelaaten 
Om van den troon als slaaf... Wat is myn onheil groot! .. 
Waarom, myn Kroost! waarom, ô dierbaarste Echtgenoot'! 
Verloor ik niet, toen ik u derven moest, het leven! 
'k Heb vruchtloos dan getracht de wraak zyn' eisch te geeven, 
En dertig Koningen vergeefs ten stryd gevoerd! 
Zy sneuvelden; en ik, door geen gevaar ontroerd, 
Ik zag my, onbekend, in yzren kluisters wringen. 
Wat lot stond ik ten doel, wat wreede folteringen, 
ô Dwingelanden! wierd Monzongo u bekend! 
Maar ach! wat baat het dat ik zuchte om myne elend? 

{==235==} {>>pagina-aanduiding<<}

Gelukkig, niemand kent me; en zelfs de braave Gade, 
My opgedrongen, en wier deugd in de ongenade 
Van myn rampzaligheên my nog tot troost verstrekt, 
Heeft nooit myn' naam of rang of lotgeval ontdekt. 
Zy komt. 



Tweede tooneel.

Zambiza, Semire.


Semire. 
Myn Echtgenoot! ik mag u dan begroeten. 
Hoe heeft myn hart verlangd naar dat gewenscht ontmoeten! 
Maar ach! wat baat me een heil dat ik zo duur betaal? 
'k Zie u, myn Wederhelft! veelligt de laatstemaal. 




Zambiza. 
Wat zegt ge? ik vleide my dat u myn komst zou streelen; 
Dat my Semire in 't leed haar' troost zou mededeelen; 
Maar gy omärmt my met de traanen in 't gezicht. 
Wat heeft de wreedheid in myn afzyn uitgericht? 
Ik bid, verklaar u. 




Semire. 
'k Wist dat thans, na vierpaar weeken, 
De tyd uws arbeids in de mynen was verstreken. 
'k Hoopte op uw wederkomst. 't Verlangen niet alleen 

{==236==} {>>pagina-aanduiding<<}

Dreef, daar de dag reeds daalt, my angstig boschwaarts heen. 
Ik wenschte, eer 't wreed geweld my al myn' troost doet derven, 
Met u te schreijen, en voor uw gezicht te sterven. 




Zambiza. 
Hoe dus wanhoopig? 




Semire. 
'k Zal u alles doen verstaan. 
Door Sempaolaas Vorst wierd aan den Costiljaan 
By 't vreêverdrag vergund een vesting hier te bouwen. 
Gy zult dat vreemd gesticht byna voltooid aanschouwen, 
En Cortes, op den val van Mexico bedacht, 
Is thans gereed, versterkt door Sempaolaas magt, 
Om door 't nabuurig Ryk der stoute Tlaskalaanen 
Zyn onbepaald gezag een bloedig spoor te baanen. 
Dit wierd door myn Meestresse in stilte my gemeld. 
Zy, die haar' Echtgenoot alöm getrouw verzelt, 
Wil dat ik volgen zal met onze Huwlykspanden, 
En Alvarado krygt hier 't hoog gebied in handen. 
'k Heb, myn Zambiza, 'k heb reeds alles onderstaan 
By Catharine om my van deezen togt te ontslaan; 
Ik smeekte dat men my van u niet wilde scheiên; 
Maar ach! men noemt dit gunst en keert zich aan geen schreijen. 
Uw Meester, haar Gemaal, wien ge eertyds in den nood 
Met eigen lyfsgevaar een' trouwen bystand bood, 

{==237==} {>>pagina-aanduiding<<}

Kent uw beleid eo moed, en wil u in dees staaten, 
Ten dienst van 't nieuw gezag, by Alvarado laaten. 




Zambiza. 
Zou ik, beroofd van u en van ons dierbaar Kroost, 
Een slaaf zyn van dien wreede? 




Semire. 
Ons blyft noch hoop noch troost. 
De ontmenschte zal den last uws arbeids wreed verzwaaren, 
En u doodschuldig op het minst verzuim verklaaren. 
Hy keurt het leven van zyn honden, van een paard, 
Veel meer dan 't uwe, dan ons - aller leven waard'; 
Zyn wreedheid zal gewis u jammerlyk doen sneeven. 
ô Cortes! moet uw gunst ons beider heil weêrstreeven! 
Die gunst werkt ons bederf. Zambiza, uw verdriet 
Is 't myne, en zonder u behaagt my 't leven niet. 




Zambiza. 
Dit zyn gevolgen der gevloekte slavernye. 
Zo 't waar is, Cortes, dat de waereldheerschappye 
Een Wezen toebehoort 't geen slaaf en dwingeland 
Het leven schonk, zyn wy gewrochten van zyn hand. 
Mag dan de Castiljaan dit deel der waereld stooren? 
Helaas! waarom zyn wy, zo vry als hy geboren, 
Zyn slaaven? Woedend Spanje! Ontmenschten! zouden wy 
U immer domplen in gevloekte slaverny? 



{==238==} {>>pagina-aanduiding<<}



Semire. 
Wie kan de reden van ons ongeval doorgronden? 
Hun trotsheid waan' dat zich de Hemel heeft verbonden 
Tot staaving van hun goud- en bloeddorst. Neen, ô neen. 
De Hemel moord ons niet, 't is hun geweld-alléén. 




Zambiza. 
Ach! hun geweld rooft dan myn Gade en Kindren tevens! 
Men heeft my dan aan u, ô dierbre Troost myns levens! 
Doen huwen, om, als ik uw waarde kende, ons weêr 
Vanéén te scheuren? 




Semire. 
Ach! myn Hartvriend! 'k sterf veelëer. 




Zambiza. 
Leef voor ons dierbaar Kroost! 




Semire. 
ô Deerniswaarde Spruiten! 
Gy zult haast wezen zyn, tenzy men mogt besluiten, 
Vermurwd door myn gebeên en met ons lot begaan.... 




Zambiza. 
Wie kan uw smeeken, wie uw traanen wederstaan? 
Beweegen die hen met om naar uw beê te hooren, 
Dan hebben ze al 't gevoel van 't menschlyk hart verloren. 




Semire. 
Ons teder hart deelt in eens anders zielverdriet, 

{==239==} {>>pagina-aanduiding<<}

Maar 't Spaansche vloekrot kent het mededoogen niet; 
Zelfs Cortes en zyn Gaê, schoon ze in ons onheil deelen, 
Doen 't zwichten, naar belang en staatzucht zulks beveelen. 




Zambiza. 
Is Cortes, trouw verknocht aan zyne Halsvriendin, 
Zo wreed van hart dat hy den band der huwlyksmin 
Vanéén durft ryten; ach! wat staat ons dan te vreezen? 
Zal Alvarado niet onëindig wreeder weezen? 
Zyn vrekke goudzucht trapt onnoozlen op het hart; 
Maar dat de ontmenschte beev' zo hy hun wanhoop sart! 




Semire. 
Zambiza, dat de smart u niet te sterk beroere; 
Dat wanhoop, te onbedacht, u niet tot wraak vervoere, 
Hier in een vreemd gewest! Men bood u ligt de hand 
Waart ge in Verragua. Waart ge in uw Vaderland, 
In ieder landzaat zoud ge een' vriend, een' wreeker vinden; 
Hier, vreemdeling en slaaf, wat wilt ge u onderwinden? 




Zambiza. 
'k Ben ligt zo onbekend in Sempaola niet. 
Ontmoete ik slechts een' vriend aan wien ik ons verdriet 
Ontdekken dorst, op wien myn ziel zich dorst vertrouwen, 
Wie weet wat uitkomst dit geluk ons deed aanschouwen! 




Semire. 
Slechts weinig tyds geleên kwam by den Castiljaan, 

{==240==} {>>pagina-aanduiding<<}

Van Sempaolaas Vorst een stoet van Maagden aan, 
Veelligt om 't vreêverbond te grooter kracht te geeven. 
Een deezer Maagden word, als meer in rang verheven, 
Door de andren hoog gevierd. Haar houding toont haar' staat. 
Ze is schoon; maar altoos heeft ze iets droevigs op 't gelaat. 
Dit word in haar naar 't schynt uit eenig leed geboren. 
Beminnelyker Maagd kwam nimmer my te vooren. 
Zy draagt my vriendschap toe; en smeekte my, zo dra 
Ze uit myn bericht vernam dat ge in Verragua 
Geboren wierd, om u by uwe komst te spreeken. 




Zambiza. 
Men poog', zo veel men kan, die vriendschap aan te kweeken. 
Maar wierd de Castiljaan ons onderhoud gewaar, 
Dan raakten we allen in het uiterste gevaar. 
Doch heeft zy moeds genoeg, Semire, om, op uw schreden, 
Deez' nacht, als alles rust, hier in dit bosch te treeden, 
Dan zal ik, als zy my haar oogmerk heeft ontvouwd, 
Besluiten of ook 't myne aan haar kan zyn betrouwd. 




Semire. 
Haar zal, op myn bericht, hiertoe geen moed ontbreeken, 
Dewyl zy iemand uit dat landschap wenscht te spreeken. 
Myne achting voor uw deugd bekoort haar heusch gemoed, 
Zodat ze alreeds voor u een billyke achting voed. 
Maar ach! waag niet te veel door roekloosheid gedreven; 

{==241==} {>>pagina-aanduiding<<}

Myn leven en myn rust hangt aan uw rust en leven. 




Zambiza. 
Ons scheiden! .. Wreedaarts! rukt ge een' man van zyne vrouw, 
Een' vader van zyn kroost? 
Ter zyde. 
Helaas men breekt myn trouw 
Ten tweedenmaale! 




Semire. 
Ach! tracht uw gramschap in te toomen! 
'k Zie Cortes, Catharine en Alvarado komen. 
Bied hen het goud en keer, opdat ik u verkwikk', 
Naar onze hut. 




Zambiza, 
haar omhelzende. 
Vaar wel! slechts voor een oogenblik. 
Hy neemt het goud op. 
ô Goud! kost gy voor 't minst my zo veel heils bereiden, 
Dat ik van myn Semire en Kroost niet wierd gescheiden! 




Derde tooneel.

Zambiza, Ferdinand Cortes, Catharina de Xuares, Pedro de Alvarado. Alonzo en Lyfwachten in 't verschiet.


Zambiza, 
Cortes het goud geknield aanbiedende. 
Ik kom op uw bevel hier uit de mynen weêr. 
't Geluk begunstigde ons. Ontfang deez' schat, Mynheer! 

{==242==} {>>pagina-aanduiding<<}

Die my ons opperhoofd beval u op te draagen. 




Cortes. 
Geevende aan Alonzo een teeken om het goud aan te nemen. 
Breng 't goud in myn vertrek. 
Tegen Zambiza. 
Uw vlyt kan my behaagen. 
Rys op. Neem rust. Verwacht dat ik in 't kort u toon', 
Misschien op morgen zelfs, hoe ik de trouw beloon. 




Vierde tooneel.

Cortes, Catharina, Alvarado. Alonzo en Lyfwachten in 't verschiet.


Cortes. 
Ik wil, dit oogenblik des volks gezicht ontweken, 
U van ons staatsbelang hier openhartig spreeken. 
De Raad stemt in myn' eisch, en schenkt u 't hoog bewint 
Na myn vertrek. Ik deel in uw geluk, myn Vrind! 
De togt naar Mexico is vast by my besloten. 
Des trek ik met ons heir en dat der bondgenooten, 
Het eerst naar Tlascala; die trotsche natie bukk' 
Eerlang voor ons gezag; en buigt zy onder 't juk, 
Dan zwicht haast Mexico, of zal om vrede smeeken. 
Uw dapperheid is ons in stryd op stryd gebleken; 
Ik ken uw trouw' en stel dees nieuwgebouwde vest, 

{==243==} {>>pagina-aanduiding<<}

Den sterken sleutel van dit ryke wingewest, 
Met krygsbehoefte en volk en voorraad u in handen. 
Voer in myn afzyn 't hoog gebied in deeze landen, 
En toon door uw bestier, dat gy, als Cortes vriend, 
Dees gunst, zyne achting, en deez' trap van eer verdient. 




Alvarado. 
Mynheer, hoe zal ik ooit dit gunstbewys vergelden! 




Cortes. 
Toon, door een wys bestier, dat ik, uit al myn helden, 
Met recht u koos tot dit gewigtig landgebied. 
Maar 'k weet, gy kent den aart van deeze volken niet 
Zo wel als ik, myn Vriend, die byna twalef jaaren 
Dees waereld heb doorkruist met myne waterschaaren. 
'k Heb Hispanjolaas kust en Cubaas huilend strand 
Betreên, en 't heilig kruis by Spanjes vaan geplant 
Hier in dit ryk gewest, in Sempaolaas Staaten. 
Hoor dan naar mynen raad. Doe nooit deeze onderzaaten 
Te klaar bemerken hoe volstrekt gy hen verheert. 
Gy zult hen, trouw van aart, zien doen wat gy begeert 
Zo gy hen met beleid en goedheid weet te winnen. 
Breng u, op mynen raad, breng altoos u te binnen 
Dat ze, op onze aankomst in hun ryke heerschappy, 
Zich vreedzaam boogen voor de Spaansche Monarchy; 
En dat, indien zy ons hunn' onderstand doen derven, 

{==244==} {>>pagina-aanduiding<<}

Ik nooit op Mexico de zege kan verwerven. 
Hou 't krygsvolk streng in toom, bepaal hunn' euvelmoed; 
En Sempaola zal, terwyl het lyf en goed 
Opöffert in uw' dienst, u 's vyands roof vergunnen. 
Kwets hun vertrouwen niet, niets zou het heelen kunnen. 
Onttrek hun zielen aan de snoode afgodery 
Door overtuiging, niet door schrik en dwinglandy. 




Alvarado. 
't Voegt my uw' raad zo wel als uw bevelen te eeren. 
Maar al de slaaven... 




Cortes. 
Schik hunn' dienst naar uw begeeren. 
Denk echter dat het lot hen nederstortte in druk; 
Denk dat zy menschen zyn: verzacht hun ongeluk. 
Laat Spanjes naam geen' schrik voor deeze waereld strekken. 
Zambiza, die... 




Catharina. 
Mynheer! gun hem met ons te trekken! 
'k Heb aan Semire, die reeds troostloos is van rouw, 
Beloofd dat ik by u zyn voorspraak weezen zou. 




Cortes. 
Die voorspraak heeft van my reeds meer voor haar verkregen 
Dan zy vermoedde; ik ben Zambiza toegenegen. 



{==245==} {>>pagina-aanduiding<<}



Alvarado, 
ter zyde. 
Een' slaaf genegen zyn! 




Cortes. 
Dewyl ik 't levenslicht 
Alleen aan zyne trouw en bystand ben verpligt; 
Die bragten my op 't strand, behouden uit de baaren, 
Al dobbrende op een plank, na duizend doodsgevaaren. 
Tegen Alvarado. 
Ik wil hem van den last des arbeids voorts ontslaan. 
Beveel het opzicht van de mynen hem vry aan: 
Dit zal voor altoos hem op 't hoogst aan u verpligten. 
Gy zult dan in uw' dienst hem voor geen' dood zien zwichten; 
En myne Gemalin bewaart ons, in zyn vrouw 
En kinders, 't onderpand van zyne onkreukbre trouw. 




Catharina. 
Mynheer, hy zal gewis uw gunst naar eisch beseffen. 
Gy loont zyn trouw door van den arbeid hem te ontheffen; 
Maar tevens doemt gy hem om hier te blyven. Ach! 
Dees scheiding stort Semire in troosteloos geklag. 




Cortes. 
Hoe 't zyn moog', ons belang, Zambizaas kundigheden, 
Ja alles moet tot dit besluit ons overreeden. 
Men vleij' haar dat zy hem haast weêr aanschouwen zal. 

{==246==} {>>pagina-aanduiding<<}

Tegen Alvarado. 
Betoon hem uwe gunst; verzacht zyn ongeval. 
Myn hart, dat hem waardeert, is met zyn smart bewogen. 
Zyn tegenspoed verdient dit blyk van mededoogen. 
Tegen Catharina. 
Laat ons den maagdenstoet van Sempaola zien, 
Vooräl de Ryksprinses. Myn Catharine, indien 
Wy haar besluiten doen om met ons op te trekken, 
Dan zal dees schoone rei ons 't zekerst pand verstrekken 
Van 's landzaats hulp en trouw. Verzel my. 




Vyfde tooneel.

Terwyl Cortes en Catharina vertrekken, wenkt Alvarado een van de Lyfwachten, en luistert hem iets in, die daaröp aan een' andren kant binnen gaat, terwyl Alonzo en de overigen Cortes van verre volgen.


Alvarado. 
Hoe! zyn hart 
Waardeert hen, en neemt deel in zyner slaaven smart! 
Zou ik hun ongeval verzachten; ik hen loonen 
Uit mededoogen, en aan slaaven vriendschap toonen? 
Neen, dat Zambiza eerst door vlyt myn gunst verdien', 
My door zyn diensten dwing' om op hem neêr te zien. 

{==247==} {>>pagina-aanduiding<<}

Men veinze en spreek' dien slaaf. Ik heb hem hier ontboden. 
Maar, Cortes! waant gy dat uw raad my is van nooden? 
Sproot die uit vriendschap, of uit staats- en zelfbelang? 
Bedoelt gy myn geluk, of hoed ge uw' ondergang? 
Tracht vry d'Amerikaan te winnen door uw goedheid; 
Doch zie welhaast zyn trouw verkeeren in verwoedheid. 
Dat hy u op uw' togt naar Tlascala eerlang 
Verlaate; myn beleid bewerke uw' ondergang. 
Dat dan dit wingewest zich voor myn wet verneêre; 
America in my voortaan zyn' meester eere. 
Bevordren wy zyn' togt. 't Vertrouwen dat hy steeds 
Aan my betoond heeft.... maar, Zambiza nadert reeds. 




Zesde tooneel.

Zo als Zambiza genoegzaam genaderd is om te kunnen hooren, geeft Alvarado hem met de hand een teeken om niet nader te treeden.
Alvarado, Zambiza.


Alvarado. 
De Landvoogd Cortes, die u stelde in myne handen, 
Vertrekt ligt morgen naar de Tlascalaasche landen; 
'k Beveel u 't opzicht van de mynen. Toon altyd 
Dat gy de gunsten van uw' meester waardig zyt. 


Hy wil vertrekken.

{==248==} {>>pagina-aanduiding<<}



Zambiza, 
ter zyde. 
Welk een trotsheid! 
Hy snyd hem den weg af. 
Heb de goedheid my te hooren. 




Alvarado. 
Spreek op. 




Zambiza. 
Laat myn verzoek, Mynheer, u niet verstooren. 
Ontslaa my van die post, kan 't zyn. Gun my den troost 
Dat ik myn Gaê niet derve en myn onnoozel Kroost. 




Alvarado, 
ter zyde. 
Uw lafheid, Cortes, doet deez' slaaf 't ontzach verliezen. 
Tegen Zambiza. 
My dunkt gy durft uw' staat naar eigen zin verkiezen. 




Zambiza. 
Helaas! myn ongeluk, dat my in slaverny 
Zo wreed gedompeld heeft, laat my die keus niet vry. 




Alvarado, 
ter zyde. 
Men veinze, en zie hoe verr' zyn trotsheid hem zal voeren. 




Zambiza. 
Verbeeld u, zo uw hart door teêrheid is te ontroeren, 
Een' man, een' vader, die zyn vrouw en kindren mint, 
Op 't oogenblik dat hy den band, die hen verbind, 
Vanéén ziet rukken, en misschien voor eeuwig slaaken. 



{==249==} {>>pagina-aanduiding<<}



Alvarado, 
trotsch. 
Het voegt wel aan een' slaaf hiervan gewag te maaken. 




Zambiza, 
moedig. 
Uw volk bragt door geweld my tot deez' laagen stand; 
'k Was vry, en had voorheen zelfs aanzien in myn land. 
Maar altoos doet natuur, al word men slaaf geboren, 
De stem van huwlykstrouw en kindermin ons hooren; 
Die spreekt in 't braaf gemoed. Zie Cortes en zyn Gaê. 




Alvarado, 
schimpende. 
Gy stelt u moogelyk met hen gelyk? 




Zambiza. 
ô Ja; 
In dees betrekking. Schoon ik zucht in slavernye, 
Hy is een mensch, en ik ben 't ook. Geen heerschappye 
Of dienstbaarheid verdelgt ooit de inspraak van 't gemoed. 
Natuur, die deeze stem elk' stervling hooren doet, 
Maakt ieder pand ons waard aan 't welk ze ons heeft verbonden. 
Waart ge in myn' staat, gy had dees waarheid ondervonden. 




Alvarado. 
Gelykt ge my by u! verachte slaaf! durft gy...? 




Zambiza. 
Bedaar. Misbruik geen magt, die gy door dwinglandy, 
Door 't wisselvallig lot der waereld hebt verkregen; 
En spoor, door trotsheid op uw' grootschen oorlogszegen, 

{==250==} {>>pagina-aanduiding<<}

Geen ongelukkigen tot felle wanhoop aan. 




Alvarado. 
Gy durft dan eene gunst, die ik u schonk, versmaên? 




Zambiza. 
'k Begeer geen gunst van u. Ik weet, gy kent geen goedheid; 
Uw mededoogenheid, Ontmenschte! is zelfs verwoedheid; 
Getuigen, zy, die ge in het jammerlykste leed, 
Uw gierigheid ten dienst', rampzalig sneuvlen deed. 




Alvarado, 
toornig. 
Hoe! 




Zambiza. 
Ik zal morgen, als wy 't daglicht aan zien breeken, 
By Cortes om gehoor in myne elende smeeken. 
Ik wacht in deezen staat, voor Echtgenoote en Kroost, 
Van zyn grootmoedigheid en goedheid al myn' troost. 




Alvarado. 
Ik zal, ô Snoode! op 't strengst uwe onbeschaamdheid straffen, 
En myn gehoond gezag de felste wraak verschaffen; 
Zo strekt ge een voorbeeld aan uw haatelyk gebroed, 
Waardoor het leer' hoe 't voor zyn meesters zwichten moet. 




Zambiza, 
moedig. 
'k Veracht uw dreigen. 'k Zal den wreedsten dood verkiezen, 
Veelëer dan myn Semire en Kinders te verliezen. 
Maar gy, leer van een' slaaf, dien gy veracht, van my, 

{==251==} {>>pagina-aanduiding<<}

Dat by dien laagen slaaf, in spyt der slaverny, 
De trouw en teêrheid zyn ten hoogsten top gerezen; 
En dat welligt zyn lot uw lot had kunnen weezen. 




Zevende tooneel.



Alvarado. 
Zie daar de vruchten dan van Cortes laf beleid. 
Zyn gunst wekt dit gebroed tot dees vermetelheid. 
Verachtlyk schepsel, dat my dorst in toorne ontsteeken! 
Ik zal, ik zweer het u, die stoutheid op u wreeken. 
Weêrstreef myn gramschap niet, ô Cortes! al zyn bloed 
Is naauwelyks genoeg tot blussing van dien gloed. 


Einde van het eerste Bedryf.







{==252==} {>>pagina-aanduiding<<}

Tweede bedryf.

Eerste tooneel.

Ter rechterzyde ziet men in 't verschiet de but van Zambiza.


Zambiza, Quantimoc.


Elk van eene byzondere zyde komende.


Zambiza. 
Hoe is het u gegaan, myn Quantimoc? 




Quantimoc. 
Voorspoedig. 
Al onze vrienden zyn om Cortes togt mismoedig, 
En duchten dat hy hen in Alvaradoos magt. 
Hier achterlaaten zal: dit wekt hun-aller klagt, 
En baart in ieders hart de hevigste verschrikking. 
Zy troosten zich veelëer den dood dan deeze schikking. 
Het bly bericht dat gy, wiens moed hen is bewust, 
Hen tot een hoofd wilt zyn, stelt aller hart gerust. 
Men stemt in ons ontwerp, en ieder wil zyn leven 
Tot redding waagen, of kloekmoedig met u sneeven. 




Zambiza. 
Ik slaagde op de eigen wyz'; 't raakte all', op myn bericht, 
In deezen nacht in roer: gy zult by 't ryzend licht, 

{==253==} {>>pagina-aanduiding<<}

Misleid myn hoop my niet, drie duizend Indiaanen 
Gewapend zien, ten schrik der trotsche Castiljaanen. 




Quantimoc. 
Ligt had gy grooter kans, had gy, tot wraak bekoord, 
Dit stout ontwerp me ontdekt, en 't niet in 't hart gesmoord. 
De kans stond schoon voor ons twee maanden naauw' geleden, 
Toen we in Tabasco met die dappre natie streeden; 
Zy hadden ons ontwerp met al hun magt geschraagd, 
En 't Spaansch geweld was reeds vertreeden of verjaagd. 




Zambiza. 
De wraak was lang myn doel, 'k beken 't: en hoe veel reden 
Tot wraak verkreeg ik niet! Ik heb veel meer geleden 
Dan iemand. Ach! wat valt my die herinnring bang! 
Maar Cortes deugd weêrhield me, en had my ligt nog lang 
Weêrhouden, deed, helaas! zyn opzet my niet schroomen 
Dat ik myn Gade en Kroost my haast zal zien ontnomen. 
'k Verloor myne Echtgenoote en Kinderen welëer 
Door die tyrannen; 'k troost my alles om niet weêr, 
Om niet ten tweedenmaal dit onheil te overleeven. 




Quantimoc. 
't Is geen vertzaagdheid die me uw opzet doet weêrstreeven; 
ô Neen; myn trouw voor u zal niet bezwyken. Maar 
De omstandigheid is, in dit tydstip, vol gevaar. 
De sterkte is thans voltooid; de Spanjaard kan dees wallen 

{==254==} {>>pagina-aanduiding<<}

Door 't buldrend oorlogstuig ligt hoên voor 't overvallen, 
Of door hun moordgeweer ons-allen nederslaan; 
En Sempaolo zal met hem ons tegenstaan. 
Wat middel? ... 




Zambiza. 
Laat geen schroom uw moedig hart bezwaaren. 
De waare dapperheid kreunt zich aan geen gevaaren. 
Men zet die vesting, meest van hout, zeer ligt in vlam; 
En Sempaola zou, zo 't ons besluit vernam, 
Welligt te winnen zyn. 'k Zal in dees stille streeken 
Door hulp van myne Gaê met een der Juffren spreeken 
Die 't zegel strekken van 's Lands vreêverbindtenis. 
Dees Maagd, die, zo men zegt, van eenig aanzien is; 
Die myn Semire mint, en my iets wilde vraagen, 
Zal in den middernacht op haar gelei het waagen 
My in dit bosch te zien. Ligt zal haar teder hart 
Niet ongevoelig zyn voor onze elende en smart; 
En, zo zy invloed heeft op Sempaolaas Staaten, 
Beloof ik my iets groots. Kan ik me op haar verlaaten, 
Dan zal, ô Quantimoc! .. 




Quantimoc. 
Toets haar toch met beleid. 




Zambiza. 
Stel u gerust, myn Vriend! ik zal voorzichtigheid 

{==255==} {>>pagina-aanduiding<<}

Gebruiken, en niet eer... 




Quantimoc. 
Gy zult nog lang hier wachten; 
De nacht komt naauwlyks op. Zoud gy 't niet noodig achten 
Den vriendenstoet, dien ik gewonnen heb, te zien. 
Uw moed versterke elks drift, opdat die drift ons dien'. 
Zy blaakten op 't bericht dat gy hen zoud gebieden. 




Zambiza. 
Wat's dit? Myn Quantimoc, zou iemand ons bespieden 
In 't lommer? ja, ik hoor beweeging. Och! myn Vrind! 
Daar alles in de Vest zich reeds in rust bevind... 
't Zyn Spanjaards, naar ik merk; gy moet u ginds versteeken, 
Tot dat die snooden uit deeze oorden zyn geweken. 
Weêrhou de Vrouwen ginds zo lang.... Ik zal my spoên 
Naar onze Vrinden. 




Quantimoc. 
Gaa; 'k zal aan uw zorg voldoen. 


Zambiza vertrekt, en Quantimoc begeeft zich ter zyde, ter plaatse daar naderhand Semire en Melinde uitkomen; doch zo, dat hy eenigermaate in 't gezicht van den aanschouwer blyft. Terwyl naderen de Spanjaarden.


{==256==} {>>pagina-aanduiding<<}

Tweede tooneel.

Alvarado, Alonzo.


Alvarado, 
rondöm ziende. 
Hoe! hoorde ik iemand? 




Alonzo. 
Neen; 't is 't ritslen van de blaêren. 
Wie gaat thans door het bosch, tenzy 't de snooden waren, 
Wier loozen toeleg ik terstond u overdroeg; 
Maar tot hun samenkomst, Mynheer, is 't nog te vroeg. 




Alvarado. 
't Verheugt my dat uw raad myn opzet heeft weêrhouên. 




Alonzo. 
Het volgen van dien raad zal nimmer u berouwen. 
Had gy Zambiza by den Veldheer aangeklaagd, 
't Waar' vruchteloos geweest; gy had te veel gewaagd. 
Zyn woeste trotsheid waar' welligt als moed geprezen; 
Maar deeze ontdekking zal gewis hem doodlyk weezen. 




Alvarado. 
Kunt gy wel zeker gaan op 't geen u is bericht? 




Alonzo. 
Een slaaf, uit Cortes huis, aan my op 't sterkst verpligt, 
Hoorde in een' duistren hoek, waar hy zich had verstoken, 

{==257==} {>>pagina-aanduiding<<}

't Geen door Semire tot Melinde wierd gesproken. 
Zambizaas Echtgenoot melde aan de Ryksvorstin 
Van Sempaola, dat zy Cortes Gemalin 
Op reis verzellen moest; haar' man hier achterlaaten; 
En dat geen voorbeê, dat geen traanen konden baaten. 
En de uitslag van 't gesprek was dat Zambizaas vrouw 
Melinde deezen nacht in 't bosch geleiden zou, 
Alwaar Zambiza haar in stilte zou verbeiden. 




Alvarado. 
Dan was uw oogmerk ligt, met my hier heen te leiden, 
Hen af te wachten en hunn' toeleg gaê te slaan. 




Alonzo. 
ô Neen. Men laat' hen slechts met hun ontwerp begaan. 
't Is iets van meer gewigt dat ik heb voorgenomen. 
Gy moet, terwyl zy hier in 't bosch te saamen komen, 
Aan Cortes melden dat men heimlyk saamenspant, 
En nachtgesprekken houd. Ik zal, van mynen kant, 
't Misnoegen en 't gemor der slaaven hem beschryven, 
En dat ze onwillig zyn om in dit oord te blyven; 
Dit is ook waarlyk zo. Men maal' voorts met beleid 
Dit ongenoegen af als snoode oproerigheid, 
En toon' hem dat we eerlang een' wreevlen opstand vreezen. 
Zambiza zal het hoofd van 't eedverwantschap weezen. 
Ziedaar hem schuldig. Maar gy hebt genoeg gehoord; 

{==258==} {>>pagina-aanduiding<<}

Ik durf my langer niet verwydren van de poort 
Aan myne zorg betrouwd. Nu kunt gy wraak verwerven. 




Alvarado. 
Myn Vriend, gy zult het loon voor deezen dienst niet derven. 




Derde tooneel.



Quantimoc. 
Van ter zyde opkomende, en Alvarado en Alonzo naziende. 
Daar gaan die wreedaarts. Ach! wie weet wat ongeval. 
Hunne onmeêdoogendheid ons weêr beroknen zal! 
Ik kon hen niet verstaan terwyl zy fluistrend spraken. 
Maar zie ik door 't geboomt' Semire niet genaaken? 
Welk een geluk dat zy die snooden is ontgaan! 




Vierde tooneel.

Quantimoc, Semire, Melinde.


Quantimoc. 
Toef hier, Semire, ik doe Zambize uw komst verstaan. 





{==259==} {>>pagina-aanduiding<<}

Vyfde tooneel.

Semire, Melinde.


Melinde. 
Zou ik, Vriendin, zou ik uw' toestand niet beklaagen? 
Gy, die de Rykskroon moest van Hispanjola draagen, 
Gy zyt slavin, helaas! en met een' slaaf veréénd! 
Maar kende gy myn lot, 't wierd ook door u beweend. 




Semire. 
't Verschil is echter groot. Gy zyt hier in geen banden, 
Gy treurt om geen' Gemaal en dierbre huwlykspanden. 




Melinde. 
Uw gulle oprechtheid heeft myn ziel terstond bekoord. 
Hoor myn geheim, tot nu met zorg in 't hart gesmoord. 
Deel in myn smart, gelyk ik deel in uwe plaagen. 
Gy weet ligt dat ik sproot uit Koningklyke magen; 
Dat Sempaolaas Vorst myn Vaders Vader is, 
En ik zyn kroon wacht als myn Vaders erfenis. 




Semire. 
ô Neen. Ik wist dit niet. Ik achtte u voortgesproten 
Uit een aanzienlyk huis van Sempaolaas Grooten. 
Kan 't zyn, Vorstin! Maar zo uw hoofd de kroon verwacht, 
Wat voert u hier? waarom geeft ge u in Spanjes magt? 



{==260==} {>>pagina-aanduiding<<}



Melinde. 
'k Zoek by den Castiljaan het heil door my verloren; 
Mislukt my dit, den dood. De ramp aan u beschooren, 
't Gedwongen scheiden van uw' Gade baart u smart: 
Die snooden rukten ook my Man en Kroost van 't hart. 




Semire. 
Helaas! 




Melinde. 
Myn huwlyk deed me, in 't bloeijendst myner dagen, 
In 't groot Verragua Monzongoos Rykskroon draagen. 
Ons beider hart was door de liefde saamgehecht. 
Twee Telgen sprooten uit dien heuchelyken echt. 
Elk uur, elk oogenblik scheen nieuw geluk te baaren. 
Wat heb ik uw verlies beweend, ô blyde jaaren! 
In 't midden onzer vreugd verscheen de Castiljaan. 
Colombus had alreeds zyn bloedige oorlogsvaan. 
In Dariën geplant, en 't land zyn' dwang doen lyden. 
Myn Gade wilde ons Ryk van deezen ramp bevryden, 
Daar hy den schrik zyns volks voor de overheersching zag, 
En sloot, nu moed niets baatte, uit nood een vreêverdrag. 
Hy, die hun goudzucht kende, ontdekte aan hen de mynen 
Van Urira, opdat Colombus met de zynen, 
Voldaan met deezen buit, naar Spanje keeren zou. 
Die Vlootvoogd scheen zo sterk bekoord door deeze trouw, 

{==261==} {>>pagina-aanduiding<<}

Dat hy myn' Gaê beloofde een heusch bezoek te geeven. 
's Lands Grooten, op die maar' van allen schroom ontheven, 
Verscheenen in ons huis, ter eer van 't Spaansch gebroed. 
Colombus had nog naauw' myn' Echtgenoot begroet, 
Als één van zyn gevolg een heilloos moordtuig slaakte, 
Dat als een donder trof, en rook en vlammen braakte: 
Op deeze leus viel ons de snoode Castiljaan, 
Die zich verscholen had, van alle zyden aan. 
All' wat niet vluchtte wierd verslagen of gevangen. 
Ik zag myn' Echtgenoot in yzren kluisters prangen. 
Hy wierd, terwyl ik vlood, erbarmlyk weggesleept, 
En, reeds gewond, helaas! op hunne vloot gescheept. 
Myn jammrend huisgezin, myn dierbre huwlykspanden, 
't Viel all', ô bittre smart! in dier tyrannen handen. 
Myn Echtgenoot, indien my waarheid is gemeld, 
Sprong over boord, en is, al zwemmend, hen ontsneld. 
Doch 'k heb nooit mensch ontmoet die my bericht kon geeven 
Waar myn rampzalig Kroost, myn Kindren zyn gebleven. 
ô Dierbre vruchten van de teêrste huwlyksmin! 
ô Gade, my zo waard! zal nooit uwe Echtvriendin 
U spreeken, noch voortaan uw byzyn weêr erlangen! 
Wat doodsängst is gelyk aan de angsten die my prangen? 




Semire. 
Ik voel myn teder hart verscheurd door uw verdriet. 

{==262==} {>>pagina-aanduiding<<}

Och! zaagt gy na dat uur uw waarde Weêrhelft niet? 




Melinde. 
Verlegen vliênde naar de naastgelegen Landen, 
Viel ik, helaas! den Vorst van Urira in handen. 
Hy boeide my, uit wraak om 't missen van zyn' schat, 
Die myn Gemaal aan Spanje uit nood gewezen had. 
Hoe vaak trachtte ik myn' Held myn hechtenis te maalen! 
Maar die vergramde Vorst deed steeds myn oogmerk faalen; 
Schoon hy my in zyn Hof deed handlen naar myn' rang. 
'k Hoorde echter, tot myn' troost, dat myn Gemaal eerlang 
De Castiljaanen had verdreven uit zyn staaten. 
Maar ach! wat kon dit heil in zo veel ramps hem baaten? 
't Verlies van Gade en Kroost verscheurde hem het hart, 
En Spanje daagde eerlang, tot overmaat van smart, 
Met sterker scheepsvloot op, en landde in deeze streeken. 
Monzongo, brandende om zyn leed op hen te wreeken, 
Bragt dertig Vorsten in de wapens op die maar'. 
Wat oorlog voeren kon zocht die gevloekte schaar' 
Van vreemdelingen uit ons Vaderland te jaagen. 
Doch alles wierd, helaas! door hun geweld verslagen, 
En tevens ook de Vorst, die my gevangen hield. 
't Wierd all' gekluisterd, of al folterende ontzield; 
En 't voormaals vruchtbaar Land door hunne dwinglandye 
Alöm herschapen in een barre woestenye. 



{==263==} {>>pagina-aanduiding<<}



Semire. 
ô Goden! zult ge ons leed nooit wreeken? neen; uw magt 
Zwicht voor het Spaansch geweld zo wel als onze kracht. 
Op welk een wyze ontkwaamt ge, in 't onheil onzer Landen, 
Rampspoedige Vorstin! der Castiljaanen handen? 
Ter zyde. 
Waar toeft myn Echtgenoot? 




Melinde. 
Voor grooter leed beducht, 
Nam 't ongelukkig volk van Urira de vlucht, 
Zo ras hen 't sneuvlen van hunn' Koning kwam ter ooren. 
Bericht dat myn Gemaal het leven had verloren 
Door wreede dwinglandy, vlood ik, onzeker waar, 
Van oord tot oord, en kwam, na eindeloos gevaar, 
Hier, in myn Vaderland, vermoeid van om te zwerven; 
Daar 'k sints myne Ouders in hunn' levensbloei zag sterven. 
Hier sleet ik mynen tyd in troosteloos geween, 
Tot my een landzaat van Verragua verscheen, 
Van wien ik, onverwacht, de tyding heb vernomen 
Dat myn Gemaal niet in den stryd was omgekomen, 
Maar dat hy, onbekend, gevangen weggesleept, 
Naar Hispanjola met de slaaven was gescheept. 
Dees boô zwoer by de Goôn, dat hy met eigen oogen 
Hem had gezien wanneer de Spanjaards heenen toogen; 

{==264==} {>>pagina-aanduiding<<}

Dat hy hem had herkend; schoon myn Gemaal, uit zorg, 
Zich onder zeekren naam, dien hy niet wist, verborg; 
Maar dat hy aan zyn' Vorst geen blyk van trouw dorst geeven, 
Die, zo hy wierd ontdekt, ontwyfelbaar moest sneeven. 
't Gerucht heeft sints dien dag aan allen kant verbreid 
Dat Cortes grooter deugd en edelmoedigheid 
In 't hart bezit dan een van zyne landgenooten; 
Des is door myn beleid den vreê met hem gesloten. 
Myn Vaders Vader gaf, op myn gebeên, zyn stem, 
Dat ik my hier in 't heir vervoegen zou by hem, 
Om 't lot myns Echtgenoots, waar' 't mooglyk, uit te vraagen. 
Doch myne afweezendheid, schoon slechts van weinig dagen, 
Baart aan den gryzen Vorst zo groot een droefenis 
Dat hy, uit angst voor my, reeds krank geworden is. 




Semire. 
Rampspoedige Prinses! wat troost kunt gy hier wachten? 




Melinde. 
Ach! alle troost is uit. 'k Was billyk van gedachten 
Dat Cortes, thans voldaan met zyne vestingbouw, 
Naar Hispanjola met zyn schepen keeren zou, 
My medevoeren; ja, daar hoopte ik myn' Beminden 
En Kroost, zo lang beschreid, in 't einde weêr te vinden. 
Maar 'k heb my-zelf misleid. De Vlootvoogd, verr' dat hy 
Naar Hispanjola keer', trekt landwaart in; en wy 

{==265==} {>>pagina-aanduiding<<}

Zien ons gedwongen hem te volgen. Ach! myn Waarde! 
Zo iemand, tot myn' troost, my nog den naam verklaarde 
Die myn Monzongo draagt, 'k viel straks aan Cortes kniên: 
Wat losgeld zou ik hem voor myn' Gemaal niet biên! 
Doch zo geen schat van goud zyn ketens kon doen slaaken, 
Dan zoude ik trachten, om ons lotgemeen te maaken, 
By hem slavin te zyn: dan deelde ik in zyn' druk, 
Gelyk ik eertyds heb gedeeld in zyn geluk. 




Semire. 
Dat uwe trouw, Vorstin, uw' Gade eens wedervinde! 
Ter zyde. 
Myn hart spelt my niets goeds. Waar toeft ge, ô myn Beminde! 




Melinde. 
'k Heb, om te weeten welk een naam Monzongo draagt, 
Deez' hagchelyken togt met u deez' nacht gewaagd. 
Uw Wederhelft is in Verragua geboren; 
Hy wierd ook slaaf gemaakt. Ligt kwam hem iets te vooren 
In zyne dienstbaarheid op Hispanjolaas kust... 




Semire. 
'k Beklaag uw deerlyk lot. Is hem slechts iets bewust 
Van uw' Gemaal, hy zal... Gy zult terstond hem spreeken. 
Wat of hem wederhoud? De tyd is lang verstreken. 




Melinde. 
Daar nadert iemand ons. Wat of myn' angst vergroot! 



{==266==} {>>pagina-aanduiding<<}



Semire. 
De Hemel zy gedankt! het is myn Echtgenoot. 




Zesde tooneel.

Semire, Melinde, Zambiza.


Zambiza, 
in 't opkomen. 
't Schynt dat de Goden-zelf myn oogmerk onderschraagen; 
Elk is getroost met my een' stouten stap te waagen, 
En mooglyk zullen wy voor 't eind van deezen nacht... 
Maar ik genaak de plaats daar my Semire wacht. 




Semire, 
hem te gemoet gaande. 
Wat stuitte uw schreên, myn Waarde! uw afzyn deed my schroomen 
Dat u een nieuwe ramp moest over zyn gekomen. 




Zambiza, 
haar omhelzende. 
Neen, myn Semire! 't eind van uw verdriet genaakt. 
Maar waar is uw Vriendin? 




Semire, 
op Melinde wyzende. 
Zy heeft reeds lang gehaakt 
Naar uwe komst. 




Zambiza, 
tegen Semire, zonder Melinde aan te zien. 
Wilt gy, trouwhartigste aller Vrouwen, 
Een oogenblik de wacht by gindschen toegang houên, 
Opdat ons stil gesprek van niemand word' gehoord? 

{==267==} {>>pagina-aanduiding<<}

Het Spaansche moordrot zwerft gestadig door dit oord. 
'k Ben hier, een uur geleên, hen naauwelyks ontkomen, 
En 't is van 't hoogst gewigt hier niet te zyn vernomen. 
'k Meld flus, in ons verblyf, u de oorzaak deezer beê. 




Semire. 
Steun op myn trouw. 'k Wacht u op de aangewezen steê. 
Zy gaat achter op het Tooneel, doch buiten het gezicht van den aanschouwer; en zegt tegen Zambiza ter zyde, in 't voorbygaan. 
Draag zorg, Zambize! u in geen nieuw gevaar te steeken. 
Het is de Ryksprinses, die u hier wenscht te spreeken. 




Zevende tooneel.

Melinde, Zambiza.


Zambiza, 
ter zyde. 
De Ryksprinses.. ô Goôn! kan 't zyn? neen. Ik verloor 
Melinde voor altoos. 


Hy nadert Melinde.


Melinde, 
hem sterk aanziende. 
Wat stem treft myn gehoor! 




Zambiza, 
zyn gezicht op haar vestigende. 
Hoe! 't is haar houding! haar gedaante! 't zyn haar trekken, 
Schoon zeer vervallen! Is het waarheid dat we ontdekken? 



{==268==} {>>pagina-aanduiding<<}



Melinde, 
hem naderende. 
Monzongo! 




Zambiza, 
haar omhelzende. 
Myn Melinde! 




Melinde, 
hem weder omhelzende. 
ô Dierbaare Echtgenoot! 
Wat vreugd!.. 'k Heb u gezien. 
Zy bezwykt in zyne armen, en hem te zwaar wordende, houd hy haar in zyn' arm rustende op den grond, terwyl hy, haar dus ondersteunende, by haar knielt. 
Dees blydschap is te groot.... 
Ik sterf. 




Zambiza. 
Goôn! staat ons by! 




Semire, 
verbaasd, van binnen. 
Vlucht! vlucht! ik word gevangen. 




Zambiza. 
Melinde nog onderschraagende, en verbaasd omziende. 
Melinde! myn Semire! 




Semire, 
van binnen. 
Ach! vlucht! 




Zambiza. 
Myn zielsverlangen! 
Semire! 





{==269==} {>>pagina-aanduiding<<}

Agtste tooneel.

Zambiza, Melinde, Cortes, Alvarado, Semire, geboeid, Alonzo, Lyfwachten met veel toortsen spoedig uitkomende.


Cortes, 
in 't opkomen, tegen Semire. 
Snoode! zwyg... Wat onverwacht gezicht! 




Melinde, 
bekomende. 
Hergeeft, hergeeft ge aan my, ô Hemel! 't levenslicht? 
Zy richt zich met hulp van Zambiza op, en ziet Semire geboeid. 
Maar welk een schouwspel! 




Semire, 
ter zyde. 
Ach! wat zie ik? 




Zambiza. 
Welk een smarte! 




Cortes, 
tegen Zambiza. 
Verrader! 
Tegen de Lyfwachten. 
Boeit hem. 




Semire. 
Ach! 




Melinde, 
Alonzo wederhoudende. 
Neen; stoot my eerst door 't harte. 



{==270==} {>>pagina-aanduiding<<}



Cortes, 
tegen Alvarado. 
Gelei de Ryksprinses naar 't slot. 
Tegen Melinde. 
Gaa met myn wacht 
Mevrouw, of zie Zambize op 't oogenblik geslagt. 




Melinde, 
Zambiza omhelzende. 
Helaas! Vaar wel! 
Tegen Semire, haar omhelzende. 
Vaar wel! Semire! 


Zy weigert Alvarado de hand, en vertrekt; ziet in 't heengaan nog om, en word door Alvarado gevolgd.


Negende tooneel.

Cortes, Zambiza en Semire, geboeid. Alonzo, Lyfwachten.


Cortes, 
tegen Alonzo. 
Breng hen beiden 
In hechtenis, doch van elkandren afgescheiden. 




Semire. 
Zy ontworstelt hem, die haar vast hield, vliegt naar Zambiza, en omhelst hem. 
Myn dierbaare Echtgenoot! 



{==271==} {>>pagina-aanduiding<<}



Zambiza, 
haar weder omhelzende. 
Myn trouwe Wedergaê! 


Zy worden, op den wenk van Cortes, gescheiden, en elk langs een' byzonderen weg heengeleid.


Cortes. 
'k Begryp dit voorval niet; men spoor' 't zorgvuldig na. 


Einde van het tweede Bedryf.







{==272==} {>>pagina-aanduiding<<}

Derde bedryf.

Eerste tooneel.

Catharina, Semire.


Het Tooneel verbeeld een zaal. Catharina zit in een' armstoel, by een tafel; en Semire staat voor haar.


Catharina, 
opstaande. 
Indien gy my misleid, nadat myn mededoogen 
Myn' Echtgenoot zo verr' tot deernis heeft bewogen 
Dat hy, hoe zeer misnoegd, uw kluisters slaaken deed, 
En u my toevertrouwt, bewerkt ge uw eigen leed. 
De Raad is bezig om Zambiza te ondervraagen; 
En Cortes, die zyn' togt onmooglyk kan vertraagen, 
Die hier vóór zyn vertrek nog veel verrichten moet, 
Maakt, in dit tydsgewricht, met alles dubblen spoed. 
Zo gy my door bedrog hier vruchtloos tyd doet spillen; 
Indien Zambizaas taal mogt van uw taal verschillen, 
En zyn bekentenis met de uwe stryd, denk vry 
Dat ge allen sneuvlen zult; uw gade, uw kroost en gy. 




Semire. 
Verdelg ons allen zo Semire u heeft bedrogen. 



{==273==} {>>pagina-aanduiding<<}



Catharina. 
Melinde is dan haar' Gaê door 't oorlogslot onttoogen? 
Hy was een Heerscher in Verragua, en thans 
Op Hispanjola slaaf? de vreemde naam haars mans 
Is aan haar onbekend? en om dien uit te vinden 
Dorst zy dees saamenkomst in 't bosch zich onderwinden? 




Semire. 
Geloof my, daar ik zweer by Hem voor wien ge u buigt, 
Dien gy my kennen deed; ik heb u niets betuigd 
Dan 't geen de waarheid is. Ach! zou Semire denken 
Om, schoon 't haar wierd gevergd, de waarheid ooit te krenken? 
Neen. Wat men van ons denke in Spanjes heerschappy, 
Ons hart, hoe ruuw men 't achte, is vreemd van veinzery. 




Catharina. 
Wat heeft Melinde ontsteld? waardoor is zy bezweken? 




Semire. 
Ach! zulks is my zo min als uw' Gemaal gebleken. 
'k Was op 't gezicht daarvan, als hy, met schrik vervuld; 
Doch, wat ook de oorzaak zy, Zambiza heeft geen schuld. 




Catharina. 
Uw teêrheid pleit voor hem en blyft hem nog beschermen, 
Schoon gy Melinde voor uw oog hem zaagt omärmen? 




Semire. 
Wat hiertoe oorzaak gaf blyft me een geheimenis; 

{==274==} {>>pagina-aanduiding<<}

Doch 't is ontwyfelbaar dat hy onschuldig is. 
Ik ken Zambizaas hart; ik ken zyn mededoogen; 
Ik ken zyn trouw. 'k Ben in zyn onschuld niet bedrogen. 




Catharina. 
Zoud gy 't geheim, dat ons zo sterk verbysterd houd, 
Ontdekken kunnen? 




Semire. 
Zo Melinde 't my vertrouwt. 
Zambize of zy kan dit geheim alleen verklaaren. 




Catharina. 
Maar zo Melinde 't meld, zult gy 't my openbaaren? 
Ik heb haar hier ontboôn; en ligt word u vergund 
Te spreeken met elkaêr, zo gy besluiten kunt 
't Geen zy u melden zal terstond aan my te ontdekken. 




Semire, 
op een zyvertrek wyzende. 
Ach! hoor het zelf, Mevrouw, uit een dier zyvertrekken. 




Catharina. 
Semire! ik ben bekoord door zulk een blyk van trouw. 
Verlaat u op myn gunst, en vrees geen naberouw. 




Semire, 
zich aan haare voeten werpende. 
Ach! om de oprechtheid die uwe oogen kan behaagen; 
Om uw genegenheid tot nu my toegedraagen; 
Om alles wat uw deugd tot glori strekken kan, 
Staa de onschuld vóór, bescherm myn' deerniswaarden Man! 



{==275==} {>>pagina-aanduiding<<}



Catharina, 
haar opheffende. 
Gy weet dat ik u min. Semire! staak uw klagten. 
Ik heb uw lot verzacht, en zal 't altoos verzachten. 
Indien Zambiza aan geen oproer schuldig is, 
Steun dan op my; maar wacht noch hulp noch deerenis 
Indien hy roekloos tot verraad heeft saamgezworen. 
Ik neem den voorslag aan van uw gesprek te hooren; 
Stemt gy nog in dees proef? 




Semire. 
ô Ja, Mevrouw, ontdek... 




Catharina. 
Ik hoor gerucht. Melinde nadert. Ik vertrek. 



Tweede tooneel.

Semire, Melinde.


Semire. 
ô Hemel! red uw gunst de oprechtheid in haar lyden, 
Laat myne oprechtheid dan myn' Echtgenoot bevryden! 




Melinde, 
in 't opkomen. 
ô Goede Goden! 'k zie Semire, en had gedacht 
Dat ik door Cortes Gaê wierd op dees plaats gewacht. 
Zy nadert Semire. 
Semire! 



{==276==} {>>pagina-aanduiding<<}



Semire. 
Ach! myn Vriendin! 




Melinde. 
In myne ondraagbre smarte 
Is die geliefde naam de blydschap van myn harte; 
Beroof 'er my niet van. Wat is 't my tot verdriet 
Dat ik uw leed vergroot. 




Semire. 
Gy? gy vergroot het niet; 
'k Was reeds rampzalig. Ach! 




Melinde. 
Indien gy kost vermoeden 
Dat uwe Gade.... 




Semire, 
ontsteld. 
Och! is 't te spade om hem te hoeden? 
Is hy gedoemd? Ik vlieg om met hem in de elend.... 




Melinde, 
haar wederhoudende. 
Vertoef; uw zwaarste ramp is u nog onbekend. 




Semire. 
Wat is 'er gaans? Prang my door geene onzekerheden. 
Toon medelyden. 'k Ben door angst reeds afgestreden. 




Melinde. 
Uw Echtgenoot... 



{==277==} {>>pagina-aanduiding<<}



Semire. 
Volëind. 




Melinde. 
Is ook de myne. 




Semire. 
Hy? 




Melinde. 
Denk hoe ik was gesteld toen ik in slaverny 
Myn' langbeschreiden Gade op 't onverwachtst ontmoette. 




Semire. 
Hy, dien Verragua voorheen als Heerscher groette, 
Hy, is hy uw Gemaal? ô Toppunt van verdriet! 
Rampzalige Semire! uw ramp... 




Melinde, 
haar omhelzende. 
Ach! haat my niet. 




Semire, 
weenende. 
Zie daar, zie daar 't gevolg der heillooze overheering. 




Melinde. 
Vriendin! 




Semire. 
't Is uit. Hier baat noch smeeken noch verweering. 
Zo hy de Vorst is die Verragua gebood, 
De schrik des Castiljaans, uw dierbaare Echtgenoot, 
Zal Spanje nimmer hem zyn' tegenstand vergeeven. 

{==278==} {>>pagina-aanduiding<<}

Ach! waar' dit een geheim! ô Hemel! mogt hy leeven! 
Melinde omhelzende. 
Ach! leefde hy voor u! 




Melinde, 
ter zyde. 
Welk een grootmoedigheid! 
Tegen Semire. 
Semire! 




Semire, 
zuchtende. 
Ach! was dat heil en hem en u bereid! 
Mogt ik u dat geluk door mynen dood verwerven! 
Maar ach! dan zou myn kroost zyn moeder moeten derven? 
Dit schriklyk denkbeeld scheurt myn bloedend hart vanéén. 




Melinde, 
ter zyde. 
En ik zou zo veel trouw rampzalig maaken? 
Tegen Semire. 
Neen, 
ô Neen, Semire! ik zal uw' Gade u niet ontrooven. 
Hoe groot myn onheil zy, ik kom het haast te boven; 
Myn ziel, wanhoopig... 




Semire. 
Leef! verwin uw hartverdriet. 
'k Beklaag my niet van u, 'k beklaag van hem my niet. 
Maar ach! 




Melinde. 
Vaar voort. 



{==279==} {>>pagina-aanduiding<<}



Semire. 
Myn trouw zocht myn' Gemaal te hoeden, 
En ik, ik heb, (wie kon dit groot geheim vermoeden?) 
Myn' waarden Echtgenoot, u, en my-zelf verraên. 




Melinde. 
Hoe! 




Semire. 
Myn Meestresse-zelf heeft ons gesprek verstaan. 




Derde tooneel.

Semire, Melinde, Catharina.


Catharina. 
ô Ja, ik heb 't verstaan. Uw lot doorgrieft my 't harte. 




Melinde. 
Uw hart deelt in ons lot als Spanje in onze smarte. 




Catharina. 
Gy kent my niet, Melinde, en hoont my door die taal. 




Semire, 
tegen Catharina. 
ô Ja, gy kent de liefde, en hebt ze aan uw' Gemaal, 
Toen hem de bitsche nyd in yzren kluisters boeide, 
En door zyn ballingschap uw mededoogen groeide, 
Op 't glorirykst betoond. Herinner u dien tyd, 
En al 't geleden leed, dat gy te boven zyt; 

{==280==} {>>pagina-aanduiding<<}

Maar ons, rampzaligen, ons is geen troost gebleven. 
Ons leed zal eindigen by 't einden van ons leven. 




Catharina. 
Laat u de wanhoop niet vermeestren; en zo gy 
Zambiza waarlyk mint, verberg met zorg dat hy 
Ooit Opperheerscher was: dit zou zyn' ramp verzwaaren. 




Melinde. 
Hoe! zoud gy-zelf, om ons, dat groot geheim bewaaren? 




Catharina. 
Ik min Semire, en zie haar smart met deerenis. 
Gy, oordeel zelf of zy die neiging waardig is. 
Ik weet niet of ik haar of u tot nut kan strekken. 
Maar zo de Raaden in Zambiza ooit ontdekken 
Den Heerscher, die welëer Verragua gebood, 
Dan storten zy zyn bloed om 't bloed dat hy vergoot. 
Hun wraak zal hem... 




Melinde. 
ô Goôn! 




Semire. 
Ach! mogt ik voor hem sterven! 
Zambiza! mogt uw Gaê voor u het leven derven! 




Catharina. 
De Raadsvergaadring scheid. De wacht genaakt de zaal, 
En spelt door zyne komst de komst van myn' Gemaal. 

{==281==} {>>pagina-aanduiding<<}

Gy zyt te sterk ontroerd. Ontwykt zyn scherpziende oogen. 
Melinde, kan het zyn, verberg uw mededoogen 
Voor uwen Echtgenoot; en gy, Semire, smeek 
Dat Alvarado op Zambiza zich niet wreek'. 
Ik zal u nader zien. Ik wensch uw smart te heelen. 




Melinde, 
tegen Catharina. 
Mevrouw! duld dat we ons lot uw goedheid aanbeveelen. 




Semire, 
tegen Catharina. 
Bewys, Grootmoedige! bewys uw deerenis 
Aan ongelukkigen, wier toestand hooploos is. 




Vierde tooneel.



Catharina. 
Ik staa verbaasd. Wie kon ooit vreemder zaak beschouwen? 
Welk een grootmoedigheid in beide deeze Vrouwen! 
Heeft dan het enkle licht der reden zo veel kracht 
Op wilde volken, door beschaafdheid niet verzacht? 
Werkt dus de hartstogt in onkundige Barbaaren; 
Wat zou 't, ô Hemel! zyn indien zy Christnen waren, 
Daar haar beproefde deugd ons reeds beschaamd doet staan! 
Myn ziel, 'k ontken het niet, ziet haar met eerbied aan. 
Haar toebetrouwd geheim is heilig aan myn harte. 
Och! of ik middel wist tot heeling haarer smarte! 





{==282==} {>>pagina-aanduiding<<}

Vyfde tooneel.

Catharina, Cortes.


Cortes. 
't Hardnekkig zwygen van Zambiza tergt myn' geest. 
Hy brouwt gewis verraad: ik ben met reên bevreesd. 
En zo Semire weet van zyn geheime laagen, 
Heeft haar myn gunst te vroeg van ketenen ontslagen. 




Catharina. 
Laat u uw goedheid niet berouwen. Wees gerust. 
De eenvoudige Semire is van geen kwaad bewust. 
Haare ongeveinsde ziel heeft niets voor my verborgen. 
Het nachtgesprek in 't bosch geeft weinig stof tot zorgen. 
Semire heeft Melinde, op haar verzoek, geleid 
By haaren Echtgenoot, of deeze haar bescheid 
Kon geeven van een' Vriend, voor langen tyd verloren, 
En in het zelfde Land, waarüit hy sproot, geboren. 
Zy weet niets meer. 




Cortes. 
Ik ducht dat hier wat anders broed. 
Zy kent uw gunst voor haar. 




Catharina. 
Ik ken haar vroom gemoed. 

{==283==} {>>pagina-aanduiding<<}

'k Staa voor haare onschuld in; zy zal geen rampen brouwen. 




Cortes. 
Op zulk een borg durft zich myn hart gerust vertrouwen. 
Zy kan onschuldig zyn. Maar 'k wenschte dat my bleek 
Waarom de Ryksprinses zo onverwacht bezweek, 
En wat Zambiza dwingt tot dit hardnekkig zwygen. 
Door dreiging of belofte is niets uit hem te krygen 
Dat in dees duistre zaak het minste licht verspreid. 




Catharina. 
Hy steunt misschien te veel op zyne onnoozelheid. 




Cortes. 
Zyn zwygen doet my voor zyn schuld met reden vreezen. 
Ook had de Raad hem reeds ter foltering verwezen, 
Indien... 




Catharina. 
Ter foltring, hem, door wiens beproefden moed 
Myn waarde Cortes wierd in 't grootst gevaar behoed? 
Hem, wien ik danken moet voor 't redden van uw leven? 




Cortes. 
Poog, poog dit denkbeeld toch geen meerder kracht te geeven; 
Het pleit reeds sterk genoeg in myn erkennend hart, 
En heeft my aangezet hem voor de wreede smart 
Der pynigingen tot dit oogenblik te hoeden. 
Doch Alvarado blyft, verbitterd, op hem woeden, 

{==284==} {>>pagina-aanduiding<<}

Om zich te wreeken van den hoon door hem geleên. 




Catharina. 
Zambiza was zo stout, zo tergend nooit voorheen; 
En Alvaradoos trots, die alles dwingt te bukken, 
Kon ligt hem onbedacht een driftig woord ontrukken. 




Cortes. 
Al gaf die trotsheid grond tot onbedacht bescheid, 
Ze is thans de reden niet van zyn stilzwygendheid. 
Ik ben myn hartsgeheim gewoon u meê te deelen. 
'k Stel vast hier broeit verraad, hoe loos men 't zocht te heelen. 
Ligt dat Melinde ons dit geheim kan doen verstaan. 
Maar 't is te hagchlyk thans de hand aan haar te slaan. 
Haar Vaders Vader spoeit naar 't einde van zyn leven: 
Zyn dood moet haar de kroon van Sempaola geeven; 
En zo myn onderzoek haar tergen mogt, zou zy 
't Verdrag ligt breeken dat die Gryzaart sloot met my. 
Melinde, in dit gewest gevierd en aangebeden, 
Heeft moeds genoeg om 't volk tot oorlog te overreeden. 
Myn optogt is gestuit zo zy den vrede breekt. 
't Is veiligst dat geen mensch van deeze zaak haar spreekt. 
Doch Alvarado maakt me aan d'andren kant verlegen. 
Zo ik Zambiza tot geen spreeken kan beweegen; 
Indien ik hem niet straf, zo ik hem schuldig vind, 
Zal Alvarado, die my opvolgt in 't bewint, 

{==285==} {>>pagina-aanduiding<<}

Na myn vertrek veelligt my tot een' vyand strekken. 
'k Staa met het heir gereed om landwaart in te trekken. 
De vloot, die 'k aan dees kust van Hispanjola wacht, 
Valt dan met volk, geschut en voorraad in zyn magt; 
Zo ik dien bystand derv', is 't met ons omgekomen. 
De togt naar Mexico is hieröp voorgenomen. 
't Is met dit oogmerk dat dees Vesting wierd gebouwd, 
En Alvarado, als myn Vriend, die toebetrouwd. 
Om aan dit Opperhoofd geen stof tot wrok te geeven, 
Zal, hoe zyn zaak ook zy, Zambiza moeten sneeven; 
Want Alvarado heeft, door deezen onderstand, 
Myn krygsgeluk, myn' roem en leven in zyn hand. 




Catharina. 
Zoud ge ooit besluiten om onschuldig bloed te plengen? 
Zou Cortes goedheid, zou zyn deugd dit ooit gehengen? 
Zou hy ooit wreed, zou hy ondankbaar kunnen zyn? 
Hy is te vroom daartoe. Hy zal nooit, onder schyn 
Van recht, de onnoozelheid aan wraakzucht overgeeven, 
Noch 't leven korten van den redder van zyn leven. 




Cortes. 
Ik wenschte dat ik hem behouden kon. 




Catharina. 
Indien 
Ik, waarde Cortes! u zyne onschuld kon doen zien, 

{==286==} {>>pagina-aanduiding<<}

En dat hy nimmer dacht het minst verraad te smeeden; 
Zo ik hem redden kon in deeze omstandigheden, 
Zo ik een middel wist, zoud gy uw Hartvriendin 
Vergunnen buiten u.... 




Cortes, 
omziende. 
Wie treed zo stout hier in? 




Zesde tooneel.

Cortes, Catharina, Semire, met twee Kinderen.


Semire. 
Zich met haare Kinderen aan Cortes voeten werpende. 
't Is de ongelukkige Semire, die, besprongen 
Door duizend angsten, door het doodlykst wee gedwongen, 
Daar alles haar ontzinkt, vol raadeloozen schrik, 
Zich aan uw kniên werpt. 




Catharina, 
ter zyde. 
Ach! in welk een oogenblik! 




Cortes. 
Wat dryft u hier? 




Semire. 
De huwlyksliefde. Ach! hoor my smeeken! 
Denk, zo ik 't waagen durf u van myn' rang te spreeken, 
Dat u een Koningstelg als haar' Beschermer eert, 

{==287==} {>>pagina-aanduiding<<}

En met haar Kindren zich in 't stof voor u verneêrt. 
Tegen haare Kinderen. 
Knielt neêr, rampspoedig Kroost, in slaverny geboren! 
Ligt doet uw zwakke stem in Cortes hart zich hooren. 
Smeekt om het leven van uw' Vader. Kust met my 
De voeten van uw' Heer; besproeit, besproeit die vry 
Met uwe traanen. Voegt uw beê by myn gebeden. 
Hy is, hy is niet wreed. Hy zal u niet vertreeden 
Als Alvarado. 




Cortes, 
bewogen. 
Eerst de Kinderen, en vervolgens Semire aanziende. 
Hoe! 




Semire. 
'k Heb vruchteloos getracht 
Om 't hart van dien barbaar te winnen door myn klagt. 
Zyn wrok heeft ons alreeds het deerlykst lot beschoren, 
En zelfs myn' Echtgenoot den wreedsten dood gezworen. 




Cortes. 
Uw man is schuldig aan verraad en muitery. 




Semire. 
Hy is onschuldig. Ach! Mynheer, geloof my vry; 
Geloof myn traanen. Zou Zambiza, die voordeezen 
Zyn leven waagde voor het uwe, schuldig weezen? 
Hy immer u verraên? Helaas! gy wend het hoofd. 

{==288==} {>>pagina-aanduiding<<}

't Is uit met hem, nu gy, gy-zelf zyn schuld gelooft. 
Rampzalige Echtgenoot! gy zyt gedoemd tot sneeven. 
Ter dood gedoemd! moet ik, ô Hemel! dit beleeven; 
Ik, ongelukkige!.. ô myn Kroost! vermeng, vermeng 
Uw teedre traanen met de traanen die ik pleng. 




Catharina. 
Semire! 




Semire, 
haar aanziende. 
Ach! 't is gedaan. 




Cortes, 
ontroerd. 
'k Ben met uw lot bewogen. 




Semire. 
Gevoelt uwe eedle ziel een vonk van mededoogen, 
Verdoof die werking niet. Vergun my eene beê. 
Verschoon myn' Echtgenoot, en slagt me in zyne steê. 
Laat al myn bloed voor 't bloed van myn Zambiza vloeijen. 
Zo kroone u 's Hemels gunst, en doe uw' luister groeijen! 
Zo ondervind ge nooit wat smart de ziel verscheurt 
Als een beminnend hart een' dierbren Gaê betreurt! 




Catharina, 
tegen Cortes. 
Ach! Cortes!.. 




Cortes, 
tegen Semire. 
Droeve vrouw! rys met uw huwlykspanden. 
Ik stel uw aller lot myne Echtgenoote in handen. 

{==289==} {>>pagina-aanduiding<<}

Tegen Catharina. 
Mevrouw, uw Gade kent uw oordeel en beleid; 
Doe aan zyn inborst recht: gy kent zyn tederheid. 
Vrees niet dat uw besluit hem immer zal mishaagen. 




Zevende tooneel.

Catharina, Semire, met twee Kinderen.


Catharina. 
Semire, wees getroost, 'k heb deernis met uw klaagen. 




Semire. 
Vergeefsche deerenis! ach! Alvarado zal 
Niet dulden dat ik, in myn treffend ongeval, 
Den minsten troost geniet'. 'k Zie, dunkt my, reeds myn' Gade 
De felste smart ten doel; ten doel aan de ongenade 
Van wreede beulen, die, in hunne onmenschlykheên.... 
Dit aaklig denkbeeld scheurt myn droeve ziel vanéén. 




Catharina. 
Zo hy door myn beleid het leven kon verwerven; 
Kunt gy besluiten om voor altoos hem te derven? 




Semire. 
ô Ja, Mevrouw, hy leev'. 'k Bekreun myn lot my niet, 
Indien myn Echtgenoot zich slechts behouden ziet. 



{==290==} {>>pagina-aanduiding<<}



Catharina. 
En zo uw Gaê zich met Melinde dan verëende? 




Semire. 
Indien de Hemel hem het groot geluk verleende 
Dat hy behouden wierd, hy zie niet om naar my. 
Maar, ydle hoop! helaas! hy ziet zich nimmer vry... 




Catharina. 
ô Neen. Zo gy hem voor Melinde kunt zien leeven, 
Zal ik zyn' dood verhoên, en hem zyn vryheid geeven. 




Semire, 
driftig. 
Behoud, behoud hem dan. Hy leev' met haar in vreê. 
Van hem te scheiden was me op gistren 't aakligst wee; 
'k Ben thans voor niets bevreesd dan voor zyn deerlyk sneeven. 
'k Getroost my alles tot behoeding van zyn leven; 
Ontferm u over hem! 




Catharina, 
ter zyde. 
Wat edelmoedigheid! 
Tegen Semire. 
Semire, hoor naar my; hier dient niet lang gebeid; 
De dag genaakt. Ik zal myn oogmerk u ontvouwen. 
Een zyner wachten, dien ik veilig durf betrouwen, 
Die aan my is verpligt, zal heimlyk op myn woord 
Uw' Echtgenoot ontslaan. Hy vliê straks uit dit oord. 
Gy moet dit aan Melinde op 't oogenblik ontdekken. 

{==291==} {>>pagina-aanduiding<<}

Laat ze in der yl met hem naar Sempaola trekken; 
Daar zyn zy veilig. En Zambiza zal gewis, 
Als hy zyn leven aan myn gunst verschuldigd is, 
Door snoode ondankbaarheid zyn vroomheid niet besmetten, 
Of trachten dit gewest ten oorloge aan te zetten. 




Semire. 
Neen, neen. 'k Staa voor hem in. Zyn Gade en Kroost, Mevrouw, 
Zyn, blyvende in uw hand, de panden zyner trouw. 
Laat hem Melinde straks naar Sempaola leiden. 
Maar ach! voor eeuwig van een' Echtgenoot te scheiden! 




Catharina. 
Beraad u wel, Semire. 




Semire. 
Ontzeg niet aan myn' rouw 
Dat ik voor 't laatst Zambize een oogenblik aanschouw'. 
Gun my dien kleenen troost, na 't slaaken zyner boeijen. 
Laat my nog ééns, nog ééns zyn aangezicht besproeijen 
Met myne traanen. Laat nog ééns my uit zyn' mond 
Den lieven naam van Gaê, in deezen jongsten stond 
Zo dierbaar aan myn hart, by 't eeuwig afscheid hooren. 
Nooit zal Semire uw rust door haare klagt weêr stooren. 




Catharina. 
Het is onmooglyk dit te dulden in 't kasteel. 
De zaak eischt spoed. De tyd is kort. Men waagt te veel. 

{==292==} {>>pagina-aanduiding<<}

En, stemde ik in uw beê, men zou hem straks ontdekken. 




Semire. 
Ik verg dit niet in 't hof. Doe hem terstond vertrekken. 
Hy schuile een oogenblik in eenen hollen boom, 
Niet verr' van onze hut, totdat ik derwaart koom'. 
Hy kent die plaats; daar zal Semire haare klagten... 




Catharina. 
'k Bespeur uw list. Dorst ik dit ooit van u verwachten? 
Uw oogmerk is met hem te vluchten. 




Semire. 
Neen, ô neen. 
Verdenk myn vroomheid niet van snoô bedrieglykheên. 
Semire zy en blyv' voor altoos uw slavinne. 
'k Wensch niets dan 't voorwerp van myn tedre huwlyksminne 
Nog eens voor 't laatst te zien; en met myn jongste groet 
De trouw te toonen die myn harte voor hem voed, 
En voor hem voeden zal totdat het zal bezwyken. 




Catharina. 
Hy zal u voorslaan met Melinde en hem te wyken. 
Wat teder hart kan iets ontzeggen aan een' Gaê? 




Semire. 
Maak zelf dat ik zyn' eisch onfeilbaar wederstaa. 
Mevrouw, bewaar myn Kroost totdat ik weêr verschyne. 
Gy kent het harte van een moeder, en ook 't myne. 

{==293==} {>>pagina-aanduiding<<}

Myn trouw troost zich om hen het alleryslykst leed; 
'k Vergeet my-zelve eer ik myn dierbaar Kroost vergeet. 




Catharina. 
'k Zal hen, zo gy niet keert, aan Alvarado schenken. 




Semire. 
Schenk hen dien wreeden, zo ik ooit myn woord mogt krenken. 
Ja, lever hen dan vry aan 't schriklykst lot. 




Catharina. 
Weläan. 
Op deeze voorwaarde is uw bede u toegestaan. 
Vlieg naar Melinde: ik doe uw' man zyn vryheid geeven. 




Semire, 
haar de hand kussende. 
Ik offer voor die gunst, Weldaadige! u myn leven. 
Tegen de Kinderen. 
Vaart wel tot straks, myn Kroost! 
Nadat zy dezelven omhelsd heeft. 
'k Beveel hen u, Mevrouw. 
Ontfang hen van myn hand als panden myner trouw. 


Catharina vertrekt, gevolgd door de Kinderen, aan de eene, en Semire aan de andere zyde.


Einde van het derde Bedryf.







{==294==} {>>pagina-aanduiding<<}

Vierde bedryf.

Eerste tooneel.

Verbeeldende een bosch, ter rechterzyde ziet men in 't verschiet de hut van Zambiza. Het word allengs dag.


Zambiza. 
Kan 't mooglyk zyn dat ik my-zelv' in vryheid vinde! 
Dat ik geen slaaf meer ben! Kan 't zyn dat ik Melinde, 
Melinde, 't voorwerp van myn echtkeus, weêr zal zien? 
Heb ik hem wel verstaan, wiens bystand my deed vliên? 
Vlucht, sprak hy, Cortes Gaê doet u den dood ontkomen. 
Verberg u, by uw hut, in een der holle boomen. 
Verwacht Melinde daar en wyk met haar terstond, 
Uit zorg voor nieuwen ramp, naar Sempaolaas grond. 
Semire is met uw Kroost in Catharinaas hoede. 
Semire blyft dan hier, en blyft ten prooij' der woede! 
Zy blyft in slaverny, wier liefde en deugd ik ken, 
En aan wier traanen ik myn vryheid schuldig ben! 
Haar schreijen heeft gewis des Landvoogds Gaê bewogen. 
Zy offert zich voor ons, en ik, zou ik gedoogen, 
ô Trouwe Wederhelft! dat gy, beroofd van troost, 
In slaverny verkwynt met ons rampzalig Kroost? 

{==295==} {>>pagina-aanduiding<<}

Neen. 'k Zal om uw behoud geen lyfsgevaaren vreezen. 
Hebt gy uw' Gaê gered, hy zal uw Redder weezen. 
Gewis is Quantimoc met onzen Vriendenstoet 
Gereed; men wacht naar my, en heeft de tegenspoed, 
Die ons getroffen heeft, waarschynlyk niet vernomen. 
Wy zullen door Melinde een sterke hulp bekomen; 
Zy zal, indien haar hart nog d'ouden moed bezit, 
Het uiterst waagen, tot bereiking van myn wit. 
'k Besluit voor Gade en Kroost het leven op te zetten. 
'k Zal, met de hulp der Goôn, al 't Spaansch geweld verpletten, 
En niemand spaaren dan den Landvoogd en zyn Vrouw. 
Wat zie ik, Goden! is 't Melinde die 'k aanschouw? 
Zy is 't. Hoe word myn ziel door dat gezicht bewogen! 



Tweede tooneel.

Zambiza, Melinde.


Zambiza. 
Melinde, myn Melinde, aan my zo lang onttoogen, 
Zo lang als dood beschreid! mag ik myn oog en hart 
Gelooven? zie ik u, na zo veel leeds en smart, 
In 't einde weêr en vry, en zyt gy nog de myne? 




Melinde. 
Monzongo! myn Gemaal! gy leeft, hoe vreemd zulks schyne? 

{==296==} {>>pagina-aanduiding<<}

ô Wellust van myn ziel! ô Troost in myne elend! 
Word gy door uw Melinde op 't onverwachtst herkend 
Nadat zy, jaaren lang, die zo veele eeuwen scheenen, 
Uw afzyn en haar leed zo troostloos moest beweenen? 
Lees in myn bleek gelaat myn uitgestaan verdriet. 
Ja, ik ben de uwe, maar gy zyt de myne niet. 
Semire won uw hart en uw genegenheden... 




Zambiza. 
Men heeft my tegen dank met haar in d'echt doen treeden. 
Zie daar de vruchten der gevloekte slaverny. 




Melinde. 
Ach! gy verstaat my niet. Semire is waard' dat zy 
Uw minnend hart bezitt'. Geen vrouw heeft ooit voordeezen 
Meer trouw, meer teêrheid aan een' Echtgenoot bewezen. 
Ja, zy verdient uw liefde; en, ken ik u te recht, 
Uw edel hart is aan haar deugdzaam hart gehecht. 
Verdenk Melinde van geen laagheid, haar onwaardig. 
Semire is uwe Gade; en 't waare onëdelaartig 
Dat ooit haar heil in my een tegenstreefster vond, 
Dewyl het lot ons scheidde eer ge u aan haar verbond. 




Zambiza. 
Grootmoedige Melinde! ik schroom niet u te toonen 
Dat dankbaarheid en trouw myn' boezem nog bewoonen; 
Dat, schoon 't geweld my aan Semire huuwen deed, 

{==297==} {>>pagina-aanduiding<<}

Haar deugd, haar teêrheid, haar behulpzaamheid in 't leed, 
Haare onvermoeide vlyt in voor myn rust te waaken, 
Haar onheil-zelf, my deed in dankbre weêrmin blaaken. 
Ik hoonde uw groote ziel, myn Hartvriendin! indien 
Ik dit voor u verborg... 




Melinde. 
Die trouw wenschte ik te zien 
In 't hart van dien ik min, in 't voorwerp myner achting. 
Uw dankbre tederheid voldoet aan myn verwachting. 
Kom, redden wy te saam Semire uit haaren druk. 
Ik wacht haar hier. 




Zambiza. 
Hoe! haar? ô Hemel! wat geluk! 




Melinde. 
Verheug u niet te vroeg. Die minzaamste aller Vrouwen 
Komt slechts een oogenblik om u voor 't laatst te aanschouwen: 
En Cortes Gaê gunt op haar bede aan haar dien troost, 
Doch houd ten onderpand, opdat zy keere, uw Kroost. 




Zambiza. 
ô Goede Goôn, myn Kroost! 




Melinde. 
Waar is myn Kroost gebleven? 




Zambiza. 
Ach! verg my niet u ooit hiervan bericht te geeven. 

{==298==} {>>pagina-aanduiding<<}

Vergeet, vergeet het geen voorby is; vraag niets meer. 




Melinde. 
Ik myne Kinderen, uw Kindren, die welëer 
De zegels strekten van ons trouwverbond, vergeeten? 
Niet naar hen vraagen, en hunn' toestand nimmer weeten? 
Doe aan een moeder recht. Gy zucht. Ach! meld het my. 
Helaas! wat vraag ik? zy zyn slaaven. 




Zambiza, 
zuchtende. 
Zy zyn vry. 




Melinde, 
weenende. 
Dan zyn zy omgebragt. Uw traanen, uwe ontroering, 
De doodlyke angsten die ik leed sints hun vervoering, 
Dit alles spelt het my. Spreek. Deeze onzekerheid 
Is erger dan de dood. Wat lot was hen bereid? 




Zambiza. 
Herinner u den dag waaröp wy, overrompeld, 
En door Colombus in het aakligst wee gedompeld, 
Gescheiden wierden; toen ge, in spyt des weêrstands, my, 
Myn Vrienden en myn Kroost, gedoemd tot slaverny, 
Door die geweldenaars gebonden heen zaagt sleepen, 
En sleuren langs het strand, naar 't boord van hunne schepen. 
'k Ontkwam gelukkig, stout gesprongen in de zee, 
Al zwemmend' hun geweld. Myn Vrienden poogden meê 
Hunn' ramp te ontworstlen; maar vergeefs! 't was all' verloren. 

{==299==} {>>pagina-aanduiding<<}

't Was toen dat zy den dood voor slaverny verkooren. 
Toen heeft hun wanhoop hen en ook ons Kroost geslagt. 




Melinde. 
Helaas! had ik 't met smart daartoe in 't licht gebragt! 
Dit, dit ontbrak nog aan myn onheil. Dierbre Telgen! 
Verbeeldde ik me ooit dat zulk een lot u zou verdelgen! 
Heeft ooit een moeders hart een' wreeder' ramp betreurd? 
ô Kroost, door 't Spaansch geweld my uit den arm gescheurd! 
Wat wederhoud my nog om my... 




Zambiza. 
Ik zal hen wreeken. 
Ik zal hun bloed... 




Melinde. 
Helaas! Laat af van wraak te spreeken. 
Zoud gy, die naauwelyks hun moorders zyt ontgaan, 
U-zelv' weêr waagen om hunn' haat ten doel te staan; 
Opdat hun razerny ook u om 't leven brenge, 
En, na der Kindren moord, het bloed des Vaders plenge; 
En my, alreeds beroofd van myn rampspoedig Kroost, 
Voor eeuwig weduw maak'? Gun my voor 't minst den troost 
Dat ik u 't leven berge; u, die aan myn verlangen 
Zyt weêrgegeeven. 
Ter zyde. 
Om myn' laatsten zucht te ontfangen. 

{==300==} {>>pagina-aanduiding<<}

Tegen Zambiza. 
Myn dierbre Wederhelft, vergroot myn wanhoop niet. 




Zambiza. 
Bepaal, myn Hartvriendin! kan 't zyn, uw zielsverdriet. 
Semire nadert ons. 




Derde tooneel.

Zambiza, Melinde, Semire.


Melinde, 
tegen Semire. 
Ach! deel in myne smarte. 
Gy ziet me, in weêrwil van de blydschap, die myn harte, 
Verrukt door 't byzyn van myn' dierbren Echtgenoot, 
In wanhoop neêrgestort om myner Telgen dood. 
Men heeft haar omgebragt, om ze aan de magt dier wreeden 
Te ontweldigen. 




Semire, 
tegen Melinde. 
Vriendin! uw droefheid steunt op reden. 
Tegen Zambiza en Melinde. 
Hoort my nu 't lot ons ligt voor 't laatst te saamen brengt, 
En ons geheim gesprek slechts voor een uur gehengt. 
Uw stille ontkoming blyft, door Catharinaas zorgen, 
Totdat ik wederkeer' den Castiljaan verborgen. 

{==301==} {>>pagina-aanduiding<<}

Dus zyn wy veilig; doch een uur vliegt ras voorby. 
Tegen Zambiza. 
Ik ken uw tederheid, ik ken uw trouw voor my, 
En mooglyk ben ik ook uw liefde niet onwaardig. 
Had ik geweeten dat het lot u te onrechtvaardig 
Een Wederhelft onthield, die gy zo dierbaar acht, 
'k Had, nimmer naar 't bezit van uwe min getracht. 
Het geeven van myn hand had u den dwang onttoogen, 
'k Had door een' echt in schyn, den Castiljaan bedrogen. 
't Was my bekend dat my uw hart geen liefde droeg; 
'k Wist voor myn rust te veel, voor de uwe niet genoeg. 
En gy waart onbewust, toen ge aan Semire trouwde, 
Dat uw verloren Gaê het daglicht nog aanschouwde. 
'k Beklaag my niet van u, van u, myn liefde waard', 
En tot myn' jongsten snik myn dierbaarst pand op aard'. 
Gy zyt onschuldig; 'k ben 't niet minder. 




Zambiza. 
Myn Getrouwe! .. 




Semire. 
Ik bid u, stoor my niet. Bewogen met myn' rouwe, 
Nam 't medelyden haast uw' eedlen boezem in. 
Gy vond me uwe achting waard', en in het einde uw min. 
Uw tederheid groeide aan; ik mogt dien zegen smaaken; 
Myn Kroost zal my dit heil altoos indachtig maaken. 

{==302==} {>>pagina-aanduiding<<}

'k Zeg niet dat ik myn trouw aan u heb toegewyd: 
't Is door die trouw-alléén dat gy in vryheid zyt. 
'k Erken des Hemels magt, zyn gunst ziet op u neder; 
Hy scheid u wel van my, maar schenkt Melinde u weder. 
Ik smaak den troost dat ik den band weêr saamenhecht 
Die ongelukkig wierd verbroken door myn' echt. 
Ik zie u beiden vry. De Hemel voer' uw' zegen 
Zo hoog als ooit het heil eens stervlings is gestegen! 
Maar als ge u met Melinde in uw geluk verblyd, 
Vergeet dan niet dat gy 't Semire schuldig zyt. 
Tegen Melinde. 
En gy, Melinde, tracht uw droefheid te overwinnen. 
Min uw' Gemaal zo teêr als ik hem plag te minnen. 
Haat, daar ik 't leven sleep in eindeloos verdriet, 
De nagedachtenis van zyn Semire niet. 




Zambiza, 
Semire omhelzende. 
Weldaadige Semire! aanbidlykste aller Vrouwen! 
ô Goôn! wie mogt op aarde een Gade als deeze aanschouwen? 
Ondraaglyk denkbeeld ooit van haar beroofd te zyn! 
Veel eerder... 




Melinde, 
ter zyde. 
Ach! zou ik, de felste boezempyn 
Ten prooije, en wreed beroofd van myne Huwlykspanden, 
Verbreekster weezen van de heiligste aller banden? 

{==303==} {>>pagina-aanduiding<<}

Semire met haar Kroost rampzalig maaken? neen. 
Tegen Semire, haar omhelzende. 
Vriendin! nooit rukt Melinde u en uw' Gaê vanéén. 
Ik ben voldaan nu ik bespeur hoe groot een' zegen 
Hy in Semire en in haar liefde heeft verkregen. 
Haar gadelooze deugd en trouw strekke al zyn troost! 
Hy leeve alleen voor haar en haar beminlyk Kroost! 
Ik ben van Kroost beroofd: wat kan myn trouw hem baaten? 
Ik schenk hem 't grootst geluk als ik u hem kan laaten. 
Tegen Zambiza. 
Herinner u altoos, myn dierbre Boezemvrind, 
Dat ik zo teêr u minde als uw Semire u mint. 
Tegen Semire. 
En gy, myn Hartvriendin, ontzeg uw mededoogen 
Aan uw Melinde niet; die, allen ramp onttoogen, 
Zich met haar Kroost veréént door een' gewenschten dood. 


Zy wil zich dooden met een' pook, dien zy in haar gewaad verborgen had.


Semire. 
Haar den opgeheven arm tegenhoudende, terwyl Zambiza haar den pook ontneemt, en denzelven in zyn borst verbergt. 
ô Hemel! 
Tegen Melinde. 
Leef, ach! leef voor uwen Echtgenoot! 



{==304==} {>>pagina-aanduiding<<}



Zambiza. 
Goôn! welk een wanhoop! .. Hoe! woed ge op uw eigen leven? 
Wilt ge aan Semire, wilt ge aan my den doodsteek geeven? 
U moorden voor myn oog nu gy my wederziet? 
Ach! is 't Monzongo, is 't uw' Gaê niet dien gy vlied? 




Melinde. 
Zoude ik u vlieden? u! daar ik, om u te vinden, 
Noch nood noch dood ontzag, in 't hagchlykst onderwinden? 




Zambiza. 
Leef dan voor my. 




Semire. 
Ja, leeft gelukkig voor elkaêr. 
Vertrekt. De dag breekt dóór. Voorkomt in tyds 't gevaar. 
Vertoeft hier niet. Vaarwel, grootmoedige Melinde! 
En gy, myn Boezemvriend, dien ik zo teder minde, 
Myn dierbaare Echtgenoot, (misgun den troost my niet 
Dat, ligt voor 't laatst, die naam my van de lippen vliet,) 
Vaar wel, vaar eeuwig wel! 
Zambiza en Melinde wederhouden haar. 
Duld dat ik vestwaarts streeve! 




Zambiza. 
Ik vluchten zonder u? 




Melinde. 
Ach! wilt gy dat ik leeve, 

{==305==} {>>pagina-aanduiding<<}

Ontwyk dan meê dit oord. 




Semire. 
Och! of dit kon geschiên! 
Hoe vrolyk zou Semire uw beider heilstaat zien! 
Maar beî myn Kinders zyn in Catharinaas handen. 
'k Moet keeren; want zy zwoer dat zy die onderpanden, 
Zo ik my schuldig maakte aan 't schenden myner trouw, 
Aan Alvarado, dien ontmenschten, levren zou; 
En welk een lot stond dan de onnoozlen niet te wachten! 




Melinde. 
ô Goden! welk een ramp! 




Zambiza. 
Ik beef op die gedachten. 
Rampzalig Kroost van nog rampzaalger Oudren! 




Semire. 
Zie, 
Zie of uw eigen hart kan vordren dat ik vliê; 
Zeg of een moeder ooit haar Kindren mag begeeven, 
En om haar zelfbehoud door wreedheid laaten sneeven. 




Zambiza. 
Doemwaarde Tyranny! was, was het niet genoeg 
Dat ons uw wreede vuist in yzren ketens sloeg? 
Ach! moesten wy, geboeid, ook dienstbaar Kroost verwekken, 
Opdat ge uw snood geweld nog verder uit zoud strekken? 



{==306==} {>>pagina-aanduiding<<}



Melinde. 
Ontfing dan al ons Kroost het leven, om, als wy, 
Een prooi te strekken der gevloekte dwinglandy? 




Semire. 
Vertrekt; en laat my gaan. Waartoe hier meer te beiden? 




Zambiza, 
haar wederhoudende. 
Hoe zwaar de keuze ook vall', gy moet, gy zult niet scheiden. 
Rampzalig Kroost! hoe waard ge aan uwen Vader zyt, 
Vergeef de voorkeur hem, die hy uw Moeder wyd. 




Semire. 
Wat vergt ge my? Zou ik, zou ik myn Kroost verlaaten? 
Neen, neen. 'k Heb u gered; laat ook myn trouw hen baaten. 
Melinde! ach! laat my gaan. Ik bid, weêrhoud my niet. 
Zambiza! wyk van hier, eer ons nog meer verdriet.... 




Zambiza, 
na eenige bedenking. 
Hoort my een oogenblik, grootmoedige Echtgenooten! 
De nood is hoog. Deelt in 't ontwerp door my besloten. 
't Zweert all' den ondergang der Spaansche dwinglandy. 
't Is alles vaardig, en men wacht alleen naar my. 




Melinde. 
Wat zegt ge? 




Zambiza, 
tegen Semire. 
Dit geheim besloot ik u te melden 
Deez' nacht in onze hut. Ik heb drie duizend helden, 

{==307==} {>>pagina-aanduiding<<}

Myn Vrienden, aangezet door myn' gerechten wrok, 
Reeds in 't geweer gebragt met hulp van Quantimoc: 
Zy weeten niets van 't geen hier straks is voorgevallen, 
En staan thans vaardig tot bestorming van de wallen. 
Melinde, van wier moed ik my vezekerd acht, 
Zal ons haar' bystand biên door Sempaolaas magt. 




Melinde. 
ô Ja, betrouw op my. Ik zal u onderschraagen, 
En al 's Lands heirkracht tot uw' bystand op doen daagen. 
'k Zal alles waagen tot beveiliging en troost 
Van u, van uw Semire, en van uw beider Kroost. 




Semire. 
Neen, neen. 




Zambiza. 
Geef ons gehoor. Och! in den naam der Goden... 




Melinde. 
Helaas! wy zyn verraên. 




Vierde tooneel.

Zambiza, Melinde, Semire, Alvarado, Alonzo, met een bende gewapende Spanjaarden schielyk uit de eerste schermen te voorschyn komende, die terstond hen bezetten.


Alvarado. 
Hier zyn zy, boei die snooden! 



{==308==} {>>pagina-aanduiding<<}

Alonzo grypt en boeit Melinde.


Melinde. 
Wat rampspoed! 


Zambiza tracht Melinde te ontzetten, doch ziende dat Alvarado hen nadert, trekt by schielyk den pook uit zyn borst, en meent Alvarado te grieven.


Zambiza. 
Wreedäart, die de onnoozelheid verdrukt! 
Lig daar. 


Alvarado ontwykt den steek, en een gedeelte der bende toeschietende om Zambiza te ontwapenen, neemt Semire dit oogenblik waar om te vluchten.


Alvarado. 
Verachte slaaf! uw oogmerk is mislukt. 




Semire, 
vluchtende. 
ô Hemel, hoed myn Kroost! laat u myn trouw behaagen! 
Ik vlucht tot aller heil en gaa het uiterst waagen. 




Alvarado, 
tegen de Spanjaarden. 
Schiet toe. Ontrukt hem 't staal. Zorgt dat hy niet ontvlied'. 




Zambiza. 
Geboeid, en zyne boeijen beschouwende. 
Zie daar, zie daar dan 't eind' van al 't geleên verdriet. 




Melinde. 
Myn Echtgenoot! 



{==309==} {>>pagina-aanduiding<<}



Alvarado, 
tegen Melinde. 
Hy zal zyn boosheid duur betaalen. 
Tegen de Spanjaarden. 
Men sleep' hen weg. 
De Spanjaarden rukken Melinde en Zambiza weg, die elkander nog eenig teeken van genegenheid willen geeven, doch dat niet toegelaaten word.


Tegen een' der Spanjaarden. 
Men poog' Semire te achterhaalen. 
Geef my den pook. 


De Spanjaard geeft hem den pook over, en streeft den weg heen dien Semire gegaan is.


Vyfde tooneel.

Alvarado, Alonzo.


Alvarado. 
Myn Vriend, ik vind my door 't bericht 
Van hun geheime vlucht op 't hoogste aan u verpligt. 




Alonzo. 
Ik wierd die ras gewaar, en zelfs dat Catharyne 
Zyn wacht had omgekocht, hoe vreemd u zulks ook schyne; 
'k Weet dat haar Gaê daarvan geheel onkundig is. 
Die wacht vertrouwde 't my als een geheimenis. 

{==310==} {>>pagina-aanduiding<<}

Bewust wat felle spyt die vlucht u zou verwekken, 
Dreef my myn yver aan om ze u terstond te ontdekken. 




Alvarado. 
Hoe! Catharine heeft de wacht zelfs omgekocht? 
De Landvoogd weet dit niet? Dit baart my achterdocht. 
Dan hoe dit zy, haar list kan nu myn wraak niet stuiten. 
Semire-alléén deed haar gewis hiertoe besluiten, 
Door eindloos smeeken; maar, schoon ons die snoode ontvlood, 
De schuld der Moeder doem' het vuige Kroost ter dood. 
Hy toont den pook. 
Dit heilloos moordgeweer, Zambizaas vuist ontnomen, 
Bewyst zyn schuld, en zal hen allen om doen komen. 
'k Geef Cortes kennis van den voorgenomen moord. 
Ik vorder wraak van hem. 




Alonzo. 
Gy hebt gewis gehoord 
Wat naam de Ryksprinses Zambiza gaf in 't scheiden? 




Alvarado. 
Ja, dit verbaasde my. Men wil ons loos misleiden. 
Hier broeit gewis verraad. Dit snood gebroedsel word 
Door Cortes lafheid tot meer stoutheid aangepord. 
'k Ontdek haast wat hier schuilt, en zal dees slaaven leeren 
Door strenger middlen, hoe ze een' meester moeten eeren. 
Vaar wel. 





{==311==} {>>pagina-aanduiding<<}

Zesde tooneel.



Alonzo. 
Myn zelfbelang eischt dat ik u verpligt', 
En Cortes Gaê loopt geen gevaar door myn bericht; 
Haar deugd en trouw heeft hem op 't naauwst aan haar verbonden. 
Zy heeft niet zonder reên dit stuk zich onderwonden. 
Uwe edelmoedigheid, ô Cortes! is gewis 
Roemwaardiger dan de aart van Alvarado is; 
Maar gy vertrekt, en hy, bestierder deezer Landen, 
Heeft myn bevordring tot een' hooger' rang in handen. 
Zambize is schuldig; doch verzwaar ik zynen druk, 
Men trekt ligt voordeel uit eens anders ongeluk. 


Einde van het vierde Bedryf.







{==312==} {>>pagina-aanduiding<<}

Vyfde bedryf.

Eerste tooneel.

Cortes, Lyfwachten in 't verschiet.


Cortes. 
In diep gepeins aan eene tafel zittende. Zich tot de Lyfwachten keerende. 
Geleid Zambiza hier, en maakt de houtmyt vaardig. 
Eenige van de Lyfwachten binnen. 
Ja, waarde Catharyne! uw oogmerk was pryswaardig. 
Uit wat belemmring had uw wysheid my gered, 
Had Alvaradoos woede uw' toeleg niet belet! 
Waar' 't ooit gebleken dat Zambize in vroeger tyden 
Verragua beheerschte, en tegen ons dorst stryden, 
Hy waar', myns ondanks zelfs, der Castiljaanen haat 
Ten zoen, als Vorst gedoemd door onzen strengen Raad: 
En waar' 't aan my ontdekt dat hy door de engste banden 
Verknocht aan de Erfprinses van Sempaolaas Landen, 
Dien troon beklimmen moest als onze bondgenoot, 
Ik had om 't onheil dat ons dreigde door zyn' dood, 
Uit wettig staatsbelang hem 't leven moeten spaaren; 
Maar moogelyk my-zelv' gedompeld in gevaaren, 

{==313==} {>>pagina-aanduiding<<}

Door Alvaradoos wrok my op den hals te laên. 
Uw schranderheid deed me al die zwaarigheên ontgaan; 
Doch Alvaradoos haat, die niet is in te toomen, 
Heeft, listig, my de vrucht van uw beleid ontnomen. 
Zambize is thans volstrekt doodschuldig naar de wet; 
Hy heeft een' Castiljaan het staal op 't hart gezet; 
De pook bewyst zulks klaar: en niemand kan het laaken 
Dat ik hem straff' die zich aan moord durft schuldig maaken. 
Schoon Sempaole een' Prins, Melinde een' Gaê beschreit, 
'k Breek geen verbond met hen: ik straf naar billykheid. 
Ik wilde 't opzet van myn Gaê niet wederstreeven. 
Ik heb, oogluikende, den Redder van myn leven 
Zien van zyn' boei ontslaan: heeft dat ontwerp gefaald, 
't Is buiten my; 'k heb hem myn schuld volüit betaald. 
Hy komt. 



Tweede tooneel.

Cortes, Zambiza, geboeid, Lyfwachten.


Cortes. 
Rampzalige, die meer en meer my hoonde 
Naar maate dat myn gunst u meer en meer verschoonde! 
Tree nader, en verstaa uw vonnis uit den mond 
Van hem wiens goedheid gy zo dikwerf ondervond. 



{==314==} {>>pagina-aanduiding<<}



Zambiza. 
Ik weet wat lot my van de wreedheid staat te vreezen. 
Men heeft ontwyfelbaar ten vuure my verwezen. 




Cortes. 
Gy wacht die straf met recht. 




Zambiza. 
'k Verwachtte die zo ras 
Den Castiljaanen bleek dat ik Monzongo was. 
Wat mart ge? doe my aan myn moorders overgeeven. 




Cortes. 
De ontdekking van uw' staat berooft u niet van 't leven; 
Neen, uw moordaadig woên bewerkt alleen uw' val. 




Zambiza. 
Wat glimp! Waarvan bedient de wreedheid zich niet al! 




Cortes. 
Baldaadige! zult ge in uw uiterst my nog hoonen? 




Zambiza. 
ô Neen. Ik deed u recht, en blyf u nog verschoonen. 
Ik onderscheid u van 't laaghartige gebroed 
Dat in dit waerelddeel zo onverbidlyk woed. 
Denk niet dat ik u vlei uit laage zucht voor 't leven: 
'k Zal, wyl ik sneeven moet, gelyk een Koning sneeven. 




Cortes, 
ter zyde. 
Welk een verheven moed! 



{==315==} {>>pagina-aanduiding<<}



Zambiza. 
De dood baart my geen' schrik. 
Maar gy, die Rechter zyt, beef, beef op 't oogenblik 
Dat ge aan onschuldig bloed, waarvoor uw pligt moest waaken, 
Door 't plengen van het myne u-zelv' zult schuldig maaken. 
Zo 't waar is 't geen gy zegt, dat onze Goden niet 
Bestaan; maar dat een Magt het groot heeläl gebied, 
Die 't wezen gaf aan ons, aan alle stervelingen; 
Dat zy al de aard' verrykt door haare zegeningen; 
Uw waerelddeel als 't onze een werk is van haar hand: 
Waarom zyt gy dan niet te vreden met het Land 
Dat u haar wysheid gaf; en in het oord gebleven 
Daar ge all' bezit wat u gelukkig kan doen leeven? 




Cortes. 
Hoe! ondervraagt ge my, in wien ge uw' Rechter ziet? 
Ik weiger echter u dit billyk antwoord niet: 
Men heeft, sints zeevaart ons deeze oorden deed ontdekken, 
Getracht den landzaat op het hoogst ten nutt' te strekken. 
Wy vesten hier den troon der Spaansche Monarchy 
Om u te redden van de snoode afgodery; 
Het licht des Christendoms zyn' glans te doen verspreiden; 
Verblinde volken tot een eeuwig heil te leiden.... 




Zambiza. 
Ons heil? neen, uw belang dryft u naar dit gewest. 

{==316==} {>>pagina-aanduiding<<}

Uw roofziek oog is op den glans van 't goud gevest, 
Van 't goud, dat u zo woest doet in deeze oorden dringen, 
En dat onze onkunde u verruilt voor beuzelingen. 
Zo gy goedhartig waart, die zucht wierd ras voldaan; 
Een schat, ons weinig waard, wierd u ligt afgestaan: 
Maar neen; uw gierigheid, nooit moê van meer te vergen, 
Valt op ons aan, beducht dat wy u dien verbergen. 
Gy plondert en verwoest op 't schriklykst Land by Land, 
Daar gy de volken slagt, de Koningen verbrand: 
Of staakt de woede een wyl het menschdom uit te roeijen, 
Dan slaat ze volk by volk, met vrouw en kroost, in boeijen; 
Doemt vrygeboornen tot een wreede slaverny. 
Wat recht hebt gy hiertoe? geen recht, 't is dwinglandy; 
't Is openbaar geweld. De Godsdienst, noch de reden, 
Verleende ooit schyn van recht tot deeze onmenschlykheden. 




Cortes. 
Vermeetle! 




Zambiza. 
Dit's 't niet all': De volken met geweld 
Tot slaverny gedoemd, in ketenen gekneld, 
Zien met die kluisters slechts 't begin van hunne elenden. 
Men durft, natuur ten spyt, de naauwste banden schenden. 
Men scheid de harten die haar invloed saamen bind; 
De Gade van haar' Gade, en de ouders van het kind; 

{==317==} {>>pagina-aanduiding<<}

En zend, in weêrwil van al 't klaagen, smeeken, weenen, 
Dees zuid- of noordwaarts op, die oost- of westwaarts heenen; 
En dwingt de onzaalgen, die gy dus wreedäartig scheid, 
Op nieuw te huuwen naar uw wuste zinlykheid. 
Word uit dien droeven echt hen eenig kroost geboren, 
Dan zien ze met dit kroost zich nieuwe elend beschooren: 
De onnoozlen zien zo ras het eerste daglicht niet 
Als 't ouderlyke hart hun slaafsche banden ziet. 
Wie telt de lasten op waarönder zy verkwynen 
In de oorelogen, op 't gebergte, en in de mynen? 
Dees sneuvlen door gebrek, die door mishandeling. 
Van duizend onzer acht men 't leven zo gering, 
Ja nog geringer dan 't behoud van een der honden, 
Waardoor ze, op last uws volks, onmenschlyk zyn verslonden. 




Cortes, 
ter zyde. 
Welk een verwyt! 




Zambiza. 
Word, na dees duldelooze smart, 
De wanhoop, fel getergd, meestresse van ons hart; 
Bezielt ze ons om 't geweld met heldenmoed te keeren, 
Doet ze ons ons leven of de vryheid fier verweeren, 
Dan is de straf gereed: de wreedheid vind vermaak 
Als ze offers opspoort voor haar zinnelooze wraak. 



{==318==} {>>pagina-aanduiding<<}



Cortes. 
Ik deed my-zelv' geweld, opdat ik mogt ontdekken, 
Vermeetle! tot hoe verre uw trots zich uit zou strekken. 
'k Was tot dit oogenblik ligt met uw lot begaan, 
Maar zie, na deezen hoon, u met verachting aan. 




Zambiza. 
En ik, ik zie u aan met hartlyk mededoogen. 
Ik hoonde u niet; 'k bragt u de waarheid onder de oogen. 
Uw eigen hart beklaagt ons deerniswaardig lot. 
Ik ben den dood getroost; 'k wacht dien op uw gebod; 
Hoe zeer myn vrye taal u tegen my verbitter', 
Hoe sterk de gramschap uit uw toornige oogen schitter', 
Ik smeek nochtans uw gunst voor myne Gade en Kroost; 
Bescherm de onnoozelheid; dit zy myn jongste troost. 
Ik kan tot deezen prys u mynen dood vergeeven. 
Vaar wel. 




Cortes, 
tegen de Lyfwachten. 
Men slaa hem gaê. 




Derde tooneel.



Cortes, 
Lyfwachten. 
Waar worde ik heen gedreven! 
Helaas! 't verwyt word door de ervaarenis gestaafd. 
Ons, door 't geloof verlicht, en, door de wet beschaafd, 

{==319==} {>>pagina-aanduiding<<}

Ons ziet men onze leer, ô schand! door daên verzaaken 
Waaräan dit heidendom zich niet zou schuldig maaken. 
Wy doemen 't wreed ter dood als 't voor zyn leven stryd. 
Ach! deelde ik nimmer in dit welgegrond verwyt! 
Hoe! Alvarado.... 




Vierde tooneel.

Cortes, Alvarado, Lyfwachten.


Alvarado. 
'k Zie het geen ik lang vermoedde. 
Een heimelyk verraad, 't geen by de slaaven broedde, 
Barst eindlyk uit. Wy zyn in 't uiterste gevaar. 
Semire is zelve aan 't hoofd der muitgezinde schaar'. 




Cortes. 
Wat zegt gy? 




Alvarado. 
Ja, en 't geen ons grooter zorg moet baaren, 
Is dat ze aan benden en in ordening zich schaaren. 
De wraak bezielt hun hart en bliksemt uit hun oog. 
By hun gewoon geweer van werpspiets, pyl en boog, 
Voert elk een brandend hout, om, zo wy 't niet beletten, 
Dees nieuwgebouwde sterkte in lichte vlam te zetten. 
Semire en Quantimoc verëenen hunne kracht; 

{==320==} {>>pagina-aanduiding<<}

Die noopt hen door geschreeuw, dees door haar jammerklagt, 
Om 't onheil van Zambize en van haar Kroost te wreeken. 
Wee ons indien hun vuur de vesting aan kan steeken! 




Cortes. 
Trek spoedig heen; belet hen 't nadren tot den wal; 
Dat u 't geschut versterke en dekke. Dat vooräl 
Semire leevend door uw krygsvolk zy gevangen. 
Ik zal, als ik haar' man zyn straf heb doen erlangen, 
U volgen met myn wacht. 'k Verlaat me op u, myn Vrind. 




Alvarado. 
Zy zullen vliên voor my als 't kaf vlied voor den wind. 




Vyfde tooneel.



Cortes, 
Lyfwachten. 
Dees opstand dwingt me in 't eind. Wat stond ons niet te wachten! 
Zou de overwonneling den overwinnaar slagten? 
Neen. Dat Zambizaas straf hen allen siddren leer'. 
Tegen de Lyfwachten. 
Leid uw' gevangen naar de strafplaats. 





{==321==} {>>pagina-aanduiding<<}

Zesde tooneel.

Cortes, Catharina, met de Kinderen van Semire, Lyfwachten.


Catharina. 
Toef, Mynheer! 
Ei toef, en hoor me, eer gy u billyk zoud beklaagen 
Van een verhaast besluit, het welk gy moet vertraagen. 
Cortes geeft een' wenk aan de Lyfwachten om te blyven, terwyl Catharina vervolgt. 
De troon van Sempaole is open, door den dood 
Des gryzen Heerschers, die tot heden daar gebood. 
Melinde, als Erfvorstin, moet deeze plaats bekleeden; 
De Natie wil dat zy terstond ten troon zal treeden. 




Cortes. 
En dat op 't oogenblik dat ons de muitery 
Der slaaven dreigt en dringt! 




Catharina. 
By weigring dreigen zy 
Zich met die slaaven te veréénen; hen te sterken. 
Wat kan die dubble magt ons niet al ramps bewerken! 




Cortes, 
tegen de Lyfwachten. 
Geleid Melinde hier, haalt voorts haar' Echtgenoot. 

{==322==} {>>pagina-aanduiding<<}

Tegen Catharina. 
'k Hoor mooglyk nog door hen waar 't eedgespan uit sproot. 




Catharina. 
Laat u, in 's Hemels naam, door gramschap niet verwinnen. 
Breng u uw goedheid, uw grootmoedigheid te binnen. 
Slaa op dit hulploos Kroost een oog van deerenis. 
Vergeef Zambizaas schuld, zo zy vergeeflyk is. 
Laat toch Semires drift zyn misdaad niet verzwaaren; 
Wat doet een braave vrouw niet om haar' man te spaaren? 
Wat zou ik-zelf niet doen? Wat heb ik niet verricht? 




Cortes. 
Melinde komt. 




Zevende tooneel.

Cortes, Catharina, de Kinderen van Semire, Melinde, geboeid, Lyfwachten.


Cortes, 
tegen Melinde. 
Mevrouw, schoon ge in dit tydgewricht, 
En mooglyk van den stond dat wy u 't eerst hier zagen, 
Ons dikwerf reden gaaft om over u te klaagen, 
'k Spoor echter liefst den grond niet na van uw gedrag, 
Omdat myn gunstig oog niet gaarne u schuldig zag. 
Hy ontboeit haar. 

{==323==} {>>pagina-aanduiding<<}

'k Stel u in vryheid en heb alles u vergeeven. 
Uw Vaders Vader scheidde op gistren uit het leven; 
Ik zal als Erfvorstin u plaatsen op den troon. 
En wil met eigen hand u sieren met de kroon 
Zo gy den vrede, die uw voorzaat heeft gesloten, 
Bestemt, en ons erkent voor uwe bondgenooten. 
Veracht myn goedheid niet, die u zo duidlyk blykt. 




Melinde. 
Klaagt ge over my, daar gy me op 't wreedst verongelykt? 
Zou ik me aan een verbond met hen gemaakt gedraagen 
Wier wreedheid oorzaak is van myne ondraagbre plaagen; 
Van 't onheil van myn huis; van myner Kindren dood; 
En mooglyk van den moord van mynen Echtgenoot? 




Catharina, 
haar op Zambiza wyzende. 
Bedaar; waartoe den hoon vergeefs vermenigvuldigd? 
Zie, zie hem leevend met wiens dood gy ons beschuldigt. 




Agtste tooneel.

Cortes, Catharina, de Kinderen van Semire, Melinde, Zambiza, geboeid, Lyfwachten.


Melinde, 
Zambiza tegensnellende. 
Zie ik u weêr! kan 't zyn dat gy nog 't licht geniet! 




Zambiza. 
De wraak is niet voldaan dat zy my sneeven ziet; 

{==324==} {>>pagina-aanduiding<<}

Helaas! zy wil vooräf, door uw wanhoopig treuren 
En 't jammren van myn Kroost, myn droeve ziel verscheuren. 




Melinde. 
Hoe! zoud gy sterven? gy... 




Zambiza. 
Myn Waarde! smoor uw smart. 
Tegen de Kinderen. 
Beschrei my niet, ô Kroost! zo dierbaar aan myn hart. 
'k Zal haast het einde zien van al myn tegenheden. 




Melinde, 
tegen Cortes. 
Ontmenschte! waant gy nog my immer te overreeden 
Tot eenig vreêverdrag of staaving van verbond, 
Nadat myn Gade en Kroost in u hunn' moorder vond? 
Nadat gy alles wat my dierbaar was deed sneeven? 




Cortes. 
Denk wie gy hoonen durft. Mevrouw! denk dat uw leven 
Slechts afhangt van zyn' wenk. 




Melinde. 
Had ik den dood geschuwd, 
'k Had by geen Spanjaards, waar Amerika voor gruwt, 
My roekeloos gewaagd. Het uitgerekt verlangen 
Om tyding van myn Kroost en Echtgenoot te ontfangen 
Dreef my hier heen, en heeft my 't uiterst doen bestaan. 
Zou ik, nadat gy hen al t'saamen deed vergaan, 

{==325==} {>>pagina-aanduiding<<}

Zou ik me aan u, myn volk zich aan uw volk verbinden? 
Neen. Wilt ge u allen hier in veiligheid bevinden, 
Voeg dan de Moeder by de Kinders; dat de Gaê 
Dan met haar' Gade sterve, en deele in de ongenaê 
Van zyn rampzalig lot. 




Zambiza. 
ô Hemel! welk een smarte! 
Tegen Cortes. 
Ach! luister naar geen taal van een wanhoopig harte, 
Mynheer! 




Melinde, 
tegen Zambiza. 
Laat af; laat af. Denkt gy dat uw tyran, 
Als hy u ombrengt, my in 't leven houden kan? 
Neen, neen. Ik tart zyn woede. 
Tegen Cortes. 
ô Trotste der Barbaaren! 
Ik durf my onbeschroomd uw vyandin verklaaren. 
Ik haat het licht, beroofd van mynen Echtgenoot. 
Voer, wilt gy veilig zyn, voer my met hem ter dood. 




Catharina, 
ter zyde. 
ô Welk een trouw! 




Cortes, 
tegen Melinde. 
Wat troost zoud gy daardoor verwerven, 
Rampzalige? 



{==326==} {>>pagina-aanduiding<<}



Melinde. 
Den troost van met myn' Gaê te sterven; 
My-zelf verlost te zien in 's aardryks duistren nacht 
Van 't gruwlyk denkbeeld van al 't Castiljaans geslacht. 




Negende tooneel.

Cortes, Catharina, de Kinderen van Semire, Melinde, Zambiza, geboeid, Alonzo, Lyfwachten.


Alonzo. 
Wy zyn op uw bevel de slaaven aangevallen: 
Ze ontzagen ons noch zelfs 't geschut van onze wallen, 
Maar hielden moedig stand, in spyt van hun gevaar. 
't Geschreeuw van Quantimoc, en 't jammerlyk misbaar 
Der weenende Semire ontroerde hunne zinnen. 
Zy koozen saam den dood, of wilden saam verwinnen. 
De stryd was hevig. Wy verlooren menig held, 
En Alvarado-zelf wierd ook, helaas! geveld. 




Cortes. 
Wat hoor ik? 




Alonzo. 
Toen hy zag hoeveel Semires traanen 
Vermogten om haar volk tot stoutheid aan te maanen, 
Vloog hy kloekmoedig in hun drommen; greep metëen 
Haar schreeuwend by den arm, en trok haar vestwaarts heen. 

{==327==} {>>pagina-aanduiding<<}

Doch door het slaavenheir van allen kant besprongen, 
Zag hy, ter dood gegriefd, haar zyne vuist ontwrongen. 
Men zegt, zy is gewond; doch of zulks is geschied 
Door haare benden of ons krygsvolk, weet men niet. 




Zambiza. 
Rampzalige Semire! 




Melinde. 
ô Goden! welk een smarte! 




Catharina. 
Hoe treft haar ongeval myn mededoogend harte! 




Alonzo. 
Doch 't geen het vreemdst ons scheen, was, dat de woeste schaar' 
Naauw' Alvaradoos ramp en sterflot wierd gewaar, 
Of Quantimoc vloog toe, en scheurde voor elks oogen 
Een' palmtak van den stam, en stak dien naar den hoogen. 
Dit stilde op 't oogenblik het hagchelyk gevecht. 
Toen trad hy toe, en sprak: Wy eischen niets dan recht. 
Doet my den Landvoogd zien, en geeft ons gyzelaaren, 
Opdat wy-zelf aan hem onze eischen openbaaren. 
'k Zond vier der onzen op zyn voorstel naar hen af, 
Waaröp hy zich met my fluks naar het hof begaf. 
Ik liet hem aan de poort: hy zal op antwoord beiden. 




Cortes. 
'k Ontzeg hem geen gehoor; gy kunt hem herwaarts leiden. 





{==328==} {>>pagina-aanduiding<<}

Tiende tooneel.

Cortes, Catharina, de Kinderen van Semire, Melinde, Zambiza, geboeid, Lyfwachten.


Zambiza. 
Verschoon 't elendig volk; straf my, ik ben hun hoofd. 
De stooker van al 't kwaad is thans van 't licht beroofd. 
Laat, laat uw goedheid op uw gramschap zegepraalen, 
En de ongelukkigen in vreê weêr adem haalen. 




Elfde tooneel.

Cortes, Catharina, de Kinderen van Semire, Melinde, Zambiza, geboeid, Alonzo, Quantimoc, met een' palmtak in de eene, en een' werpschicht in de andere hand. Lyfwachten.


Quantimoc, 
tegen Zambiza en Melinde. 
Gy leeft! hoe vind myn ziel zich door dat heil bekoord! 
Tegen Cortes. 
Zie my vrywillig hier. Doem ons niet onverhoord. 
Grootmoedig Landvoogd, zo gy ons van deeze stranden 
U had doen volgen naar de Mexicaansche Landen; 
Of zelf ons had bestierd naar uwe ervarenis, 

{==329==} {>>pagina-aanduiding<<}

Met de edelmoedigheid, die u zo eigen is, 
Nooit had ons vreedzaam volk een' opstand voorgenomen. 
Het onheil, 't geen ons in uw afzyn stond te schroomen 
Van Alvaradoos woede en zyn moordadigheid, 
Heeft ons, door wanhoop, tot dit stout bestaan verleid. 
Zo gy, goedhartig, 't geen gebeurd is kunt vergeeten; 
Zo nooit ons 't sterflot van dien wreeden word geweten; 
En zo ge ons met u voert, waar ge ook besluit te gaan, 
Biede ik, ten blyk van vrede, u deezen palmtak aan. 
Doch zo gy zynen dood ooit denkt op ons te wreeken; 
Een' dood zyn boosheid waard'; zie daar het oorlogsteeken. 
Wy staan eenpaarig, tot den laatsten man-zelv', pal; 
En zweeren dat men woede en bloeddorst keeren zal, 
En nooit de onmenschlykheid op nieuw ten offer strekken. 
Dit's ons besluit; 't voegt u het uwe aan ons te ontdekken. 
Verkies den oorlog of den vreê. Verdien de blaam 
Van Volkverderver, of den gloriryken naam 
Van Heilbewerker, van Behoeder, ja van Vader. 
Kom, kom door weldoen, naar uw leer, uw Goden nader. 
Semire, in stervens nood op uwe deugd gerust, 
Geeft, van de goedheid van uw Gade en u bewust, 
Van haar vertrouwen blyk, en doet zich herwaarts draagen. 
Ach! mogt haar veege mond myn pooging onderschraagen! 
Zy komt: 





{==330==} {>>pagina-aanduiding<<}

Twaalfde tooneel.

Cortes, Catharina, de Kinderen van Semire, Zambiza, geboeid, Melinde, Quantimoc, Alonzo, Lyfwachten. Semire, gedraagen door zes Amerikaanen, op een rosbaar van takken van geboomte gemaakt.


Semire, 
tegen de Amerikaanen. 
Zet my hier neêr. 
Zy ziet Zambiza en Melinde, die naar haar toeschieten, en ter wederzyde van de rosbaar nederknielen. Semire reikt hen elk eene hand.


Tegen Zambiza. 
Myn teêrgeliefde Gaê! 
Tegen Melinde. 
Myn dierbre Hartvriendin! 
Tegen Cortes. 
Ontzeg hen geen genaê! 
Ontferm u over hen en myne Huwlykspanden! 
Semire ontfing den dood van Alvaradoos handen. 
Zie, zie den toestand daar die wreedäart my in bragt. 
Gy hebt me in mindren ramp uw deernis waard' geacht; 
Ik was die niet onwaard': toon my weêr mededoogen! 
ô Eedle Cortes! toon hoe krachtig het vermogen 
Van uwen Godsdienst werkt op uw verlicht gemoed; 

{==331==} {>>pagina-aanduiding<<}

Hoe sterk een zucht gy tot het heil van 't menschdom voed. 
Ik vond uw' Godsdienst zo beminlyk, zo verheven, 
Dat ik, hoe slecht ik dien door de uwen zag beleeven, 
Een Christen sterve. 
Tegen Catharina. 
En gy, Weldaadige! wier deugd 
Onschuldigen behoed, elendigen verheugt, 
Indien Semires trouw uw hart ooit heeft bewogen, 
Beweeg met haar uw' Held dit uur tot mededoogen. 




Cortes, 
ter zyde. 
Ach! heeft de goedheid op de harten zo veel kracht, 
Staat dier bedrukten lot geheel in myne magt, 
En zou myn deerenis hun onheil niet beperken; 
Hen niet verschoonen; hunn' gelukstaat niet bewerken? 
ô Ja. 
Tegen Semire. 
't Vertrouwen dat uw vroomheid in ons stelt 
Verwint ten tweedenmaal myn hart door zacht geweld. 
Semire! ik ben geraakt door uwe tegenspoeden; 
Gy zult gelukkig zyn zo ik u kan behoeden. 
Tegen Monzongo. 
Monzongo, nader my. Zo gy besluit voortaan 
De leer der Christnen in dees Landen toe te staan; 
En zelf de afgodery Godsdienstig wilt verzaaken, 
Zult gy, schoon reeds gedoemd, my voor uw heil zien waaken. 



{==332==} {>>pagina-aanduiding<<}



Monzongo, 
zyn boeijen toonende. 
Zo dit Monzongo stemde in dees gesteltenis, 
Hy toonde een lafheid die zyn ziel onwaardig is. 
Wat zegt een vreê door een' gevangen Vorst gesloten? 




Cortes. 
'k Vergeef uw stout bestaan, uit wanhoop voortgefproten. 
Uw antwoord is gegrond. 
Hem ontboeijende. 
Grootmoedige! wees vry. 




Semire. 
ô Hemel! 




Cortes. 
Dit's 't niet all'. 
Tegen Catharina. 
Ik twyfel niet of gy, 
Myn dierbre Gemaalin! zult u met my verëenen, 
En vryheid aan Semire en aan haar Kroost verleenen. 




Catharina. 
Ik ken uwe eedle ziel aan dees weldaadigheid. 




Melinde, 
schielyk opryzende. 
Monzongo! 
Tegen Semire. 
Myn Semire! is ons dit heil bereid? ... 
Tegen Cortes. 
Ach! 't is aan my, 't is aan de mynen dat uw harte 
Vergoeding poogt te doen voor de uitgestaane smarte. 
Dit teder Kroost is 't myne, en myne kindermin... 



{==333==} {>>pagina-aanduiding<<}



Cortes. 
Is nu Melinde nog myn felle vyandin? 


Melinde en Monzongo werpen zich aan Cortes voeten.


Melinde. 
ô Myn Behoeder! 




Monzongo. 
ô Myn Vader! 




Cortes. 
Zoud gy knielen? 
Neen, neen, grootmoedig Paar! neen, deugdgezinde zielen! 
Myn hart kent uw waardy. 
Hy heft ben beiden op, en Monzongo omhelzende, zegt hy. 
Monzongo! strek me een Zoon; 
Regeer met uw Melinde op Sempaolaas troon. 
Doe door een zacht bestier uw volk gelukkig leeven. 
Zo word myn gunst, die u ten zetel heeft verheven, 
Gebillykt door uw trouw, geroemd in dit gewest, 
Zo verr' de Spaansche magt de Christlyke outers vest. 




Monzongo. 
'k Vergun u deeze leer myn volken aan te pryzen; 
Ik zal my en myn huis daarïn doen onderwyzen. 




Cortes. 
ô Braave Quantimoc! ik staaf het vreêverdrag, 
En scheld u 't misdryf kwyt, begaan op deezen dag. 

{==334==} {>>pagina-aanduiding<<}

Uw-aller trouw verdient dat we uw beschermer strekken: 
Gy allen zult met my naar Mexico vertrekken. 


Quantimoc buigt zich, heft den palmtak op, en werpt de werpspiets ter aarde.


Semire. 
Gun, eer myn vlotte ziel van 't veege ligchaam scheid, 
Dat ze u het offer biê van haare dankbaarheid, 
ô Eedle Cortes! ô weldaadigste aller Vrouwen! 
Wat onwaardeerbaar heil doet my uw gunst beschouwen! 
Ik zie Melinde, myn' Gemaal en Kinders vry, 
En geef den geest ontlast van 't juk der slaverny. 
De Hemel loone uw deugd door zynen ryksten zegen, 
En maak' der volken hart als 't myne u toegenegen! 
Tegen Melinde. 
Myn dierbre Hartvriendin! wees moeder van myn Kroost. 
Aanvaard het voor het uwe; uw goedheid strekk' hun troost. 
Tegen de Kinderen. 
Myn waarde Telgen! zie uw Moeder, die nadeezen.... 


Melinde geleid de Kinderen naar Semire, die ze omärmt, terwyl Melinde by haar knielt. De Kinderen knielen ter wederzyde van Melinde, en houden haar kleeders vast.


Melinde. 
Ach! leef om deelgenoot van ons geluk te weezen. 



{==335==} {>>pagina-aanduiding<<}



Monzongo. 
Knielende aan de andere zyde van de draagbaar. 
Semire! myn Semire! ach! rukt de wreede dood 
U van ons in dit uur! 




Semire. 
Aan de eene zyde door den arm van Melinde, aan de andere zyde door den arm van Monzongo ondersteund, neemt de hand van hen beiden, die zy vry hebben, en legt ze in een. 
Myn dierbaare Echtgenoot! 
Myn Hartvriend! zyt getroost. Troost, troost u, ô Melinde! 
Gun dat myn veege hand den band weêr saamenbinde, 
Die door myn ongeluk voorheen gescheiden wierd. 
Bemint elkandren, nu ge op 't onheil zegeviert, 
Standvastig en getrouw. Niets moete uw heil vermindren! 
Beminde gy Semire, ach! mint haar in haar Kindren. 
Zy wend het oog naar Cortes en Catharina, en zegt, terwyl zy met haar hand de verëende handen van Monzongo en Melinde opheft. 
Ik ben hun heil en 't myne aan u, naast God, verpligt. 
Hoe vreedzaam, hoe gerust verlaat ik 't levenslicht! 
Hoe zielvertroostend zyn myn uiterste oogenblikken! 
'k Voel my door 't heil van hen, die ik bemin, verkwikken; 
Terwyl ik voor my-zelf nog grooter heil verwerf. 
Myn wenschen zyn voldaan. Denk aan Semire. Ik sterf. 



{==336==} {>>pagina-aanduiding<<}

Monzongo en Melinde vallen met het aangezicht op het lyk van Semire.


Catharina. 
Ach! myn Vriendin! 




Cortes, 
tegen Catharina. 
Laat ons haar' heilstaat niet benyden, 
Maar op haar zalig spoor het hart der Godvrucht wyden; 
De les betrachten, die de Alwysheid ons gebied: 
Doe steeds aan andren 't geen gy wenscht dat u geschied'. 


EINDE.




{==337==} {>>pagina-aanduiding<<}

De camisards.


Treurspel.


Door Lucretia Wilhelmina van Merken.


{==338==} {>>pagina-aanduiding<<}


{==t.o. 338==} {>>pagina-aanduiding<<}


{== afbeelding 
	
Ach! die rampzaalgen zyn ons mededoogen waard!


IVde Bedr. Vde Toon.
==} {>>afbeelding<<}
    


{==t.o. 339==} {>>pagina-aanduiding<<}



{==339==} {>>pagina-aanduiding<<}

Voorbericht.

De vervolging om verschillende begrippen in het stuk van Godsdienst is, ten allen tyde, een treurige oorzaak geweest van 't vergieten van veel onschuldig bloed onder de Christenen. Vrankryk heeft 'er in de voorige en in het begin deezer eeuwe eene wonde door gekregen, waaräan het nog kwynt. De laatste poogingen der Hervormden in de Cevennes, om zich van geweetensdwang te bevryden, verschaffen een aandoenelyk tafreel voor de Nederlanders, wien het, door Gods zegen, voor twee eeuwen gelukt is zich daarvan te ontslaan. Dit is de reden waarom ik deeze stoffe tot een onderwerp van het volgende Dichtstuk, de Camisards, verkoren heb.
Mogt de herinnering van de elende, door onze Geloofsgenooten geleden, ons ten klaarsten doen beseffen den zegen die ons dierbaar Vaderland thans geniet!
Mogten liefde en zachtmoedigheid, de waare kenmerken van het Christendom, in hetzelve langs hoe meer toeneemen; opdat menschlievendheid, verdraagsaamheid en weldadigheid, zo wel als dapperheid en vryheidzucht, altoos de trekken van het beeld eens rechtschapen Nederlanders uitmaakten!




{==340==} {>>pagina-aanduiding<<}

Vertooners.


Cavalier, Opperhoofd der Camisards.

Catinat. } Hoofden der Camisards.

Ravanel. } Hoofden der Camisards.

Billard. } Hoofden der Camisards.

Charles, Vader } van Cavalier.

Marianne, Moeder } van Cavalier.

Charlotte, Zuster } van Cavalier.

Cadet, Broeder } van Cavalier.

Villars, onder den naam van d'Aygalliers, Fransch Opperbevelhebber.

La Lande, Fransch Bevelhebber. Zwygende.

Castanet. } Hoofden der Camisards.

Valmal. } Hoofden der Camisards.

La Plante. } Hoofden der Camisards.

Gui. } Hoofden der Camisards.

Bende van Camisards.

Bende van Fransche Soldaaten.



Het TOONEEL is een bosch, in 't gebergte van de CEVENNES.






{==341==} {>>pagina-aanduiding<<}

De camisards.


Treurspel.


Eerste bedryf.

Eerste tooneel.

Cavalier en Billard, met den degen in de vuist, gevolgd van een bende Camisards, schielyk opkomende.


Cavalier. 
Houd stand! Myn Broeders! staat. Wacht hier de vluchtelingen. 
De wreede vyand, die in Nage ons dacht te dwingen, 
Laat u, in weêrwil van zyn woeste razerny, 
't Cevennesch steil gebergte en deeze bosschen vry. 
Hervat uw' heldenmoed in spyt der zwaarste plaagen. 
De snoode list mooge u verstrikken in haar laagen, 
Het toomeloos geweld baade in uw dierbaar bloed, 
Gy zyt in 's Hoogsten hand, en word door hem behoed. 




Billard. 
ô Vrankryk, zo geducht voor de omgelegen Landen! 
Zult ge eindloos wroeten in uw eigen ingewanden? 

{==342==} {>>pagina-aanduiding<<}

Word door uw dwinglandy, die eindloos slagt of boeit, 
Het waar geloof verdelgd, zyn' invloed uitgeroeid? 
Neen. Schoon de woede en moord uw blinde dwaaling sterken, 
Het schuldloos martelbloed is 't zaad van onze kerken. 




Cavalier. 
'k Besef, hoe juist myn geest de omstandigheden wikt, 
Nog niet door wat bedrog wy heden zyn verstrikt. 
't Gelukte ons meer dan eens in Nage rust te vinden. 
De inwooners van die plaats zyn Hugenooten, Vrinden, 
Van wier onkreukbre trouw zich elk verzekerd houd. 
'k Heb echter u noch my hen onbedacht betrouwd. 
Bewust dat Nages muur den vyand niet kon stuiten, 
Zette ik de posten uit, en deed den toegang sluiten. 
'k Had op den tooren-zelv', die 't omgelegen veld 
In 't ronde gadeslaat, een trouwe wacht gesteld, 
Opdat het minst gerucht in tyds zou zyn vernomen. 
En ach! nog naauwlyks in myn Ouders huis gekomen, 
Zag ik, den eersten nacht, des vyands list gelukt, 
En met het ryzend licht hem in het dorp gerukt. 




Billard. 
De Hemel weet alleen door wien wy zyn verraaden. 
De wreede Montrevel, die door zyn gruweldaaden 
Al 't Land met bloed vervult, heeft overäl zyn spiên; 
Ligt is door een' van hen ons oogmerk afgezien 

{==343==} {>>pagina-aanduiding<<}

Om in 't gezegend Nage, in 't byzyn onzer Vrinden, 
Nu hy naar 't hof vertrekt, een weinig rust te vinden, 
Eer ons Villars, in 't kort in zyne plaats verwacht, 
Op nieuw alöm bestook' met Vrankryks oorlogsmagt. 




Cavalier. 
Deeze overrompeling zal onze elend verzwaaren. 




Billard. 
Hoe kwaamt gy op de markt, door 's Konings digte schaaren? 




Cavalier. 
'k Was naauw' op straat, of vond me omzet aan alle zy', 
En zag slechts weinigen van de onzen nevens my. 
Wy schoolden saam, getroost, zo onze hoop mogt faalen, 
Voor 't minst ons schuldloos bloed met bloed te doen betaalen. 
In deezen stand vergrootte een nieuwgekomen schaar', 
Die de eerste benden sterkte, ons dreigend lyfsgevaar. 
Haar Hopman riep haar toe, zyn' drom voorüit gevlogen: 
‘'k Zie Cavalier. Schiet toe. Hy is in ons vermogen.’ 
Op deeze taal grypt me een dragonder woedende aan; 
'k Zag hem door een' van ons den arm van 't ligchaam flaan; 
't Gelukte myne hand een' zyner rotgezellen, 
Die me aan de kleeders hield, door een pistool te vellen; 
Een derde viel 'er by, getroffen door myn' dolk. 
Toen zag ik verderäf verscheiden van ons volk, 
En riep: Verzamelt u. Laat ons te saam verëenen. 

{==344==} {>>pagina-aanduiding<<}

Dringt op de benden aan, en slaat 'er stout door heenen. 
Men volgde dit bevel met onweêrstaanbren moed. 
Dus raakte ik op de markt, met myn' getrouwen stoet; 
Waar ik u vond, aan 't hoofd van uw bestreden bende. 




Billard. 
Ik kreeg al vroeg bericht van de opgedaagde elende, 
En had, zo goed ik kon, een vriendenrei vergaêrd, 
En op de dorpmarkt hen in haast ten stryd' geschaard, 
Of 't ons gelukken mogt den vyand daar te stuiten; 
Doch 't viel zyn overmagt niet zwaar ons in te sluiten. 
Wy waren 't leven kwyt indien uw onderstand 
Ons niet ten juisten stond gered had uit zyn hand, 
En ons de kans verleend om 't veege lyf te hoeden. 
Dan ach! hoe zal de wraak op onze broedren woeden! 
Hoe veel rampzaligen zyn nog in 't dorp bezet! 
Hoe veelen omgebragt! hoe weinigen gered! 




Cavalier. 
Ginds zie ik Catinat. God lof! hy is behouên. 



Tweede tooneel.

Cavalier, Billard, Catinat, een bende Camisards.


Catinat. 
Ach! Broeders! mag ik u op de aarde nog aanschouwen? 



{==345==} {>>pagina-aanduiding<<}



Cavalier. 
Myn Hartvriend! welk een ramp treft ons in deezen stond! 




Catinat. 
ô Bloeijend Languedoc! Nu gaat uw heil te grond! 
Nu zal het Bygeloof, dat doof is voor uw klagten, 
Uw ongelukkig volk als lammren deerlyk slagten! 




Cavalier. 
Hoe staat het in het dorp? 




Catinat. 
Het schriklyk moordgerucht 
En jammerlyk gekerm vervult de ruime lucht. 
Wy hebben 't all' verricht wat trouw en moed vermogten; 
Een' stoet van vrouwen en van kindren vrygevochten; 
Een troostelooze rei, die in het wreedst verdriet 
Of vader, of gemaal, of broeder achterliet. 
De dappre Castanet geleid hen naar de holen, 
Waarïn, naar uw bevel, de onweêrbren zyn verscholen. 
Een deel der onzen heeft nog tydig zich gered, 
Eer 's vyands ruitery de dorpbrug had bezet. 
Maar ach! by onze vlucht wierd daar reeds post genomen; 
Dus heeft geen mensch meer hoop om uit het dorp te ontkomen. 




Cavalier. 
ô Vaderlyk Gezin! hoe treft me uw deerlyk lot! 

{==346==} {>>pagina-aanduiding<<}

Tegen Catinat en Billard. 
Myn Vrienden! laat ons saam het treurig overschot 
Dat nog behouden bleef, voor 't woên des krygsvolks dekken. 
De vyand zal gewis naar dit gebergte trekken, 
Opdat hy met den schrik der neêrlaag voordeel doe. 
Tegen Catinat. 
Bezet het bosch alöm, en sluit de paden toe, 
Met dit manhaftig volk, totdat wy hulp erlangen. 
Clari zal haast Rolland de tyding doen ontfangen 
Van onzen wreeden ramp, en is alrede op weg. 
Zo stuit men 't verder leed door moed en overleg; 
En kan de Camisards, die 't nog gelukt te vlieden, 
In 't wyken naar dit oord gereeder bystand bieden. 




Catinat. 
Ik keur uw oogmerk goed, en zal daaräan voldoen. 
Mogt uw getrouwe zorg ons nog in 't uiterst hoên! 
Tegen de bende Camisards. 
ô Helden! volgt myn spoor. Ach! mogt het ons gelukken 
De vluchtelingen nog aan nood en dood te ontrukken! 




Derde tooneel.

Cavalier, Billard.


Billard. 
Ik speur uw bittre smart, en deel in uw verdriet. 



{==347==} {>>pagina-aanduiding<<}



Cavalier. 
Myn diepgetroffen ziel verbergt haar droefheid nier. 
Het krygsvolk zal gewis zyn' ouden aart betoonen, 
En niets dat leven heeft in 't schuldloos dorp verschoonen. 
Myn waardige Ouders! ach! wie zal u bystand biên? 
Hoe zult gy 't moordend staal of 't martellot ontvliên? 
En gy, myn Zuster! reeds in wanhoop neêrgedompeld, 
Om 't smartlyk onheil dat uw' Gaê heeft overrompeld, 
Wat lot wacht u; wat lot de jeugdige Cadet! 
Is niemand van ons huis uit deezen nood gered? 
Ach! had ik, meer bedaard, door myn getrouwe zorgen, 
ô Magen my zo waard! u allen eerst geborgen! 
Myn pligt dreef my naar 't volk dat my bevolen is; 
't Behoud der Godskerk hing aan hun behoudenis. 




Billard. 
Vertrouw op 's Hoogsten hulp, in weêrwil der gevaaren. 
Gy zorgde voor Gods huis, hy zal uw huis bewaaren. 
Toon dat ge in 't woên der smart uw hartstogt meester zyt; 
Denk dat ge u-zelv' aan 't heil der kerken hebt gewyd. 
Denk hoe veel duizenden u aanzien als hunn' hoeder. 
Gy vind in elk van hen een' Vader of een' Broeder. 
Al 't Land, door 't Bygeloof gestort in 't aakligst wee, 
Ziet uit naar 's Hemels hulp en die van Cavalier. 



{==348==} {>>pagina-aanduiding<<}



Cavalier. 
Myn trouw zal in den nood myn Broedren niet begeeven. 




Billard. 
Helaas! wie ziet hen ooit aan hunne elende ontheven? 
De gantsche landstreek is vervuld met brand en moord, 
Sints wreede Chaila 't eerst den Godsdienst heeft gestoord; 
Sints hy, gelyk een wolf, de lammrenkooi beloerde, 
En 't Godgetrouwe volk gevangen met zich voerde. 




Cavalier. 
Perrier verloste hen ter liefde van zyn Bruid. 




Billard. 
't Is waar; dan ach! wat heil wrocht die verlossing uit? 
Een listig vreêverbond, om 't volk met wisser slagen, 
Terwyl 't den schroom verbant, in zyn verderf te jaagen. 
Totdat Perrier op nieuw voor hen ten stryde trok, 
En zelf het offer wierd van d'opgekropten wrok. 




Cavalier. 
Nog wierd het Bygeloof geen meester van deeze oorden. 
La Portes heldenmoed weêrhield het schriklyk moorden. 




Billard. 
Hy liet het leven in een' ongelyken stryd? 




Cavalier. 
De Hemel heeft nochtans den Hugenoot bevryd. 
Rolland trad in zyn plaats, en wist met onze benden 

{==349==} {>>pagina-aanduiding<<}

Den zieldwang reis op reis kloekmoedig af te wenden. 
En zelfs, schoon Nages ramp ons hart zo billyk deert; 
Wy zyn verrast, 't is waar; maar zyn niet overheerd. 
Wy hebben volks genoeg, men kan den kryg verduuren; 
Wy hebben wapenen, gevulde voorraadschuuren, 
En klederkamers in de holen van 't gebergt'; 
Ons gasthuis opent zich voor dien ons bystand vergt. 
Rolland zal met Clari haast volk en voorraad zenden. 




Billard. 
Och! of zulks strekken mogt tot stuiting van de elenden! 




Cavalier. 
Wy rekken 't leven nog voor 't minst door tegenstand: 
Zo die bezwykt is 't uit met Kerk en Vaderland. 
Het Bygeloof is doof voor smeeken en vermaanen, 
En baad zich in het bloed van deugdzaame onderdaanen. 




Billard. 
Wat heeft die pest in 't Ryk al onheils aangerecht! 
Hoe veele sterkten zyn door haar geweld geslecht! 
Wat steden deelden niet in de algemeene elende? 
Wat dorp bleef vry van moord? Wat kerk bleef overënde, 
Sints haar ontzinde drift 't verdrag van Nantes schond, 
Waardoor de Hugenoot zyn' staat verzekerd vond? 
Gezegend Langedoc, dat in geruster tyden 
Uw onbesmet geloof vrymoedig mogt belyden! 

{==350==} {>>pagina-aanduiding<<}

Hoe diep hebt gy gedeeld in dit rampzalig lot! 
Cevennes hoog gebergt' behoed het overschot 
Dat in den springvloed, dien ge al 't land zaagt overstroomen, 
Het moordrad, zwaard of koord of brandstaak is ontkomen. 




Cavalier. 
Dat overschot, met ons getroffen door 't geschrei, 
Dat naar den Hemel stygt uit dorp en uit valei, 
Geeft nog den moed niet op zyn Broedren vry te stryden, 
Die allen zyn gedoemd om 't martellot te lyden. 




Billard. 
Algoede Hemel! stuit der boozen overmoed! 
Verhoor het wraakgeschrei van al 't onschuldig bloed! 




Cavalier. 
't Valt braave Rechters zwaar zelfs schuldig bloed te plengen: 
Zou de Opperrechter dan der vroomen moord gehengen? 
Neen, neen. Men steune op hem in al ons ongeval; 
Verzekerd dat de straf de boosheid volgen zal. 




Billard. 
Wie zie ik herwaards spoên? 




Cavalier. 
Gy hebt geen stof tot vreezen; 
Het bosch is wel bezet, het zullen Vrienden weezen. 




Billard. 
Wat heil! 't Is Ravanel. 





{==351==} {>>pagina-aanduiding<<}

Vierde tooneel.

Cavalier, Billard, Ravanel.


Cavalier. 
Zyt welkom, waarde Vrind! 




Ravanel. 
't Verkwikt my 't hart, dat ik u beiden leevend vind. 




Cavalier. 
Hoe zyt gy 't woên ontvlucht? 




Ravanel. 
Niet zonder stryd en zorgen. 
Ik hoorde 't krygsgeschrei by 't ryzen van den morgen, 
En zag des Konings volk, geschaard aan drom by drom, 
Door d' Aygalliers geleid, genaaken van rondöm. 
'k Begaf my fluks op weg om vrienden op te spooren, 
En schreeuwde vast: Verraad! waakt op! wy zyn verloren! 
Terwyl ik bystand zocht, gedacht ik aan de wacht 
Die ge op den toren had gezonden voor den nacht; 
En riep hem driftig toe, hy zou de dorpklok trekken, 
En door het noodgeklep al 't volk in Nage wekken. 
Vergeefs, helaas! hy-zelf, door diepen slaap geboeid, 
Hoort niets van 't krygsrumoer, schoon 't onöphoudlyk groeit. 



{==352==} {>>pagina-aanduiding<<}



Cavalier. 
ô Doodelyke rust, die zo veel rampen baarde! 




Ravanel. 
Terwyl ik vast ons volk, zo goed ik kon, vergaêrde, 
En met een deel van hen, op 't roepen aangesneld, 
Alreeds het woest geweld te keer ging met geweld, 
Wierd ons getal gesterkt door jonge dorpelingen, 
Met spade of zigt of knods, in steê van speer en klingen, 
Gewapend in den nood. De jeugdige Cadet, 
Uw Broeder, had aan 't hoofd dier bende zich gezet, 
Blootshoofds en half gekleed; nog wist hy niet van zwichten. 
'k Heb in dien bangen stryd hem wondren zien verrichten. 
Doch 's vyands overmagt verstrooide ons van elkaêr; 
En daar ik deinzend vocht met myn getrouwe schaar', 
Om zo het mooglyk waar' de naaste straat te sluiten, 
En 't woeden des soldaats voor 't minst zo lang te stuiten 
Totdat die wykplaats, reeds met dorpvolk opgepropt, 
Met pak en zak en kist en kassen wierd gestopt, 
Ontdekte ik dat die straat bereids was overrompeld, 
En al 't verlegen volk in 't schriklykst wee gedompeld. 
Toen was het meer dan tyd het veege lyf te hoên. 
Ik riep: elk zou met my zich naar de dorpbrug spoên. 
Dan ach! het was te spaê, de brug was ingenomen, 
En alle hoop had uit om 't woên des moords te ontkomen, 

{==353==} {>>pagina-aanduiding<<}

Die vast ging weiden met een toomeloos geweld. 
Geen kunne wierd verschoond; 't wierd alles neêrgeveld. 
Verbeeld u onzen schrik; ons hartlyk medelyden, 
Daar 't ons aan magt ontbrak de onnoozlen vry te stryden. 




Billard. 
ô Ongelukkig volk! 




Cavalier. 
'k Voel dat my 't harte beeft. 
Wie weet wat deerlyk lot ons huis getroffen heeft! 




Billard. 
Hoe ging 't u voorts? 




Ravanel. 
Ik vlood met weinig lotgenooten, 
Die van myn dapper volk my toen nog overschooten, 
Tot aan den muur van 't dorp, en sprong 'er over heen. 
De vyand, wien die sprong te volgen hagchlyk scheen, 
Joeg ons niet yllings na; wy zyn 't geweld ontkomen 
In 't hoog kastagne-woud, dat met de olyveboomen 
Aan Nage schaduw leent. Hier hoorden we, aan 't gekryt, 
Het duuren van den moord, en zagen wyd en zyd 
Den schrikkelyken brand, die 't woedend krygsvolk stichtte, 
En 't woud met rook vervulde, of door zyn' gloed verlichtte. 
Wy dorsten niet te ras uit onzen schuilhoek treên, 
Doch waagden 't in het einde, en vlooden herwaarts heen. 



{==354==} {>>pagina-aanduiding<<}



Cavalier. 
Ach! hebt ge in Nage van myne Oudren niets vernomen? 
Zaagt gy myn Zuster niet? Is geen van hen ontkomen? 




Ravanel. 
'k Liet, toen ik van hen scheidde, uw' Broeder nog gezond; 
En weet niet welk een lot uw Moeder ondervond, 
Of hoe 't Charlotte ging. Ik bid u, vraag niet nader. 




Cavalier. 
Helaas! 'k lees in uw oog den dood van mynen Vader. 




Ravanel. 
Hy leeft. 




Cavalier. 
En gy, gy zucht, en zwygt wat hem weêrvoer? 




Ravanel. 
Ik zag, in 't midden van al 't oorelogsrumoer, 
Een deel der Overheên, door 't krygsvolk aangegrepen, 
Met onbesuisd geschreeuw gebonden heenen sleepen. 
Uw Vader was 'er by, begruisd van bloed en stof, 
Bestorven op 't gelaat. Denk hoe my 't schouwspel trof, 
En welk een deerenis 't in alle harten baarde 
Te denken dat de moord voor wreeder moord hen spaarde. 




Cavalier. 
Gevangen! .. Weggesleept! .. ô Deerniswaardig lot! .. 
ô Vader! zult ge u ook op 't heilloos moordschavot 

{==355==} {>>pagina-aanduiding<<}

Als bloedgetuige door de boosheid zien verpletten! 
Neen. 'k Zal met 's Hemels hulp dat gruwelstuk beletten; 
U redden van den dood, of nevens u vergaan. 
Myn traanen zullen 't Ryk, ik zweer 't, op traanen staan. 
Ik zocht de moorders-zelf, die ik verwon, te hoeden; 
Maar dat zy beeven zo de wanhoop my leert woeden! 




Billard. 
Bedaar, myn Vriend! ligt dat de Hemel hem nog red. 




Ravanel. 
Verberg uw smart. Zie wie u nadert met Cadet. 




Vyfde tooneel.

Cavalier, Billard, Ravanel, Marianne, Charlotte, Cadet.


Marianne, 
in de armen van Cavalier. 
Myn Zoon! myn waarde Zoon! 




Cavalier. 
ô Myn geliefde Moeder! ... 
Tegen Charlotte. 
Myn dierbre Zuster! 




Charlotte, 
Cavalier omhelzende. 
Ach! myn teêrbeminde Broeder! 



{==356==} {>>pagina-aanduiding<<}



Cavalier. 
Is 't mooglyk dat gy 't woên des moords ontkomen zyt! ... 
Heeft myne ziel dien troost te danken aan uw vlyt, 
Gelukkige Cadet? dat u de Hemel hoede! 
Hoe hebt ge ons dierbaar bloed ontrukt aan 's vyands woede? 




Cadet. 
De Algoede Hemel-zelf heeft myn ontwerp bestierd. 
Toen ik van Ravanel door dwang gescheiden wierd, 
Nam ik den kerkhof in aan 't hoofd van myn gezellen, 
Of 't ons gelukken mogt ons daar te weêr te stellen; 
En ons door muur en kerk aan de eene en de andre zy' 
Gedekt te zien voor 't felst van 's vyands razerny. 
De kerkhof strekte een wyk voor mannen en voor vrouwen. 
'k Zag daar myn Moeder met Charlotte nog behouên, 
En beefde op 't denkbeeld van haar nadrend doodsgevaar. 
Een bende Camisards zocht vast de droeve schaar 
In deezen jongsten nood des vyands magt te ontwringen; 
Als ik, genaderd met myn jonge dorpelingen, 
Hen toeriep: Broeders! voegt de onweêrbre digt byéén; 
Schaart u ter wederzyde, en volgt my brugwaarts heen. 
De helft der mynen zal ten achterhoede u strekken, 
En ik met de andre helft kloekmoedig vóór u trekken. 
Verlost uw magen uit dees doodelyke plaats. 
Bevryd hen, zo gy kunt, voor 't woeden des soldaats. 

{==357==} {>>pagina-aanduiding<<}

Komt. Volgt. De Hemel-zelf beloont het mededoogen. 
Men schaarde zich terstond; en wy, voorüit gevlogen, 
Verdreeven, door de trouw en wanhoop aangezet, 
Een' woesten hoop, door wien ons 't vordren wierd belet. 
De brug was sterk bezet; doch nood leert alles waagen. 
Myn bende trof alöm met doodelyke slagen; 
Ploegyzer, spade en zigt, gesterkt door 't zwaard en 't vuur 
Der dappre Camisards, deed wondren in dat uur. 
De vyand week; en eer, door zyne krygsgenooten, 
Van alle zyden tot zyn' bystand toegeschoten, 
Den stryd hervat wierd, was de brug in onze magt, 
En al de onweêrbre schaar' daar over heen gebragt. 
Wy hielden deeze post, in spyt van 's vyands poogen, 
Totdat de zwakke stoet den aandrang was onttoogen, 
En deinsden vechtende af toen ik dien veilig zag. 




Billard. 
ô Onverwachte troost op deezen bangen dag! 




Cavalier. 
Waar is 't behouden volk? 




Cadet. 
By Castanet gebleven, 
Die hen in 't hol gebergte een schuilplaats heeft gegeeven. 




Marianne. 
Ach! waar' 't niet beter, daar ons elk doodschuldig noemt, 

{==358==} {>>pagina-aanduiding<<}

Ons gantsche Vaderland door 't hof reeds is gedoemd, 
Als lammren onzen hals den beulen toe te steeken, 
Dan't woeden van den moord, uit nood, door moord te wreeken? 
Wy vallen toch welhaast in onzer haatren magt. 
Myn Schoonzoon is alrede op 't moordschavot geslagt; 
Myn waarde Dochter is wanhoopend om zyn sterven; 
En ach! dit doodlyk uur doet my myn' Gade derven; 
Dien vroomen Hugenoot, der onderdrukten troost. 
Wie weet wat lot hem trof! ô Myn rampzalig Kroost! 
Weet niemand iets van hem? voldoet aan myn verlangen. 
Gy allen zwygt? 
Tegen Cavalier. 
Gy weent? 




Cavalier. 
Helaas! hy is gevangen. 




Marianne, 
bezwykende in de armen van Charlotte. 
Gevangen! .. 




Charlotte. 
Hemel! ach! 




Cadet. 
Waar berg ik my van rouw! 




Charlotte. 
Ach! Broeders! Moeder sterft! stut, stut de droeve vrouw! 



{==359==} {>>pagina-aanduiding<<}



Cavalier. 
Dit leed ontbrak nog aan de grootheid onzer plaagen. 




Ravanel. 
Men voer' haar naar de grot met al haar droeve magen, 
Opdat haar sterven hier de droefheid niet verzwaar'. 




Billard. 
Wat treft den sterveling al onheil en gevaar! 


Einde van het eerste Bedryf.







{==360==} {>>pagina-aanduiding<<}

Tweede bedryf.

Eerste tooneel.

Charlotte, Catinat.


Charlotte. 
't Is my onmooglyk die uitmuntendste aller vrouwen, 
In 't aaklig onheil dat haar ziel verscheurt, te aanschouwen. 
Ik ken haar huwlykstrouw en tederhartigheid. 
Zy ziet ons aan in 't ronde, en zwygt, daar alles schreit; 
Of slaat haar treurig oog erbarmlyk naar den hoogen. 
Wat menschlyk hart word door dat schouwspel niet bewogen? 
Het myne word door smart en deerenis verscheurd. 
En daar myn ziel het lot van myn Perrier betreurt, 
Deelt zy nog in 't verdriet van myn geliefde magen. 
'k Beklaag hen allen; ach! wien moet ik 't meest beklaagen? 




Catinat. 
Uw Broeder is gereed om met een trouwe schaar' 
Van dappre Camisards, in weêrwil van 't gevaar, 
De wreede roovers van zyn' Vader na te jaagen; 
En haalt hy ze in, wy zien dien achtbren man ontslagen. 




Charlotte. 
Vergeefs ontwerp, helaas! de wanhoop bragt het voort. 

{==361==} {>>pagina-aanduiding<<}

De meesten van zyn volk zyn in ons dorp gesmoord, 
En 't klein gedeelte dat nog ovrig is gebleven 
Weet voor zich-zelv' naauw' raad tot berging van het leven. 




Catinat. 
Rolland zal ons getal versterken vóór den nacht. 
Ook word een groot deel volks dit uur door ons verwacht, 
Om hun standvastigheid voor 't waar geloof te toonen, 
En in de stille grot den Godsdienst by te woonen. 
Men ziet langs enge paên, al sluipend, drom by drom, 
Verzeld van gade en kroost, genaaken van rondöm. 
Hun yver groeit zelfs aan, schoon ze onze neêrlaag weeten. 
De broederliefde kan geen broedren ooit vergeeten. 




Charlotte. 
Ach! wierd de Hemel eens bewogen door hun beê! 
Zo blaakte 't yvervuur voorheen in myn' Perrier; 
Een' yver die te vroeg den Held in 't graf deed daalen. 




Catinat. 
Ik hoorde in Zwitserland verward zyn lot verhaalen: 
Ik bid u, zo 't uw' druk niet al te zeer vergroot.... 




Charlotte. 
Waar spreek ik liever van dan van myn' Echtgenoot? 
Hoor zyn rampzalig lot, en deel in mynen rouwe. 
't Verdrag van Nantes was nog naauw' ter kwaader trouwe 
Vernietigd door het Hof, of moord en dwinglandy 

{==362==} {>>pagina-aanduiding<<}

Verhieven zich alöm in deeze heerschappy; 
En deeden 't schuldloos bloed der Hugenooten stroomen. 
Niet verre van Montvert ryst tusschen hooge boomen 
Een overöud kasteel, 't welk, door den tyd verschoond, 
Toen door den wreeden Abt de Chailla wierd bewoond. 
Deeze onmeêdoogende was een dier yveraaren, 
Die, naar hunn' waan, geen bloed van kettren moeten spaaren. 
Hy, hy was de eerste die ons dompelde in elend. 




Catinat. 
Zyn woedende yver was in Siam reeds bekend. 




Charlotte. 
Hy had door spiên zo ras de tyding niet vernomen 
Dat een Hervormde schaar' in 't bosch byéén zou komen, 
Om troost te trekken uit des Hoogsten heilig woord, 
Of stoof met al zyn volk gewapend naar dat oord; 
En ach! 't gelukte hem ons onverwacht te omringen, 
Daar niets zyn woede ontkwam dan weinig vluchtelingen. 
Hy voerde ons naar 't kasteel, en hing voor ons gezicht 
Den vroomen Leeraar, die zo trouw ons had gesticht, 
En twintig broedren, (ach! onze eerste martelaaren,) 
Aan koorden langs den muur, om grooter angst te baaren. 




Catinat. 
ô Gruwel! 



{==363==} {>>pagina-aanduiding<<}



Charlotte. 
Middlerwyl wierd kelder, hol en kluis, 
Ons ter gevangenis in dat rampzalig huis. 
Hier zagen wy dien beul en zyn gevolg verschynen 
Om ons te folteren door uitgezochte pynen. 
Doch al zyn heilloos woên was vruchtloos in dat uur; 
't Geloof behield de zege op schroef en staal en vuur. 
Het deerlyk onheil, dat ons over was gekomen, 
Wierd schielyk in Montvert van 't vluchtend volk vernomen, 
En baarde in 't gantsche dorp een troostelooze smart. 
't Verlies van Ouders, Kroost en Broeders grieft het hart. 
Terwyl elks Vrienden vast het onheil van hun magen 
Met akelig gekerm den hoogen Hemel klaagen, 
Genaakt myn Bruidegom, de wakkere Perrier. 
Myn Vrienden! roept hy, wat vertoeft ge? Op deeze steê 
Valt niets door jammeren en schreijen uit te rechten. 
Myn Bruid is in gevaar. Ik zal haar vry gaan vechten, 
Of sterven voor haar oog. Komt, volgt my op het spoor. 
Bevryd uw dierbaar bloed. Myn Vrienden! 'k trek u vóór. 
Wat wapens voeren kon vloog op des Helds geleide 
Naar 't slot; daar elk van ons een' wreeden dood verbeidde. 
De dappre bende wierd haast meester van den wal, 
Drong dóór tot in 't kasteel, en stuitte ons ongeval. 
Perrier gaf last vooräl den wreeden Abt te spaaren, 

{==364==} {>>pagina-aanduiding<<}

Doch eenigen van ons, die 't meest verbitterd waren 
Door de uitgestaane smart, verwekten door hun klagt 
Zo groot een gramschap dat hy haast wierd omgebragt, 
In weêrwil van myn' Held, en die op 't achterst zagen. 




Catinat. 
Hy had dit lot verdiend. 




Charlotte. 
Ach! 't baarde ons zwaarer plaagen. 
De Roomsche kerkling schreeuwde om wraak van Chaillaas dood. 
Perrier vlood met zyn volk, gedrongen door den nood, 
Naar 't steil gebergte, en bleef in bosschen of in holen 
Met zyn getrouwe bende een' langen tyd verscholen, 
Terwyl men woeden bleef. Doch 't hof liet eindlyk af, 
Nadien 't in schyn den moord, aan d'Abt gepleegd, vergaf. 
Toen kwam Perrier terug, en wierd aan my verbonden. 
Maar ach! wy zagen haast den valschen vreê geschonden. 
Men had door schyn-alléén ons in den slaap gesust, 
Om ons op 't onverwachst te moorden in die rust. 
De wreede Broglio genaakte met zyn bende, 
En dompelde al het land op nieuw in zwaare elende. 
Elk riep, wanhoopende, om den dapperen Perrier 
En hy, bewogen door des volks ondraaglyk wee, 
Verscheen op nieuw in 't veld om voor hun heil te waaken; 
En dwong den Veldheer haast zyn schriklyk woên te staaken. 

{==365==} {>>pagina-aanduiding<<}

Hy hield zich op 't gebergt' met zyn' getrouwen stoet, 
En hoedde dal en dorp vandaar door zynen moed. 
Hy wierd, helaas! in 't eind, door snoode list gegrepen, 
En stierf... ach! daar 't geweld myn' Vader heen zal sleepen... 
Vergeef 't me. Ik kan niet meer. 




Catinat. 
Weêrhouw, zo 't mooglyk is, 
Weêrhouw de hevigheid van uwe droefenis. 
Uw Moeder nadert ons. 




Charlotte. 
Ach! waartoe dient ons 't leven! 



Tweede tooneel.

Charlotte, Catinat, Cavalier, Marianne.


Charlotte, 
Marianne omhelzende. 
Myn Moeder! .. 




Marianne, 
Charlotte omhelzende. 
Ach! myn Kind! .. 




Catinat, 
tegen Cavalier. 
Hoe! zyt gy hier gebleven? 
Ik waande dat gy u alrede op weg bevond, 
En u de redding van uw' Vader onderwond. 
Zo 't moordziek rot zyn' prooi in Nimes wal kan bergen, 

{==366==} {>>pagina-aanduiding<<}

Dan is de togt vergeefs. 




Cavalier. 
Laat af myn smart te tergen. 
Myn dierbre Moeder-zelf herinnert my myn' pligt. 
't Behoud der Camisards hangt, in dit tydsgewricht, 
Aan eenen zyden draad. Ik kan hen niet verlaaten. 




Charlotte. 
Ach! laat ge uw' Vader dan aan woedende soldaaten 
Ten prooije in zynen ramp? 




Cavalier. 
Myn Broeder jaagt hen na 
Met onze ruitery; doch, zo ik zorg, te spaê. 
Zy zyn gewislyk reeds in Nimes aangekomen. 




Charlotte. 
Och! of ik met Cadet dien togt had ondernomen! 
De wanhoop is geheel meestresse van myn hart. 
De rouw om myn Perrier slaat, door de wreede smart 
Die mynen Vader dreigt, met dubble kracht aan 't woeden. 




Marianne. 
Myn Kind! draag met geduld het juk der tegenspoeden. 
En eischt de hoogste Magt ons aller dierbaarst pand, 
Hoe zwaar ons 't offer vall', geef, geef het in zyn hand. 
Gy zult niet lang Perrier noch uwen Vader derven. 
Wy allen zullen haast op de eigen slagtbank sterven. 

{==367==} {>>pagina-aanduiding<<}

Ons vonnis is geveld; hier baat geen tegenweer. 
De Hemel duld ons leed; men onderzoek' niet meer. 




Charlotte. 
Helaas! .. 




Cavalier. 
Ik zal, ik zweer 't, den braaven Man bevryden, 
Of al de Geestlykheid doen lyden om zyn lyden. 
'k Verliet met Catinat Geneve, op 't naar bericht 
Van 't onheil van Perrier; toen heb ik naar myn' pligt 
Al de ongelukkigen, door zyn getrouwe zorgen 
Gered uit hunnen ramp, in 't hol gebergt' geborgen: 
En zou ik dulden dat de woede van het Hof, 
Door Priesters aangestookt, myn' vroomen Vader trof? 
Eer zal myn wraak... 




Marianne. 
Helaas! laat af van wraak te spreeken? 
Een Christen lyde en zwyge; een Hooger zal ons wreeken. 




Cavalier. 
Myn ziel, bestreên door toorn en smart en deerenis, 
Weet naauwlyks wat zy wil, of wat thans oorbaarst is. 
Hier trekt myn Vader my, en daar de onnoozle schaaren, 
Die thans zo yvrig langs het hoog gebergt' vergaêren 
Om troost in hunnen nood te vinden door 't gebed. 
Is hunne komst bespied; wie bergt, helaas! wie red 

{==368==} {>>pagina-aanduiding<<}

Deeze ongelukkigen uit hunner haatren laagen! 
Myn meeste benden zyn in Nage neêrgeslagen, 
En 't overschot is klein, en nog vervuld met schrik. 
Nooit dreigde ons meer gevaars dan in dit oogenblik. 
Tegen Marianne. 
Ach! waart ge verr' van hier met myn geliefde Zuster! 




Marianne. 
Vertrouw op 's Hemels hulp, en stel uw hart geruster. 
Behaagt het hem, hy zal ons 't onheil doen ontvliên. 
Zo niet; wy zullen 't eind van al ons lyden zien. 
Herstel uw' geest, te sterk door schok op schok bewogen. 




Cavalier. 
Weläan. Men kwyte zich, en steune op 't Alvermogen. 
ô Hartekenner, die myn trouw en yver weet! 
Vergeef de zwakheid die myn ziel te sterk bestreed! 
'k Beveel de schikking van myn lot in uwe handen; 
Maar spaar 't geloovig volk en myn geliefde panden! 




Marianne. 
Vaar voort.... 




Charlotte. 
Ik zie Cadet. Helaas! hy keert alleen. 





{==369==} {>>pagina-aanduiding<<}

Derde tooneel.

Cavalier, Catinat, Marianne, Charlotte, Cadet.


Cadet. 
Ik kwam te spaê. Men was ons lang voorüitgereên. 
Ik had myn ruitery van 't hoog gebergt' doen daalen, 
En zag van verre, in 't oost, reeds Nimes toorens praalen; 
Wy naderden met spoed het einde der valei 
Dat aan de vlakte paalt; wanneer ons uit de wei 
Wierd toegeroepen: Staat! Ik wende schielyk de oogen 
Daar heen, en zag terstond een' Leeraar aangevlogen, 
In 't kleed van een' soldaat. Myn Broeder! riep hy: Keer; 
Alle uw gevangnen zyn in Nimes. Denk niet meer 
Aan hun behoudenis; maar tracht voor 't heilloos woeden 
De Hugenooten in Vaunages dal te hoeden. 
Al 's Konings benden zyn in 't landschap op de been. 
Een deel trekt naar Vaunage, een ander bergwaarts heen, 
Om daar de Camisards wreedäartig te overromplen, 
En al 't Hervormde volk in 't aakligst wee te domplen. 
Zy worden door La Lande en d'Aygaliers geleid. 
Verscheiden hoopen zyn nog wyd en zyd verspreid. 
Dees loeren op Rolland, of op de voorraadkluizen. 

{==370==} {>>pagina-aanduiding<<}

Men legt u laagen in de bosschen, in de huizen. 
Al 't landschap is in roer. Ach! waarschouw Cavalier. 
Ik keerde fluks, en bragt den trouwen Leeraar meê. 
Hy denkt dat binnen 't uur het onweêr op zal daagen. 




Marianne. 
Nu zien wy door den dood het eind van onze plaagen. 




Catinat. 
Wat best bestaan? 




Cavalier. 
Myn Vriend! men wapen' zich ten stryd. 
Roep al de Hoofden saam; 't is hier geen marrens tyd. 




Catinat. 
Daar zyn ze. 




Vierde tooneel.

Cavalier, Catinat, Cadet, Marianne, Charlotte, Billard, Ravanel, Castanet, Valmal, La Plante, Gui.


Billard, 
tegen Cavalier. 
Hebt gy reeds ons groot gevaar vernomen? 
Men ziet de vlakte alöm van krygsvolk overstroomen. 
Dragonders, ruitery; 't is alles in 't geweer. 
Zy voegen zich byéén, en nadren meer en meer. 

{==371==} {>>pagina-aanduiding<<}

Men poog' hen op 't gebergt' met allen spoed te ontvlieden. 




Ravanel. 
Hoe redden we in den nood de weerelooze lieden? 
Of zullen we al den hoop als lammren laaten doôn? 
Hoe word aan kind en oude in 't klautren hulp geboôn, 
Daar elke struikeling hun leven kan verkorten, 
Hen van de steilte in meir of afgrond neêr doen storten? 
Wat schouwspel voor een hart als 't onze! 




Billard. 
Ik ben den dood 
Voor hun behoud getroost. 




Catinat. 
Men neeme in deezen nood 
Een kort besluit. 




Cavalier. 
Myn Vrind! het myne is reeds genomen. 
Het woest geweld wil ons al saamen om doen komen. 
Men berg' de onweêrbre schaar' op 't spoedigst waar men kan, 
En vecht' hen vry, of vall' tot aan den laatsten man. 
Geliefde Broedren! is uw hart daartoe genegen, 
Zo antwoord door 't geweer. Ontbloot al t'saam den degen. 
De Camisards trekken allen hunne degens. 
De Hemel loone uw deugd, en redde u in dit uur; 
Of schenke uw ziel een heil van eindeloozen duur! 



{==372==} {>>pagina-aanduiding<<}



Charlotte. 
Myn Vrienden! zou Charlotte u allen overleeven? 
Het Bygeloof doemde ons zo wel als u tot sneeven. 
Helaas! de vrouwenschaar' valt dartle wraak ten roof; 
Of word in kloosters, om 't belyden van 't geloof, 
Door schande en smart geperst de waarheid af te zweeren. 
Neen. Dat de vrouwenstoet den aanval af help' keeren. 
Ik gaa hen rustig vóór. Wys ons een standplaats aan: 
Wy zullen, nevens u, verwinnen of vergaan. 




Cavalier. 
Ik zal uw' eisch voldoen, en prys uw loflyk poogen. 




Marianne. 
ô Hemel! toon uw magt, en sterk ons onvermogen! 




Cavalier. 
Myn Vrienden! hoort naar my. Gy kent dit gantsche Land. 
Tracht aan het einde van dit bosch, aan d' oosterkant, 
Naar de engte van 't gebergt' des vyands magt te trekken. 
Laat Castanet in schyn den mond dier engte dekken. 
Kort buiten de engte zyn, aan de eene en de andre zy', 
Begroeide hoogten; dat de helft der ruitery 
Zich onder Ravanel en mynen Broeder schaare, 
Die hoogte wel bezette, en, hoe 't ook gaa, bewaare; 
Men kan daar 's vyands oog in 't loof geheel ontgaan. 
Valmal blyv' met zyn volk in de engte, herwaarts aan, 

{==373==} {>>pagina-aanduiding<<}

In 't laagste kreupelbosch, en hou zich in de haagen 
Ter linkezyde schuil. Dat Catinat zyn laagen 
Op de eigen wyze vorm', doch aan de rechtehand. 
Men plaatse, boven hen, aan d'een' en d'andren kant, 
De schaar' der vrouwen, om de laagen hulp te leenen; 
Zodra die ryzen werp' ze een hagelbui van steenen. 
'k Zal, met La Plante en Gui, het grootst geweld weêrstaan. 
Wy zullen ons aan 't eind der engte nederslaan. 
Billard zal onder my den middentogt bewaaren. 
'k Zal 't ovrig paardenvolk aan bei' de vleugels schaaren. 
Dat niets zich roere. En valt de vyand, by 't begin, 
Te sterk op Castanet; hy deinze, en lokk' hem in, 
Totdat hy ons genaake en de engte is ingetoogen. 
Tegen Ravanel en Cadet. 
Verlaat uw heuvels dan: snyd, schielyk aangevlogen, 
Snyd hem den hertogt af, en sluit fluks de engte toe. 
Dat alles dan gelyk de sterkste werking doe; 
Zo vall' hy in den strik dien hy ons dacht te spreiden. 
Tegen La Plante. 
Gy zult myn Moeder by de onweêrbre schaar' geleiden. 
Tegen Gui. 
'k Beveel myn Zuster en de Vrouwen aan uw vlyt: 
Plaats haar op 't steil gebergte, en schaar ze tot den stryd. 

{==374==} {>>pagina-aanduiding<<}

Tegen alle de Hoofden der Camisards. 
Vaart wel, myn Broeders! gaat; gy zult uw' pligt betrachten; 
Gy hebt een wisse zege, of korten dood te wachten. 




Cadet, 
Marianne omhelzende. 
Myn Moeder! uw behoud strekt my de scherpste spoor. 
Tegen Charlotte. 
Myn Zuster! stry met ons. 
Tegen Cavalier. 
'k Stel me u ten voorbeeld vóór. 
Tegen de Hoofden der Camisards. 
Myn Helden! laat ons gaan. 




Vyfde tooneel.

Cavalier, Marianne, Charlotte, Billard, La Plante, Gui.


Marianne. 
ô Hemel! wil ons hoeden! 
Kom, laaten we in der yl ons naar de onweêrbren spoeden, 
Om daar, schoon krachtloosheid het stryden ons belet, 
Te kampen voor uw heil door 't yverig gebed. 
Vaart wel, myn Kindren! 




Charlotte, 
Marianne omhelzende. 
Ach! vaar eeuwig wel, myn Moeder! 

{==375==} {>>pagina-aanduiding<<}

Tegen Gui. 
Gelei ons naar 't gebergt'. 


Zy omhelst Cavalier, en vertrekt met Gui.


Cavalier, 
Marianne omhelzende. 
De Algoedheid zy uw hoeder! 


Terwyl Marianne met La Plante vertrekt, ziet Cavalier haar met aandoeningen van droefheid na.


Zesde tooneel.

Cavalier, Billard.


Cavalier. 
Myn waarde Vriend! gy ziet hoe 't hier geschapen staat. 
'k Acht u, naast 's Hemels hulp, myn' jongsten toeverlaat; 
En wacht dat my uw deugd myn laatste beê zal gunnen. 




Billard. 
Wat zoude ik Cavalier in nood ontzeggen kunnen? 




Cavalier. 
Ik hield u by my in de schikking van den stryd, 
Doch eisch van uwe trouw dat gy 't gevecht vermyd. 




Billard. 
Ik, in het aakligst uur, voor myn geloofsgenooten, 
Tot wier behoud myn bloed zo dikwerf wierd vergoten, 
Niet stryden? 



{==376==} {>>pagina-aanduiding<<}



Cavalier. 
'k Smeek 't als vriend; en eisch 't als Opperhoofd. 
Men spill' geen' tyd. Volbreng de trouw aan my beloofd. 
Begeef u op 't gebergte, om 't eind des stryds te aanschouwen; 
En zo des Konings magt het slagveld mogt behouên, 
Zo ge onze neêrlaag zaagt; zorg dan met allen spoed 
Dat gy myn dierbaarst pand, myn vroome Moeder hoed. 
Tracht by Rolland, kan 't zyn, de droeve vrouw te bergen. 
Zeg haar dat ik u koos om u deez' dienst te vergen; 
Dat Cavalier, daar hem de dood waart voor 't gezicht, 
Dit jongst bewys haar geev' van liefde en kinderpligt. 




Billard. 
De Hemel zegene u! Gy zult uw' wensch verwerven, 
Of 's vyands hand zal voor haare oogen my doen sterven. 




Cavalier. 
Hoe dier verpligt ge my! Vaar wel, myn waarde Vrind! 
Gaa, kies voor u een plaats, waar ge u verzekerd vind. 




Zevende tooneel.



Cavalier. 
ô Heilloos Bygeloof, dat uit dees vreedzaame oorden 
De menschlykheid verbant, en door uw schriklyk moorden 
Ons, tegen dank, 't geweld doet met geweld weêrstaan! 
De bloedschuld valle op u van elk dien wy verslaan! 

{==377==} {>>pagina-aanduiding<<}

Knielende. 
Alweetende Opperheer! getuige van ons lyden! 
Gy weet dat wy alleen voor 't veege leven stryden. 
Bescherm de onnoozelheid, die op uw' bystand wacht! 
Verweer ons heilig recht, en sterk ons door uw kracht, 
Opdat de vyand-zelf voortaan zyn wreedheid doeme, 
En 't vrygevochten volk u zyn verlosser noeme! 
Of duld uw wysheid dat de woede ons overmant, 
Gun ons dan rust by u, in hooger Vaderland! 


Einde van het tweede Bedryf.







{==378==} {>>pagina-aanduiding<<}

Derde bedryf.

Eerste tooneel.

Villars, La Lande.


Beiden, met den degen in de hand, langsaam en verlegen opkomende.


Villars. 
Vertoef een oogenblik, en gun my aêm te haalen, 
La Lande! Ik ben vermoeid van 't onöphoudlyk dwaalen 
En zwerven door dit bosch, langs zo veel kronkelpaên 
En wegen zonder einde. 




La Lande. 
Ach! laat ons hier niet staan. 
Misschien zal 't gindsche pad naar eenig dorp ons leiden. 
Gewis, geen mensch ontvlood de slagting dan wy beiden; 
En vielen we in de hand der Kettren, wat vermaak 
Verschafte 't hen, Villars op te offren aan hun wraak! 
Hoe ons de neêrlaag treff', men kan nieuw krygsvolk werven; 
Maar 't Ryk schud op zyn' grond wanneer het u moet derven. 
't Is hier geen toevens tyd. Ligt zyn wy reeds bespied. 




Villars. 
Indien men ons verrast, ik bid ontdek my niet. 

{==379==} {>>pagina-aanduiding<<}

Wy zyn toch levenloos; en 't zou my meer bezwaaren 
Myn' rang beschimpt te zien door deeze woeste schaaren, 
Dan door hun moordgeweer te sterven op dees steê. 
Geef my, op myn verzoek, den naam van d'Aygalliers. 




La Lande. 
'k Zal u voldoen, Mynheer; doch staa niet. Laat ons spoeden. 
Hy ziet Cavalier. 
ô Hemel! 't is te spaê, te spade om ons te hoeden. 



Tweede tooneel.

Villars, La Lande, Cavalier, Marianne, Billard, La Plante, Gui, Castanet.


Cavalier. 
Wat zie ik? 




La Lande, 
tegen Villars. 
Wyk dit in. ô Doodlyk oogenblik! 




Cavalier, 
tegen de Hoofden der Camisards. 
Voorkomt hen. Trekt dit om. Zy vluchten in den strik. 
De Hoofden der Camisards trekken hunne degens, en vervolgen Villars en La Lande. 
Tracht hen te kluistren, maar verschoont hun beider leven. 





{==380==} {>>pagina-aanduiding<<}

Derde tooneel.

Cavalier, Marianne.


Cavalier. 
ô Ja, wy zyn gered. De zege is ons gebleven. 
De Hemel streed voor ons. 




Marianne. 
Zyn' naam zy eeuwige eer! 




Cavalier. 
Wy waren naauw' naar eisch geschikt tot tegenweer, 
Of 's Konings ruitery, tot de engte voortgetoogen, 
Trok die kloekmoedig in, door Castanet bedrogen, 
Die zich met oordeel kweet van zyn' ontfangen last, 
En niet dan deinzend vocht, als vond hy zich verrast. 
Des vyands voetvolk volgde op 't spoor der ruiterschaaren; 
Niets roerde zich by ons vóórdat ze in de engte waren. 
Terwyl door Ravanel van de eene, door Cadet 
Van de andre zy', den mond der engte wierd bezet, 
Wierd door de vrouwenschaar', als door één' geest gedreven, 
Ter weêrzy' van 't gebergt', den strydpsalm opgeheven; 
En daar des Konings heir, verbaasd, dees klanken hoort, 
Geraakt het straks ten doele aan 't woeden van den moord, 
Die lood en yzer braakt uit kreupelbosch en haagen. 

{==381==} {>>pagina-aanduiding<<}

De steenen van 't gebergt' versterken 't vuur der laagen. 
De paarden steigren door den schrik, of storten neêr, 
En leevren, door hunn' val, den ruiter aan 't geweer. 
Een deel dringt achterüit op 't voetvolk, andren trachten 
Den dood te ontrennen, en verdubblen hunne krachten 
Om zich te ontwikkelen uit de engte, maar myn stoet 
Vliegt yllings op hen in, met onvertzaagden moed. 
't Was toen vergeefs, het zy men vordren wilde of wyken. 
Al de engte wierd gestopt met heuvelen van lyken. 
Ik acht dat niemand van het heir ontkomen is.... 




Marianne. 
Rampzalig volk! uw lot treft my met deerenis! 




Cavalier. 
't Was hier geen spaarens tyd. Men moest, door nood, verkiezen; 
Den vyand vellen, of het leven zelf verliezen. 
De zege voerde alöm de dankbre vreugde in top: 
Men hief, als met één stem, een heilig loflied op, 
Tot eer van 's Hemels hulp, die ons deed zegepraalen. 




Vierde tooneel.

Cavalier, Marianne, Cadet.


Cadet. 
Nu moogen wy in 't eind weêr ruimer adem haalen. 

{==382==} {>>pagina-aanduiding<<}

Myn Broeder! welk een heil bestraalt ons in dit uur! 




Cavalier. 
Ach! was na deez' triomf de rust van langen door! 
Gy kost den hertogt dan aan 's vyands volk beletten? 




Cadet. 
Nadat het voetvolk zich van achtren zag bezetten, 
Zwenkte een gedeelte, en zocht, om 't ongeval te ontgaan 
Dat reeds zyn makkers trof, door de onzen heen te slaan. 
Wy poogden met geweld in de engte hen te stuiten; 
Doch ons gering getal kon zich zo digt niet sluiten 
Of eenigen van hen ontkwamen uit het pad. 
Naby de plaats daar ik me in 't eerst verborgen had, 
Wierd door het volk, dat uit het bergpad was ontkomen, 
Een wynberg, laag bemuurd, ons ondanks ingenomen. 
Wy vielen 'er op aan, en onze ruitery 
Greep by den ingang post, terwyl van de andre zy' 
De dappre vrouwen, die dit scherp gevecht vernamen, 
Ons van het steil gebergt', vol moeds, te hulpe kwamen. 
't Scheen of iets godlyks haar bezielde in 't hagchlyk uur. 
Zy zwaaiden zwaard of knots, en vloogen op den muur, 
En dwongen 's vyands volk voor haaren moed te zwichten. 
Ik heb Charlotte-zelf daar wondren zien verrichten. 
Dragonder of soldaat, 't vlood all' waar zy verscheen. 
De trouwe Ravanel speedde yllings derwaarts heen, 

{==383==} {>>pagina-aanduiding<<}

Om met zyn yvrend volk de vrouwen te onderschraagen, 
Dewyl wy eenigen op 't slagveld vallen zagen. 




Marianne. 
Ach! mooglyk is Charlotte ook door het woest geweld.... 




Cadet. 
ô Neen. Zy leeft. Men was reeds meester van het veld, 
Toen ik een tiental dier verwonnen oorlogslieden, 
Al Hopliên, aan ons volk nog wederstand zag bieden: 
Ik bood hen 't leven aan; doch hun verwoede haat 
Verachtte deeze gunst, en loonde my met smaad. 
Die trotsheid stond hen dier; zy wierden straks verslagen. 




Cavalier. 
't Voegde u, als Christen, voor uw' vyand zorg te draagen. 
Versmaadde hy die zorg, gy hebt uw' pligt betracht. 




Vyfde tooneel.

Cavalier, Marianne, Cadet, Billard.


Billard. 
La Lande en d'Aygalliers zyn beiden in uw magt. 




Cavalier. 
Wat heil!.. Gelei hen hier. Ik wil terstond hen spreeken. 





{==384==} {>>pagina-aanduiding<<}

Zesde tooneel.

Cavalier, Marianne, Cadet.


Cavalier, 
tegen Cadet. 
Ik zond reeds naar Rolland en naar Vaunages streeken 
Bericht van 't onheil dat de vyand hen bereid, 
En tevens van de zege; opdat hun waakzaamheid 
Zich niet misleiden laat' door loosverdichte maaren, 
En wy den Hugenoot bevryden van gevaaren. 




Cadet. 
De vyand loert vergeefs als elk gewaarschouwd is. 




Zevende tooneel.

Cavalier, Marianne, Cadet, Charlotte, Catinat.


Cavalier, 
tegen Charlotte. 
De Hemel zy gedankt voor uw behoudenis! 




Charlotte. 
Wy kunnen nooit genoeg zyn hulp en goedheid pryzen. 




Catinat. 
De rykdom van den bult doet aller blydschap ryzen. 
Twee honderd paarden zyn door 't volk reeds opgebragt. 
Een schat van buskruid en geweer viel in uw magt. 

{==385==} {>>pagina-aanduiding<<}

Een menigte van geld, en een geheele wagen 
Met ryke kleedren, die alleen 's Ryks Grooten draagen. 
Veel Ridderörden en sieraên en kostbaarheên. 
Men brengt den ryken roof van allen kant byéén, 
En voert die naar de grot, totdat gy zult beveelen.... 




Cavalier. 
'k Zal orde stellen en den buit terstond verdeelen. 




Charlotte. 
De mededoogenheid der vrouwen slaat de hand 
Aan 't ligtgewonde volk, en bied het onderstand. 




Marianne, 
tegen Charlotte. 
Laat ons, myn Kind! haar in die pooging onderschraagen. 




Cavalier, 
tegen Catinat. 
Waak voor den buit, myn Vriend! 




Catinat. 
Ik zal 'er zorg voor draagen. 




Agtste tooneel.

Cavalier, Cadet.


Cadet. 
Hoe groot de zege zy, zy baart geen ander nut 
Dan dat ze ons op deez' dag voor 't woên des moords beschut. 
De kans is te ongelyk om 't onheil af te keeren. 



{==386==} {>>pagina-aanduiding<<}



Cavalier. 
Men poog', zo lang men kan, geweetensdwang te weeren. 
Wie weet hoe fel die thans op onzen Vader woed! ... 
Of in dit oogenblik ons dierbaarst hartebloed! ... 
Helaas! wat zal de wraak hem foltren onder 't slagten! ... 
Ik voel myn ziel verscheurd op de enkele gedachten! ... 
Is dit, myn Vader! 't loon voor uw verheven deugd; 
Voor al uw liefde en zorg besteed aan onze jeugd; 
Voor uwe onwrikbre trouw, die uw vervolgde Vrinden 
Een stille wykplaats in uw gastvry huis deed vinden, 
Of Leeraars of Gemeente in eenig heimlyk oord 
Met zo veel zorg verstak voor 't woeden van den moord! 




Cadet. 
Wat baat het dat wy hem met bittren rouw beklaagen? 
Geef my verlof, ik zal den togt naar Nimes waagen, 
En zien of hem myn trouw kan redden. 




Cavalier. 
Neen, ô neen. 
Die onbedachte togt gaf stof tot nieuw geween. 
Gy redde uw' Vader niet, en zoud slechts met hem sterven. 
Wy kunnen, zo hy leeft, zyn redding niet verwerven 
Dan door een wissling voor La Lande en d'Aygalliers. 
Hun hechtnis baart my hoop: men doe 'er voordeel meê. 
Ik schenk hen tot dien prys de vryheid met het leven. 

{==387==} {>>pagina-aanduiding<<}

Wat zou myn teder hart niet voor myn' Vader geeven! 
Ik bood het grootst gebied der waereldheerschappy 
Voor zyn behoudenis, indien het stond aan my. 




Cadet. 
De Hoofdliên naadren. Mogt uw voorslag hen bekooren! 




Negende tooneel.

Cavalier, Cadet, Ravanel, Billard, Villars, La Lande, Wacht van Camisards in 't verschiet.


La Lande, 
tegen Billard, in 't opkomen. 
Is deeze uw Veldheer? 




Billard. 
Ja. 




La Lande, 
tegen Cavalier. 
Wat lot hebt ge ons beschoren? 




Cavalier. 
Wat lot zou 't myne zyn, zo gy in deezen stond 
U-zelv' in myne plaats, en ik me in de uwe vond? 




Villars. 
Men zou misschien, indien ge uw dwaaling kost verzaaken, 
En knielde voor 't altaar, uit gunst uw boeijen slaaken. 




Cavalier. 
En zo ik vasthield aan 't geloof dat ik beleed? 

{==388==} {>>pagina-aanduiding<<}

Na een weinig stilzwygens. 
Gy beiden zwygt? Spreekt op. 




La Lande. 
Gy vraagt naar 't geen gy weet. 




Cavalier. 
Gy spreekt uw vonnis uit. 




La Lande. 
Hoe! waant gy dat wy denken 
Dat ge aan gevangenen als wy zyn 't lyf zoud schenken? 
Wy kennen al te wel der kettren razerny 
En hoe ze woed en moord in deeze heerschappy. 
Wat hebt gy, aan het hoofd van uwe vloekgenooten, 
Al dorpen afgebrand en stroomen bloeds vergoten, 
Gewyde priesters zelfs voor 't outer omgebragt! 




Cavalier. 
Ons schuldloos hart heeft aan die gruwlen nooit gedacht. 
Ik-zelf heb Montrevel in brief op brief gebeden 
Dat hy zich spaanen zou van zyne onmenschlykheden; 
En op het ernstigst hem gewaarschouwd dat we, in 't end 
Door wanhoop aangespoord, tot stuiting der elend, 
Genoodzaakt zouden zyn tot wettig schaêverhaalen, 
Tenzy hem myn geschrift zyn gruwlen deed bepaalen. 
Heeft hierdoor eenig dorp geleden, 't heeft my meer, 
Veel meer gesmart dan u. Maar, zonder tegenweer, 

{==389==} {>>pagina-aanduiding<<}

Godvruchte onnoozelheid alöm te zien vernielen; 
Of haar geperst te zien voor 't Roomsch altaar te knielen, 
In weêrwil van haar hart, door 't folterend geweld, 
Betaamt geen ziel die in de deugd haar glori stelt. 




Villars. 
Men zou wanhoopigen de noodweêr ligt vergeeven; 
Maar heeft die noodweêr ook Saint Come op weg doen sneeven, 
En 't bloed vergoten van Mevrouw de Miraman? 




Cavalier. 
Wyt ge ons die gruwlen? Wyt ze aan 't heilloos vloekgespan 
Der roovren, die te snood ons onzen naam ontvremden, 
En op ons voorbeeld zich bekleên met overhembden, 
Maar dwaas met kruis by kruis gemerkt van wit of zwart. 
Dees zwerven door al 't land. Wat zyn tot onze smart, 
Door dit roofgierig volk al euveldaên bedreven, 
Die ons, onschuldigen, als schuld zyn toegeschreven! 
Dat heilloos rot ontzag gewyd noch ongewyd; 
Noch Roomsch noch Onroomsch bleef van hun geweld bevryd. 
Men zag het strafloos aan, om ons gehaat te maaken. 
Tot ik in 't eind besloot voor onzen naam te waaken. 
Myn dapper volk heeft zelfs uw kerken wraak verschaft, 
En 't plondrend rooversrot naar billykheid gestraft. 




La Lande. 
Gy zocht door deeze daad ligt voor uw volk verschooning 

{==390==} {>>pagina-aanduiding<<}

Voor 't oproer dat het stookt. 




Cavalier. 
Wy eeren onzen Koning. 
't Is geen oproerigheid die ons te wapen prest; 
Maar 't is de jammerkreet van ons verdrukt gewest. 
Wie word door 't noodgeschrei niet in de ziel bewogen? 
En wierd de Koning niet door Priesterlist bedrogen, 
Hy-zelf beschreidde ons lot en hoopeloos verdriet. 
Dan ach! men houd hem blind. Hy kent ons onheil niet. 
Men toont hem week aan week de lysten der bekeerden, 
Die, door de pyn geperst, het rein geloof ontëerden. 
Wat zeg ik? neen. Hun hart, wat ook de mond belyd, 
Blyft, jammrende in zich-zelv', aan 't waar geloof gewyd. 
Indien de Koning zich door Priesters niet omringen, 
Noch zich misleiden zag door snoode hovelingen, 
Wier ziel geen vroomheid kent, hy deed aan allen recht 
Die, op zyn voorbeeld, aan hunn' Godsdienst zyn gehecht. 
Dan had men aan zyn' eed den Vorst getrouw bevonden. 
Dan waar' 't gestaafd verdrag van Nantes nooit geschonden. 




La Lande. 
Wie is zo stout dat hy des Vorsten wil weêrspreekt, 
Die, tot het heil des volks, de wetten maakt en breekt? 




Cavalier. 
Het voegt geen' wettig' Vorst de Rykswet aan te randen: 

{==391==} {>>pagina-aanduiding<<}

Die te ondermynen is het werk van dwingelanden. 
De groote Henrik lag den grond tot dit gebouw, 
En eerde door die daad der Hugenooten trouw. 
Zyn Zoon besnoeide allengs 's volks dierbezworen rechten; 
Maar ach! zyn Kleinzoon durft die openlyk bevechten, 
En trapt ze met den voet, en levert ons ten roof 
Aan al de woede van 't onzalig Bygeloof, 
Dat ons den Godsdienst door dragonders tracht te leeren, 
En ons al foltrend moord door averechts bekeeren. 




La Lande. 
Had nooit waanwysheid en gevloekte hovaardy 
U van de kerk vervreemd, gy allen zoud, als wy, 
Het heil van uwe ziel aan haare zorg beveelen. 
Nu laagt gy-zelf den grond tot deeze staatskrakeelen. 
Uw nutloos onderzoek van 't geen gy niet verstaat; 
Uw afkeer van de kerk, die ge onbedacht versmaad; 
Uw dwaaze dweepery, die wy met smart beschouwen, 
En die reeds zo veel ramps aan Vrankryk heeft gebrouwen, 
Doorgrieven 's Konings hart. Zyn naauwgezet gemoed, 
Dat voor de kettren zelfs een teedre deernis voed, 
Heeft nimmer iet verzuimd dat tot hun heil kon strekken, 
En wil, zelfs tegen dank, hen uit hun blindheid trekken. 




Cavalier. 
't Is dan die deernis, die, in dit rampzalig oord, 

{==392==} {>>pagina-aanduiding<<}

All' wat 'er adem schept gedoemd heeft tot den moord; 
En ongeboorne jeugd zo min als gryze hairen, 
Hoe schuldeloos, verschoont; en last geeft niets te spaaren; 
Die 't gantsche Languedoc vervuld met moordgeschrei; 
Een enkle kerkhof maakt van berg en van valei; 
Door de uitgezochtste smart der wreedste foltertuigen 
't Gemoed durft dwingen zich naar Romes wil te buigen? 
Gevloekte deernis, die geen' Christen Vorst betaamt, 
En die het Heidendom zich mooglyk had geschaamd. 
Neen. Schoon de wreedheid zich op 's Konings last durft gronden, 
Men wyte ons lot hem niet; 't zyn Romes looze vonden. 
De Hartekenner, die de bitterheid beschouwt 
Der wreede Geestlykheid, die al dees gruwlen brouwt, 
Zal eens haar rekenschap van 't schuldloos bloed doen geeven. 
Myn ziel bedoelt geen wraak. Ik schenk u beiden 't leven. 




Villars. 
Is 't mooglyk! 




La Lande. 
Hemel! hoe! 




Cavalier. 
Vertrouwt u op myn woord. 
Wy zyn niet als uw volk, dat wapenloozen moord. 
De stem der menschlykheid eischt dat we onweêrbren hoeden, 
En 't voegt den Christnen niet op doolenden te woeden. 



{==393==} {>>pagina-aanduiding<<}



Villars. 
Deeze edelmoedigheid wekt myne erkentenis. 
Indien ik iets vermag dat u tot voordeel is, 
Ontdek u ongeveinsd. Myn ziel wenscht u te toonen 
Dat ik genoten gunst grootmoedig zoek te loonen. 




Cavalier. 
Indien gy waarlyk my verpligten wilt, Mynheer, 
Geef Nages Overheên ons door uw voorspraak weêr, 
Eer wreede Montrevel hen jammerlyk doe sneeven; 
Verwacht voor deezen dienst de vryheid by het leven. 




Villars. 
Wierd onze toestand door den Landvoogd slechts verstaan, 
Ligt zaagt ge aan uwen wensch op ons verzoek voldaan. 
Maar zal men aan uw volk de vryheid doen erlangen 
Als niemand weet of wy geveld zyn of gevangen? 
Indien gy een' van ons vergunde op 't woord van eer 
Zich naar de Stad te spoên... 




Cavalier. 
Gy spreekt gegrond, Mynheer. 
Tegen La Lande. 
Geef my uw woord dat gy ons volk, op myn begeeren, 
Verlossen zult, of hier gevangen wederkeeren. 
Ik zweer voor al myn heir dat smaad noch ongeval 
In uwe afweezendheid uw' Vriend bejeegnen zal. 



{==394==} {>>pagina-aanduiding<<}



La Lande, 
Villars aanziende. 
Zoude ik, terwyl gy hier? ... 




Villars. 
Voldoe zyn' eisch, La Lande! 
Ontrust u niet om my, en geef uw woord te pande 
Voor uwe wederkomst. 




La Lande, 
tegen Cavalier. 
Ik neem uw' voorslag aan. 




Cavalier. 
Als ik myn Vrienden zie, zal ik u straks ontslaan. 
Tegen Cadet, op La Lande wyzende. 
Doe deezen Hoofdman fluks naar Nimes vest vertrekken. 
Laat twintig uit ons volk hem ten geleide strekken. 
Tegen La Lande. 
Uw trouw staa voor hen in. 




La Lande. 
Verlaat u op myn woord. 




Cavalier, 
tegen Cadet. 
Waak zelf voor d'Aygalliers. Verzel hem in dit oord. 
Tegen Villars. 
Vrees geen gevaar, Mynheer! 'k Beveel u aan myn' Broeder. 
Gy kunt uw hart door rust verkwikken by myn Moeder. 





{==395==} {>>pagina-aanduiding<<}

Tiende tooneel.

Cavalier, Billard, Ravanel.


Ravanel. 
De Hemel zy gedankt voor hun gevangenis, 
Die de oorzaak van 't behoud van uwen Vader is! 




Cavalier. 
Och, dat de vroome man gespaard waare in het leven! 
Hoe vrolyk zoude ik hen de vryheid wedergeeven! 




Ravanel. 
La Lande zal gewis all' wat hy kan bestaan 
Om Nages Overheên terstond te doen ontslaan. 




Cavalier. 
'k Hield d'Aygalliers, dewyl me, uit kleed en ordenteeken, 
Den rang dien hy bekleed gelukkig is gebleken. 
Men winn' hem, zo men kan, door vriendelyk onthaal, 
Opdat hy onzen staat het Hof naar waarheid maal'. 




Ravanel. 
Ach! dat de vyand uit uw loflyk voorbeeld leerde, 
En 't schuldelooze bloed op hooger prys waardeerde! 




Billard. 
Ik wacht dien zegen niet. Het woedend Bygeloof 
Is voor de traanen blind en voor de klagten doof, 

{==396==} {>>pagina-aanduiding<<}

En zal nooit rusten voor 't ons allen heeft doen sneeven. 
Men vleij' zich niet vergeefs; ons is geen hoop gebleven. 
Schoon de overwinning ons beklaaglyk eind vertraagt, 
Schoon thans een blik van heil voor uwen Vader daagt, 
Ik zie geene uitkomst voor de elend der Hugenooten. 
De Koning zal in 't kort zyn leger weêr vergrooten; 
Dan zien wy ons op nieuw in zwaarder ramp gestort 
Naarmaate ons klein getal gestadig dunner word. 




Ravanel. 
Indien de Koning, nooit geraakt door onze klagten, 
De elende van zyn volk niet kan of wil verzachten, 
En onze wanhoop vreest, die zo veel weêrstand bied, 
Waarom vergunt hy ons voor 't minst het vluchten niet? 




Billard. 
Schoon wy die vryheid al verwierven, wat zou 't baaten? 
Wie van ons allen wil zyn have of erf verlaaten, 
Indien hy niet den troost in zyne elend verwerft, 
Dat hy ten minsten Kroost noch Echtgenoote derft? 
Maar ach! na dat de list, door duizend snoode treeken, 
Ons van de onroerbre have en roerbre heeft versteeken, 
Rukt ze op het laatst, in spyt van 't weenen en gekerm, 
De droeve kindren wreed den oudren uit den arm; 
En maakt ze afvalligen door folterende pynen, 
Of sluit ze in kloosters op, daar zy van rouw verkwynen. 



{==397==} {>>pagina-aanduiding<<}



Ravanel. 
Och! of, gelyk men ons zo dikwerf hoopen deed, 
Britanje nog in tyds met Holland voor ons streed! 
Och! landden ze aan deez' kust met saamverëende vlooten! 
Dan zag ik redding voor de droeve Hugenooten. 
Maar neen: men geeft ons hoop, en houd zich van dees ree. 




Cavalier. 
Men wanhoop' niet; ligt zyn die vlooten reeds in zee. 
Hy, die ons, boven hoop, deez' dag deed triomfeeren, 
Heeft duizend middlen om ons onheil af te weeren. 
Zyn albeschouwend oog ziet onzer haatren wrok; 
En al 't onschuldig bloed van 't jammrend Languedoc. 
Men steune op hem-alléén in 't barnen der gevaaren: 
Hy spaarde ons in dit uur, hy kan ons langer spaaren. 




Elfde tooneel.

Cavalier, Billard, Ravanel, Catinat.


Catinat. 
Clari is van Rolland gelukkig weêrgekeerd, 
Met krygsvolk en behoefte, en all' wat wierd ontbeerd 
Van kleeders, schietgeweer, en kruid en lood en zwaarden, 
En zelfs een' onderstand van driemaal vyftig paarden. 
Hy brengt ons tyding dat Rolland korts op Tournon, 

{==398==} {>>pagina-aanduiding<<}

Niet verre van Anduse, een groote zege won, 
Waarïn zyn volk Courville en Viala deed sneeven; 
En dat Tournon met hen op 't slagveld is gebleven; 
Dat 's Konings volk alöm gevloôn is op die maar', 
En 't hoog gebergte thans bevryd is van gevaar. 
Rolland maakt zich gereed naar 't Vivarees te trekken, 
Terwyl we Alez, Vaunage en 't Gevaudansche dekken. 




Ravanel. 
Dit wekt den moed. 




Catinat. 
En 't geen nog grooter blydschap baart, 
Savoije heeft niet slechts dit Ryk den kryg verklaard, 
In spyt des echts die hem tot Vrankryks hulp verpligtte; 
Maar, zo het vlug gerucht de waarheid ons berichtte, 
Heeft onlangs Marlbourg, van Eugenius verzeld, 
By Hochsted, 's Konings heir geheel ter neêr geveld. 




Cavalier. 
Myn Vrienden! welk een heil! laat ons met dankbre klanken, 
In de overwelfde grot, de gunst des Hemels danken. 
Dat al het volk, 't welk sints den morgen hier verscheen, 
En reikhalst naar de kerk, zich nevens ons verëen'; 
De Godheid nedrig smeeke om eindlyk rust te erlangen, 
En haar bescherming roeme in dankbre psalmgezangen. 


Einde van het derde Bedryf.







{==399==} {>>pagina-aanduiding<<}

Vierde bedryf.

Eerste tooneel.

Marianne, Villars, Cadet.


Marianne. 
Mynheer! ik twyfel niet of uw meêdoogend hart. 
Neemt edelmoedig deel in onze elende en smart. 
Uw oog vertoont hoe sterk uw geest is neêrgeslagen. 
Zou 't my geöorloofd zyn de reên daarvan te vraagen? 
De Godsdienstöefening, waarïn ge ons hebt verzeld, 
Heeft nuttig u gesticht, of zonder reên ontsteld. 
Wat ook uw ziel ontroere, u stond geen leed te vreezen 
Van ongelukkigen, reeds tot den dood verwezen. 




Villars. 
Myn diepgetroffen hart smoort zyn verwondring niet. 
Nog is het of myn oog uw somber berghol ziet, 
Slechts hier en ginds verlicht door aangestoken lampen, 
En opgepropt met volk, de schrikkelykste rampen, 
Ja zelfs den wreedsten dood om zyn geloof getroost. 
't Is of ik nog aanschouw dat zy met gade en kroost 
Zich, op des Leeraars spoor, in 't stof ter neder boogen. 
'k Zie nog hunn' eerbied voor 't ontzagchlyk Alvermogen; 

{==400==} {>>pagina-aanduiding<<}

Hunn' yver voor 't geloof dat hunne ziel belyd, 
En dat de Roomsche Kerk misschien vergeefs bestryd. 
Hoe kweet de Leeraar zich in 't bidden en vermaanen! 
Hoe blonk 's volks Godvrucht uit in ongeveinsde traanen! 
Maar 't geen my tot dit uur de meeste ontzetting baart, 
Uw Leeraar achtte zelfs ons krygsvolk deernis waard'. 
Hoe wierd myn ziel ontroerd toen ik hem in het midden 
Der zynen voor ons heil zo hartlyk hoorde bidden! 
Hoe Vorst en Vaderland zyn liefde tevens trok; 
Hy 't heil des Konings paarde aan 't heil van Languedoc; 
En toen 't vervolgde volk, met traanen op de wangen, 
Des Hoogsten naam verhief in Fransche Kerkgezangen! 
Indien myn ziel niet is bewogen door uw leer, 
'k Ben die, na deezen dag, voor 't minst geen vyand meer. 




Marianne. 
De Godsdienst eischt het hart. Gelukkig zo de waarheid 
Zich aan het uwe ontdekk' met onbezwalkte klaarheid. 
Ken, ken de Christenschaar' die gy zo fel bestryd: 
In 't midden van al 't leed en 't onrecht dat zy lyd, 
Leert de Euangeliewet haar voor haar beulen smeeken. 
De liefde is van 't geloof een onbetwistbaar teeken. 
Die eischt dat ons elk mensch, elk Christen dierbaar zy. 
Uw volk zyn menschen, ach! 't zyn Christenen, als wy. 
Wy dienen éénen God, schoon op verscheiden wyzen. 

{==401==} {>>pagina-aanduiding<<}

Wy trachten 't zelfde heil de zielen aan te pryzen. 
Het nieuw Verbond verbind ons allen door één' band. 
Uw Vorst is onze Vorst, uw Land ons Vaderland. 
Hoe willig zouden we u als onze Broeders hoeden! 
En gy, gy laat niet af van moorden en van woeden! 
Welk een verschil! helaas! 




Villars. 
'k Beklaag uw ongeval, 
En zweer u dat ik 't aan den Vorst ontdekken zal. 




Marianne. 
Ach! zo ge ons deerlyk lot den Vorst naar eisch wilt maalen, 
Laat dan van dit gebergte uw oog in 't ronde daalen 
Op dertig dorpen in dit voormaals bloeijend oord, 
Door 't onbesuisd geweld verwoest en uitgemoord, 
Of mededoogenloos door 's krygsmans toorts ontstoken: 
Hier liggen ze in hunne asch, ginds zyn 'er die nog rooken. 
Zie al de kerken, eer den Hugenoot vergund, 
Zo ver gy van 't gebergte al 't land beschouwen kunt, 
In weêrwil van ons recht gesloopt en neêrgeworpen; 
Geen één bleef over einde in steden noch in dorpen. 
Tel, tel de duizenden door 't woedend staal geslagt; 
Tel de ongeboornen met de moeders omgebragt. 
Zie onzen vruchtbren grond gemest met bloed en traanen, 
Bezaaid met lyken van onschuldige onderdaanen. 

{==402==} {>>pagina-aanduiding<<}

Beschouw, als gy van daar de zon in 't zuiden ziet, 
En zy haar straalen langs de Rhone nederschiet, 
Hoe die rivier, geverfd door 't bloed van onze magen, 
Haar 't leed des Hugenoots al murmlend schynt te klaagen. 
Of wend ge uwe oogen naar de Middelandsche zee, 
Die voert de lyken in haar holle golven meê; 
Of gunt ze een graf aan 't strand der andre waerelddeelen, 
En maalt aan 't Heidendom der Christnen bloedkrakeelen. 




Villars. 
Men heeft uw zaak aan 't hof naar waarheid niet gemeld; 
Uw volk als eenen hoop van roovers voorgesteld, 
Die, vlammende op den buit, dien zoekt langs alle wegen. 




Marianne. 
Die snoode laster spreekt zich-zelv' in 't aanzicht tegen. 
Wy roovers! Hemel! ach! wy vinden, hoofd voor hoofd, 
Van have en huis en erf ons jammerlyk beroofd. 
Dit is nog 't minst, helaas! men rooft onze echtgenooten 
En zoons en vaders, die we, in ketenen gesloten, 
Zien heenen sleepen naar een schandlyk moordschavot, 
Om daar ten doel te staan aan een erbarmlyk lot. 
Ik zoek vergeefs voor u myn hartewee te smooren: 
Dus heeft myn dochter reeds haar' echtgenoot verloren. 
En ach! den mynen, al myn heil en heul en troost, 
Die aangebeden wierd door my en door ons kroost, 

{==403==} {>>pagina-aanduiding<<}

Den jongsten nacht, helaas! door 't krygsvolk overvallen, 
Dreigt ligt den zelfden ramp deez' dag in Nimes wallen. 




Villars. 
Wat zegt ge? Hemel! 




Cadet. 
Ken de vrucht van onze leer. 
Daar reeds myn Zusters Gaê gemarteld is, Mynheer! 
Daar wy voor 't groot gevaar des besten Vaders beeven, 
Daar ons zyn sterflot moord, daar spaaren we u in 't leven. 




Villars, 
tegen Marianne. 
Indien myn hulp uw' Gaê... 




Marianne. 
'k Versmaa uw' bystand niet; 
Doch wacht van hooger Magt myn' troost in dit verdriet. 
De algoede Hemel zal myn' Egaas ramp bepaalen, 
Of, zo hy sterft, my haast met hem in 't graf doen daalen. 
Doch zo uwe eedle ziel het woên der wreedheid wraakt, 
Indien gy over ons met deernis zyt geraakt, 
Red onze Broeders dan, die 't licht des hemels missen, 
En sterven van gebrek in hun gevangenissen; 
In duistre kuilen, daar de menschlykheid van yst, 
En daar men dag op dag ter foltring hen verwyst, 
Tot hen de felle smart de waarheid doet verzaaken. 
Geef aan uw kloosters last dat zy haare offers slaaken, 

{==404==} {>>pagina-aanduiding<<}

Die jeugdige offers, wier gevaar ons hart ontroert, 
Die door geweetensdwang hunne oudren zyn ontvoerd. 
Verlos de onnoozlen, die, uit dorpen en valeijen 
Als roovers heengesleurd, ten dienste der galeijen, 
De ketens sleepen der ondraagbre slaverny. 




Villars. 
Hoe! die gedoemden? .... 




Marianne. 
Ach! 't zyn Christenen als wy; 
Godvruchte Christnen, die geen euveldaaden kenden, 
En die geen eind zien aan hun duldelooze elenden. 
Hun leven is een dood van eindeloozen duur, 
Die hen veel wreeder moord dan 't blaakend martelvuur. 
Hoe sterk de moedwil ook hun lyden moog' vergrooten, 
Hun ziel lyd eindloos meer van hunne lotgenooten, 
Van snoode schepslen, tot de zelfde elend gedoemd, 
Wier hart in misdaên groeit, en in de gruwlen roemt, 
En die, als de onzen in 't gebed de Algoedheid zoeken, 
Haar' nooit volprezen naam uit snooden moedwil vloeken. 




Villars. 
Gy maalt een schouwtooneel waarvan ik billyk schrik. 
'k Heb nooit uw lot beseft dan in dit oogenblik. 
Doch 't waare onbillyk u met ydle hoop te voeden. 
Gy zult geen einde zien aan uwe tegenspoeden 

{==405==} {>>pagina-aanduiding<<}

Tenzy ge uw kerk verzaakt. Geen één van ons ten hoof 
Die deernis toonen durft met die van uw geloof; 
Men vreest by de yveraars te sterk in 't oog te raaken, 
En zich van kettery verdacht te zullen maaken. 
't Is echter noodig dat de Koning alles weet'.... 



Tweede tooneel.

Marianne, Villars, Cadet, Cavalier, Gui, met een bende Camisards.


Cavalier, 
tegen de Camisards, in 't opkomen. 
Myn Vrienden! gaan we daar ge u flus zo loflyk kweet. 
Tegen Villars. 
Vind ik u hier, Mynheer, by myn geliefde magen? 




Marianne. 
Laat deeze ontmoeting in dit uur u niet mishaagen. 
Wy kwamen uit de grot waarvan gy d'Aygalliers 
Den toegang hebt vergund op zyn herhaalde beê. 




Cavalier. 
Gy hebt een kerk gezien ons door natuur geschonken. 
Zy bied ons, by gebrek van tempels, bergspelonken. 




Villars. 
Ja, 'k zag die kerk; ik zag uw' Godsdienst, en beken 
Dat ik door dat gezicht in 't hart getroffen ben. 

{==406==} {>>pagina-aanduiding<<}

Wie had zich ooit verbeeld zo veel Hervormdgezinden 
Uit liefde tot Gods wet verëend te zullen vinden 
In duistre holen, waar de zon nooit lichtstraal schiet? 




Cavalier. 
De duisterheid is licht voor 't oog dat alles ziet; 
Voor hem die de aarde vormde is niets op aard verscholen. 
Hy hoort zyn volk, daar 't hem uit bergklove en uit holen 
Om zyn bescherming smeekt, en aanschreit onder 't kruis. 
De ruime waereld is zyn kerk en bedehuis. 
Geen onderäardsch gewelf kan onze weeklagt smooren: 
Zy dringt de rotsen dóór tot in de hemelchooren. 




Villars. 
Ik ben een krygsman en geen kerkgeschil gewoon: 
Maar zoud ge niet, zo u de vreê wierd aangeboôn, 
Tot onderwerping aan den Vorst besluiten kunnen? 




Cavalier. 
Zo 't hof ons vryheid van geweeten wilde gunnen; 
Zo 't oude vreêverdrag van Nantes wierd hersteld; 
En Languedoc bevryd van 's krygsvolks woest geweld; 
Wie van ons allen zou den vreê dan niet begeeren? 
Doch zo men om den vreê de waarheid af moet zweeren; 
Indien hy ons berooft van Gods geheiligd woord, 
Dan heeft zyn heil, hoe groot, niets dat ons hart bekoort. 



{==407==} {>>pagina-aanduiding<<}



Villars. 
Ik wilde, zo ik kon, uw verdre rampen stuiten. 
Uw aller tyd is kort; tenzy gy kunt besluiten 
Naar 't aanbod van genaê te luistren op myn' raad. 
Gy weet te weinig hoe 't aan Vorsten hoven gaat. 
De waarheid ligt veeltyds daar in een' hoek verschoven. 
De magt bepaalt 'er 't recht, en 't grootst gezag dryft boven. 
De gantsche geestlykheid is tegen u gekant. 
De Koning steunt op haar: zy is zyn rechtehand, 
En zal nooit dulden dat uw leer word' toegelaaten. 
Zy noemt die leer een pest, een wis bederf der staaten, 
En maalt u als een rot van snoode kettren af, 
Dat waardig is gedoemd tot de allerstrengste straf. 
Ik zie sints deezen dag u aan met gunstige oogen. 
'k Beklaag uw lot. Heb met u-zelv' toch mededoogen. 
Vergun my dat ik aan den Vorst.... 




Cavalier. 
Hou op, Mynheer! 
Span onze onnoozelheid en deugd geen strikken meer. 
Wy allen zyn bereid ten koste van ons leven 
Den Koning en het Ryk bewys van trouw te geeven, 
Zo ver 't bestaan kan met des Oppersten gebod. 
Ons lyf behoort den Vorst, de ziel behoort aan God. 



{==408==} {>>pagina-aanduiding<<}



Villars. 
'k Heb achting voor uw volk. 'k Wensch aan uw deugd belooning. 
Hy werpt een beurs met goud voor de voeten der Camisards. 
Aanvaart dit gul geschenk ter liefde van den Koning. 
Hy zwygt een oogenblik en vervolgt: 
Versmaad gy zyne gunst en myn goedhartigheid? 




Cavalier. 
Hun hart is zonder loon tot 's Konings dienst bereid. 
Herneem, herneem uw goud: het kan hier niets verrichten. 
Een ziel, die Godsdienst mint, betracht altoos haar pligten. 




Villars. 
Dat dan myn gift tot nut der kwynende armoê strekk' 
Die ge onderhouden moet. 




Cavalier. 
Zy lyd hier geen gebrek, 
En weet waar ze in den nood haar onderhoud kan vinden. 
Terwyl Cadet, op den wenk van Cavalier, de beurs opneemt en Villars aanbied, vervolgt by: 
Doch zo ge ons allen aan uw goedheid wilt verbinden, 
Schenk ons een eedler blyk van uwe deerenis: 
Doe aan den Koning zien dat hy bedroogen is; 
En smeek hem dat hy ons eerlang een' vreê wil geeven 
Waarby de Hugenoot zyn' Godsdienst moog' beleeven. 



{==409==} {>>pagina-aanduiding<<}



Villars, 
de beurs aanvaardende. 
Schoon gy myn gift versmaad, versmaad myne achting niet; 
Ligt dat gy tot uw heil daarvan nog blyken ziet. 




Cavalier. 
Een eedle ziel kan op der braaven achting hoopen; 
Zy volgt de deugd van zelf, doch laat zich nimmer koopen. 




Derde tooneel.

Cavalier, Villars, Marianne, Cadet, Charlotte, Gui, met een bende Camisards.


Charlotte. 
De bergwacht meld dat hy aan d'ingang van het woud, 
Met Nages Overheên, La Lande reeds aanschouwt. 




Cavalier. 
Ach! smaakte ons hart den troost van, by die dierbre Vrinden, 
Den besten Vader die ooit leefde weêr te vinden! 




Marianne. 
ô Hemel! geef dat heil! 




Cavalier, 
tegen Gui. 
Myn waarde Vriend! maak spoed. 
Trek, tot aan 't eind van 't bosch, La Lande te gemoet'. 
Dat zyn gevolg daar wachtt', totdat zy hem zien keeren; 
En geef hen gyzelaars indien zy die begeeren. 

{==410==} {>>pagina-aanduiding<<}

Beveel de vrienden, die zyn bystand heeft gered, 
Zo lang ik hier vertoef, de zorg van Castanet. 
En zo myn Vader is gespaard door 't Alvermogen, 
Gelei hem spoedig met La Lande voor onze oogen. 


Gui vertrekt, met een gedeelte der Camisards.


Vierde tooneel.

Cavalier, Villars, Marianne, Charlotte, Cadet.


Charlotte. 
Ach! Broeder! vlei u niet met die behoudenis. 
Indien Baville bleek wie onze Vader is, 
Heeft die ontmenschte hem ontwyfelbaar doen slagten. 
Ach! had hy beter lot dan myn Perrier te wachten? 




Villars. 
Wat lot ook uw Perrier voorheen hebbe ondergaan, 
Ik denk niet dat Baville een hand zal durven slaan 
Aan iemand, eer Villars in Nimes is gekomen. 




Charlotte. 
Een ongelukkig mensch zal altoos 't ergste schroomen. 
De droeve Hugenoot weet tot zyn smart te wel 
Wat hy moet wachten van Baville en Montrevel. 



{==411==} {>>pagina-aanduiding<<}



Villars. 
De nieuwe Landvoogd zal geen spoorloos woên gedoogen; 
Doch 't spaaren van uw volk is niet in zyn vermogen, 
Tenzy 't zyn kerk verzaake op 't Koningklyk gebod. 




Charlotte. 
Veelëer wyde onze ziel haar jongste zucht aan God! 




Cavalier. 
Indien de Hugenoot, door 't woeden of door 't vleijen, 
Zich van den weg des heils rampzalig af liet leiên, 
Wierd dan ooit billyk op zyn vroomheid staat gemaakt? 
Wat trouw bezit een hart dat zyn geloof verzaakt? 
De Koning-zelf zal dit wat vroeger of wat spader.... 




Vyfde tooneel.

Cavalier, Villars, Marianne, Charlotte, Cadet, La Lande, Charles, Billard, Catinat, Gui, en de Camisards.


Marianne, 
met het hoofd op de borst van Charles vallende, die met den linker arm haar op zyn hart drukt. 
Myn Charles! 



{==412==} {>>pagina-aanduiding<<}



Cavalier, 
terwyl Charles zyn' rechter arm naar hem uitsteekt, en by zyn' linker arm Charles om de schouderen slaat, en met zyn rechtehand de rechtehand van Charles aangrypt. 
Welk een heil! 




Cadet, 
voor Charles knielende. 
Myn Vader! 




Charlotte, 
voor Charles knielende. 
Ach! myn Vader! 




Charles. 
Myn dierbre Gaê! myn Kroost! 




La Lande, 
tegen Villars. 
Wat heil! gy zyt gespaard! 




Villars. 
Ach! die rampzaalgen zyn ons mededoogen waard'. 
Beschouw die blydschap, die verrukkingen, die traanen. 
Wat menschlyk hart zou zich van deernis kunnen spaanen? 
Tegen Cavalier. 
't Is uw geluk dat ons uw krygsvolk heeft bezet, 
Nu onze hechtenis uw' Vader heeft gered. 




Charles. 
Zo gy 't genoegen kent van een grootmoedig harte 
Dat een' rampzalig' mensch verlost van angst en smarte, 
Smaak, smaak dan menigwerf dat bly geluk, Mynheer. 

{==413==} {>>pagina-aanduiding<<}

Geef honderden, als my, aan hunne vrienden weêr. 
De Hartekenner ziet uw daaden uit den hoogen. 
Een mededoogend hart verwerft zyn mededoogen. 




Cavalier. 
Ja, 't grootste heil dat ooit myn ziel bejegend is, 
Dank ik, naast 's Hemels gunst, uw beider hechtenis. 
Gy hebt ons allen met myn' Vaders dierbaar leven 
Een' onwaardeerbren schat, u onbekend, gegeeven. 
De grootste Vorst, die ooit zyn' voet zette op den troon, 
Zou glori stellen in den eernaam van zyn' Zoon. 
Een deugdzaam Kroost mag op Godvruchtige Oudren boogen: 
Wy eeren in hun deugd het beeld van 't Alvermogen. 
Opdat dees dag, als ons, u eeuwig dierbaar zy, 
Keer veilig naar uw volk. 
Villars ontboeijende. 
Ik stel u beiden vry. 
Denk, denk somtyds aan ons en aan onze ongelukken. 




Villars. 
Ik wenschte u allen aan uw ongeval te ontrukken. 
Doch nu gy vasthoud aan der Hugenooten leer, 
Kan ik uw deerlyk lot beklaagen, en niets meer. 




Cavalier. 
De algoede Hemel kan ons redden uit de elende. 

{==414==} {>>pagina-aanduiding<<}

Tegen Gui, op de Camisards wyzende. 
Gelei met deezen stoet de Helden naar hun bende. 




Zesde tooneel.

Cavalier, Charles, Marianne, Charlotte, Cadet, Billard, Catinat.


Marianne. 
Myn waarde Charles! welk een blydschap, welk een troost 
Baart uw behoud aan my en aan ons dierbaar Kroost! 
Het leven zonder u was ons, helaas! geen leven. 




Charles. 
De Alwysheid heeft my aan uw traanen weêrgegeeven, 
En my van 't lot bevryd dat my beschooren scheen. 
Men dank' haar dierbre gunst, en steune op haar-alléén. 




Billard. 
Duld dat we ons in uw heil met uw gezin verblyden. 




Catinat. 
Uw deerlyk ongeval trok aller medelyden. 
Hoe ging 't u in de Stad? 




Charles. 
Men sleepte ons uit ons oord 
Met veel mishandlens tot in Nimes wallen voort, 
Daar menigte van volk op ons kwam aangevlogen. 

{==415==} {>>pagina-aanduiding<<}

De woede bliksemde uit der meesten dreigende oogen. 
Men schimpte en vloekte en schold: Zo moet het roovers gaan. 
Villars zal haast al 't land van dat gespuis ontslaan. 
Een klein gedeelte, dat met hen was toegeschoten, 
Sprak fluistrend tot elkaêr: Helaas! 't zyn Hugenooten! 
En hield zyn zuchten en zyn traanen naauw' in dwang. 
Inmiddels wierden wy in 't midden van den drang 
Al schimpend voortgesleurd, naar duistre moordspelonken, 
En daar door 't Bygeloof aan ketens vastgeklonken. 
Wy zagen de yslykheid van ons toekomend lot 
Met siddring te gemoet, en gaven 't op aan God. 
En toen wy waanden dat de Rechters ons ontbooden 
Om ons, door koord of vuur, op 't moordschavot te dooden, 
Verder tegen Cavalier. 
Wierd ons bericht dat ge ons gered had door uw trouw, 
En dat men op 't gebergte ons aan u leevren zou. 




Cavalier. 
ô Heilryke ommekeer na doodlyke oogenblikken! 
Myn waardige Ouders! laat de rust uw hart verkwikken. 
Myn Zusters voorzorg zal.... 




Charlotte. 
Verlaat u op myn vlyt. 




Charles. 
Vaar wel. 



{==416==} {>>pagina-aanduiding<<}



Cavalier. 
Ik zie u weêr na eenen korten tyd. 




Zevende tooneel.

Cavalier, Cadet, Billard, Catinat.


Cavalier. 
Hoewel dit groot geluk myn blydschap doet herleeven, 
Vind echter zich myn hart aan argwaan niet ontheven. 
De vyand ligt geveld, die aanviel op dit oord, 
Doch van zyn ovrig volk heeft niemand iets gehoord. 
't Is echter zonder reên niet in het veld gekomen; 
Dus staat Rolland of ons een nieuw gevaar te schroomen. 




Billard. 
Hy is gewaarschouwd van hunn' togt door uw bericht. 




Cavalier. 
'k Acht dat we, als hy, ons in dit hagchlyk tydgewricht 
Voor allen overval zorgvuldig moeten dekken. 




Catinat. 
Hy zond ons volk genoeg om 't leger uit te strekken. 




Cavalier. 
Dat Catinat aan 't hoofd van driemaal vyftig man 
De heuvels dekke van Florac tot la Vignan. 
Billard bewaake Uzes. Gui trachte Alez te hoeden. 

{==417==} {>>pagina-aanduiding<<}

Cadet zal met Valmal zich naar Anduse spoeden. 
Saint Hippolite zy betrouwd aan Castanet; 
En Ravanel hou' sterk Bagnoles brug bezet. 
Stel de andre Hopliên met een wacht aan de uiterste oorden 
Van uwe legering, in 't west', in 't zuid', in 't noorden, 
Op 't hoogste van 't gebergte; opdat ze aan allen kant 
De heuvels overzien zo wel als 't vlakke land. 
En zo de vyand waagt zyn benden aan te voeren, 
Laat ze op het oogenblik trompet en trommen roeren. 
Elk uwer snelle, als hy dat blyk van onraad hoort, 
De bergen op of om naar 't aangevochten oord. 
Zo dwing' men 's Konings volk den togt eerlang te staaken. 
Ik zal op deeze plaats voor uw behoudnis waaken. 




Billard. 
Wat jaagt hier Ravanel dus schichtig en ontsteld? 




Agtste tooneel.

Cavalier, Cadet, Billard, Catinat, Ravanel.


Ravanel. 
Wy zyn een' wissen prooi van bloeddorst en geweld. 




Cavalier. 
Wat is 'er gaans, myn Vriend? 



{==418==} {>>pagina-aanduiding<<}



Ravanel. 
ô Doodlykste aller uuren! 
Rolland! 




Cavalier. 
Rolland! Wat zegt ge? 




Ravanel. 
Al onze voorraadschuuren, 
Ons gast- en wapenhuis... 




Cavalier. 
Viel 't all' in 's vyands magt? 




Ravanel. 
Wy zyn verraên. 




Cavalier. 
Door wien? 




Ravanel. 
Al de onzen zyn geslagt. 




Cavalier. 
ô Hemel! 




Catinat. 
Welk een ramp! 




Cadet. 
Helaas! 




Billard. 
Wy zyn verloren! 



{==419==} {>>pagina-aanduiding<<}



Cavalier. 
Geef ons meer licht. Spreek op. 




Ravanel. 
'k Zal alles u doen hooren. 
Terwyl de vyand hier zyn oogmerk wierd belet, 
Verzaamde 't grootste deel zyns heirs zich by Jouzet. 
Hem was bericht, helaas! wat holen en wat kluizen 
Ons dienden in 't gebergt' tot ruime voorraadhuizen. 




Cavalier. 
Wie kon dit melden? 't Was aan weinigen bekend. 




Ravanel. 
Saint Chatte en Boucaru zyn stichters dier elend. 
Wy achtten hen geveld in Nage; doch die snooden 
Zyn uit dat dorp van ons naar Montrevel gevloden; 
Zy hebben ons verraên ten dienste van het Hof. 
Ze ontdekten Montrevel all' wat Rolland betrof. 




Cavalier. 
Saint Chatte en Boucaru! 




Billard. 
Is 't mooglyk! 




Catinat. 
Die verraders! 




Cadet. 
Zy stichters van ons leed en 't ongeluk myns Vaders! 



{==420==} {>>pagina-aanduiding<<}



Ravanel. 
Zy, zy zyn de oorzaak van het deerlyk ongeval 
Dat ons door eenen slag al t'saam verpletten zal. 
Rolland was in 't kasteel van Castelneau gebleven, 
Van de Oppersten verzeld; en had bevel gegeeven 
Al 't land te veiligen door legerpost en wacht. 
Helaas! zo min als wy op snood verraad verdacht, 
Ziet hy by d'uittogt zich van allen kant besloten. 
Hy stelde zich te weer met zyne togtgenooten 
In 't zwaar Kastanjewoud, dat Castelneau omringt, 
En dekt zich tegen 't woên, dat hem alöm bespringt, 
Van achter door 't geboomt, met zyn getrouwe schaaren. 
En schoon hun dapperheid hen 't leven niet kan spaaren, 
Nog moedigen ze elkaêr, getroosten zich een lot 
Dat hen beveiligt voor het martlend moordschavot. 
Rolland ziet om hem heen zyn' stoet ter aarde ploffen, 
En word in 't einde door een doodlyk lood getroffen. 
Hy zwymt, hy geeft den geest, en laat zyn lyk ten roof. 




Cavalier. 
Ach! met hem sterft de hoop op vryheid van geloof. 
Rolland!.. 




Ravanel. 
Toen vloogen fluks dragonders en soldaaten 
Tot in het diepst van 't bosch, in moordzucht uitgelaaten; 

{==421==} {>>pagina-aanduiding<<}

Daar de onzen hen den grond betwisten voet voor voet. 
Doch eereloos verraad vertrapt den sterksten moed. 
All' wat zich niet in tyds kon redden, wierd verslagen. 
Een deel van hen, die voor zich-zelv' geene uitkomst zagen, 
Vlood jammrend hier en ginds, om zich in hol of grot 
Te bergen; doch, helaas! hier trof hen 't schriklykst lot; 
Dewyl ze door die vlucht de vrouwen ook ontdekten, 
Die een' gewissen prooi der felle woede strekten. 
De weerelooze jeugd wierd deerlyk omgebragt; 
De magtlooze ouderdom op 't jammerlykst geslagt. 
Ons gasthuis, opgepropt met zieken en gewonden, 
Aan 't moordend rot ontdekt, wierd ook, helaas! gevonden. 
Niets wierd door hen gespaard op berg en in valei; 
En al dat oord vervuld met deerlyk moordgeschrei. 




Catinat. 
ô Hemel! is 'er dan geen einde aan onze elenden! 




Ravanel. 
Toen zond de vyand fluks vier onderscheiden benden 
Naar al de kluizen waar de voorraad wierd bewaard. 
All' wat met zo veel zorg door de onzen was vergaêrd, 
Viel hem in handen. Ach! 't was alles hem gewezen. 




Cadet. 
Wat raad? helaas! 



{==422==} {>>pagina-aanduiding<<}



Cavalier. 
Ons staat het zelfde lot te vreezen. 
Hier baat noch kloek beleid, noch moed, noch tegenweer. 
Ons blyft, na deezen ramp, noch troost noch uitkomst meer. 
De tyd is kort en dient zorgvuldig waargenomen. 
Myn Vrienden! doet terstond de Hoofden saamenkomen, 
Met de oudsten van het volk; opdat men in de grot 
Beraam' wat oorbaar zy in ons rampzalig lot. 
ô Hemel! 'k eer uw' wil. Het past geen stervelingen, 
Hoe hen uw weg ontzette, in uw geheim te dringen. 


Einde van het vierde Bedryf.







{==423==} {>>pagina-aanduiding<<}

Vyfde bedryf.

Eerste tooneel.

Charles, Cavalier, Marianne, Charlotte, Cadet.


Cavalier, 
in diep gepeins opkomende. 
Wat best bestaan? 




Charles. 
Myn Kroost! myn dierbaare Echtgenoot'! 
Elk onzer schikk' zich tot een' Christelyken dood. 
Gy ziet dat ons geen hoop meer ovrig is gebleven. 
Waartoe vergeefs getracht ons lot te wederstreeven? 
Men geev' het op, en wacht den dood geduldig af. 
Der Christnen heil is niet besloten in het graf. 




Marianne. 
Ach! dacht ik, toen men u de vryheid deed verwerven, 
Dat ik nog deezen dag... 




Charles. 
Wy zullen saamen sterven. 




Charlotte. 
Uw lot verscheurt myn ziel en baart my 't schriklykst wee; 
Doch 't myne streelt myn hoop: 't heréént my met Perrier. 



{==424==} {>>pagina-aanduiding<<}



Cadet. 
Myn Ouders! moet ik u voor myn gezicht zien sneeven! 
Ach! of ik uw behoud kon koopen voor myn leven! 
Kan ik Charlotte en u niet hoeden in 't verdriet! 
Ach! Broeder! geef my raad. 




Cavalier. 
Helaas! ik weet dien niet. 
Indien het strekken kon tot redding myner Magen, 
'k Zou over 't steil gebergt' hen op myn schoudren draagen, 
En voeren, veilig, hen tot aan het strand der zee. 
Dan ach! waartoe? Wy zien geen schepen op de ree. 
Ook deed de Koning, die ons 't vluchten wil beletten, 
Al overlang het strand door benden sterk bezetten. 
De dood waart overal; hier is geen hoop altoos. 
Ach! vergt ge raad van my? Ik-zelf ben raadeloos. 




Charles. 
Wy zullen in het kort ons leed te boven streeven. 
De dood baant ons een' weg tot een onsterflyk leven. 




Marianne. 
My dunkt myn ziel gevoelt een' sterken onderstand. 
Al zinkt de levenshulk, wat nood, wy zien reeds land; 
Gelukkig land, waar ons de woede niet zal deeren. 
Wy allen zullen haast, verheerlykt, triomfeeren. 



{==425==} {>>pagina-aanduiding<<}



Cavalier. 
Ach! die gelaatenheid scheurt my het hart vanéén. 
ô Hemel! geef my licht in deeze duisterheên! 
De wanhoop is geheel meestresse myner zinnen. 




Cadet. 
Men stryde als flus. 




Cavalier. 
Hier is geen hoop van overwinnen. 




Cadet. 
Men heeft nog krygsbehoefte en paarden by de hand, 
En onze posten zyn alöm thans welbemand. 




Cavalier. 
Ons weêrbaar volk kan saam geen negen honderd haalen. 
Men telt in 's vyands heir, op bergen en in dalen, 
Ruim twintigmaal zo veel; en 't geen den angst verzwaart, 
Is dat hem 't snood verraad gewislyk heeft verklaard 
Waar al de holen zyn die ons ten schuilplaats strekken. 
Wyl 't ons onmooglyk is ons aan 't gevaar te onttrekken, 
Getroost ik my 't geweld, vol moeds, te keer te gaan. 
Geen moordzucht zal de hand hier aan de onweêrbren slaan, 
Of all' wat wapens voert, van de onzen, zal bezwyken. 
De trouw des Camisards zal tot het uiterst blyken. 
Hy sterve op 't bed van eer indien hy sterven moet, 
En blyve in zynen dood voor 't moordschavot behoed. 

{==426==} {>>pagina-aanduiding<<}

Kom, Broeder! streef met my voor 't laatst den vyand tegen. 
Tegen zyne Oudren, terwyl by voor haar knielt. 
Verhoort myn jongste bede, en geeft my uwen zegen! 


Charlotte en Cadet knielen ter wederzyde van hem.


Marianne. 
Helaas! 




Charles. 
De Hemel-zelf vergelde uw trouw, myn Kroost! 
Gy strekte van uw jeugd, naast hem, myn steun en troost: 
En roept zyn wysheid langs dit spoor u uit het leven, 
Hy wille u 't eeuwig heil, de hoop der Christnen geeven! 




Marianne. 
De Hemel zegene u, myn Telgen! Ach! de smart.... 
Myn traanen zyn de taal van 't moederlyke hart. 



Tweede tooneel.

Cavalier, Charles, Marianne, Charlotte, Cadet, Billard, Catinat.


Billard, 
tegen Catinat, in 't opkomen. 
Helaas! zie Cavalier op de aarde neêrgebogen. 
Aan zyner Oudren kniên. 




Catinat. 
Wat ziel word niet bewogen, 

{==427==} {>>pagina-aanduiding<<}

Tot deernis met hun lot! myn hart bezwykt van druk. 




Cavalier, 
opstaande. 
Nu troost ik my den dood; nu tart ik 't ongeluk. 




Catinat. 
Gy ziet, ô Cavalier! wat lot ons staat te duchten. 
't Is met ons allen uit, tenzy we op 't spoedigst vluchten. 




Cavalier. 
Hoe! vluchten? Werwaart heen? Wat hebt gy uitgedacht? 




Catinat. 
Een kans te waagen met de gantsche ruitermagt; 
En midden door 't gevaar van vuur en speer en klingen, 
Met onweêrstaanbre vaart, op 't onverwachtst te dringen; 
En zo dees togt ons tot de Rhone toe gelukt, 
Dan fluks met allen spoed door 't Daufineesch gerukt; 
Totdat wy in 't Vaudois, by onze trouwe vrinden, 
't Waldensch Hervormde volk, in 't einde een schuilplaats vinden. 




Cavalier. 
En al 't onweêrbaar volk dat hier den dood verbeid? 




Billard. 
Helaas! 




Catinat. 
Ach! vraag niet meer. 




Cavalier. 
Gy beiden zwygt en schreit? 



{==428==} {>>pagina-aanduiding<<}



Catinat. 
Waant ge ons in staat te zyn om hen te kunnen hoeden? 




Cavalier. 
Ach! red uw voorslag ons uit onze tegenspoeden? 
Kan een vier honderd tal al Vrankryks magt weêrstaan? 
Zal zulk een handvol volks door zo veel benden slaan? 
En onderstel dat u dit stout bestaan kost baaten, 
Dat gy den vyand dwongt uw bende dóór te laaten, 
Zal uw meêdoogend hart, tot aan uw' jongsten snik, 
Niet siddren van berouw? Zal 't niet elk oogenblik 
U 't jammerlyk gekerm, het naar gekryt doen hooren 
Van zo veel honderden, door deeze vlucht verloren? 
Wie weet wat uitkomst ons het Alvermogen geeft? 
Zyn magt is niet verkort. Wie weet waartoe gy leeft? 




Charles. 
Ik roem uw trouw, myn Zoon! en zal die nooit vergeeten: 
Gy hebt u van uw' pligt voor God en ons gekweten. 
Doch zo uw Vriendenstoet een blik van uitkomst ziet, 
Voor u en voor zich-zelv', verwerp dien voorslag niet. 
Gy kunt noch 't volk noch ons verlossing doen verwerven. 
Of gy hier toeft of niet, de onweêrbren moeten sterven. 
Verminder het getal der moorden door uw vlucht, 
En schep een ruimer aêm in een gewenschter lucht. 



{==429==} {>>pagina-aanduiding<<}



Cavalier. 
Zou ik, daar mooglyk hen myn byzyn nog kan baaten, 
Myn dierbre Magen aan de wraak ten prooie laaten? 




Marianne. 
Myn waarde Cavalier! uw byzyn red ons niet. 
Als 't ouderlyke hart zyn kroost beveiligd ziet, 
Dan valt het schriklykst lot min moeielyk te draagen. 




Charlotte. 
Ach! laat de voorslag van uw Vrienden u behaagen. 
Heb ik om myn' Perrier geen leeds genoeg geleên? 
Is 't niet genoeg dat ik het deerlyk lot beween' 
Het welk myn Oudren, 't welk my-zelf hier staat te wachten; 
Moet ik myn Broedren voor myne oogen nog zien slagten? 




Cavalier. 
Zou ik 't rampzalig volk, 't welk my bevolen is, 
Uit spoorelooze zucht tot zelfsbehoudenis 
Verlaaten in den nood; en my op losse gronden? ... 




Marianne. 
't Behoud der Kerke is niet aan ons behoud verbonden. 
De Hugenoot, door 't Ryk by duizenden verspreid, 
Oogt, naast des Hemels hulp, alleen op uw beleid. 
Wie weet tot welk een heil uw nutte vlucht kan strekken? 




Cavalier. 
Myn Vrienden! 't staat aan u; gy kunt terstond vertrekken. 

{==430==} {>>pagina-aanduiding<<}

'k Dwing niemand om met ons den dood hier te ondergaan. 
Gy hebt ons tot dit uur trouwhartig bygestaan; 
Doch nu uw moed bezwykt door onze tegenspoeden, 
Behoud u zo gy kunt. De Hemel wille u hoeden! 
Myn lot is hier bepaald. 'k Zal sterven op dees steê 
Voor 't Godgeheiligd volk. 




Billard. 
Neen. Braave Cavalier! 
Wy zullen in den nood de onweêrbren niet begeeven. 




Catinat. 
Wy hebben niets bedoeld dan 't redden van uw leven. 
Gy zyt ons Opperhoofd; en 't heil der Godskerke is, 
Naast 's Hoogsten magt, bepaald aan uw behoudenis. 
Zo gy besluiten kunt u-zelv' voor haar te spaaren, 
En vluchten wilt aan 't hoofd der jonge ruiterschaaren, 
Dan zweert elk Hopman u dat hy op deeze plaats 
De onweerbren zal behoên voor 't woeden des soldaats, 
Zo lang een droppel bloeds hem ovrig is gebleven. 




Cavalier. 
En ik, ik zweer 't voor God, ik zal u nooit begeeven. 
Ter goeder uur vind ik myn trouwe Broeders weêr. 
Myn dierbre Magen, vergt myn kwynend hart niet meer. 




Billard. 
Weläan, men sterve. 



{==431==} {>>pagina-aanduiding<<}



Catinat. 
Ach! weet uw moed niets uit te rechten? 




Cavalier. 
Hier is geen troost dan zich verëenigd dood te vechten. 
Wy hebben 't all' bestaan wat trouw en vlyt vermag; 
En 't waar geloof beschermd tot onzen jongsten dag. 
Myn Broeders! laat uw' moed in 't uiterst niet bezwyken. 
Geen van ons allen kan het sterflot toch ontwyken. 
Dat elk zich kwyte, en tot den laatsten droppel bloed 
De weerelooze schaar' voor doodlyk onheil hoed'. 




Catinat. 
Weläan. 




Billard. 
Ik ben 't getroost. 




Cadet. 
Ja. Laat ons saamen sneeven. 




Cavalier. 
Ons ligchaam keer' tot stof, de ziel zal eeuwig leeven. 
Doch nu elk oogenblik ons de overrompling dreigt, 
En onze levenszon allengs ten avond neigt, 
Betaamt het ons op 't lot dat ons genaakt te denken; 
En nog een' korten tyd aan 't jongst gebed te schenken. 
Geleid hen naar de grot die gy verzaamen kunt. 
Ligt word ons na dit uur geen ander uur vergund. 



{==432==} {>>pagina-aanduiding<<}



Billard. 
Ginds zie ik Ravanel. 




Charlotte. 
Ik voel myn leden beeven. 




Catinat. 
Ach! mooglyk is hy van Bagnoles brug verdreven. 




Derde tooneel.

Cavalier, Charles, Marianne, Charlotte, Cadet, Billard, Catinat, Ravanel.


Cavalier. 
Hoe staat het, waarde Vriend! 




Ravanel. 
La Lande en d'Aygalliers 
Zyn, met een groot getal van 's Konings volk, alreê 
Genaderd tot aan 't bosch; en hebben ons doen vraagen, 
Dewyl ze ons Opperhoofd iets hebben vóór te draagen, 
Om twintig gyzelaars voor hen en voor hunn' stoet. 




Cavalier. 
Hoe! zy? 't Is vreemd. Ik zorg dat hier weêr onraad broed. 
't Verbystert my. Hoe komt u dit geval te vooren? 




Billard. 
Wy kennen 's vyands list. 



{==433==} {>>pagina-aanduiding<<}



Catinat. 
Gy zoud hen kunnen hooren. 




Ravanel. 
Hun voorslag dekt misschien een nieuw gesmeed verraad. 
Den vyand is bericht hoe 't hier geschapen staat. 




Cavalier. 
Hy tracht ons moogelyk door zyn gesprek te noopen, 
Ten prys van ons geloof, ons leven vry te koopen; 
En spant den Hugenoot, door valsche deerenis, 
Een' strik, die in den nood voor hem gevaarlyk is. 




Charles. 
De Hugenoot zal door geen loos gevlei bezwyken. 
Hy heeft voor 't waar geloof zyn trouw te sterk doen blyken. 
Doch keurt gy best den eisch des vyands af te slaan, 
Ontzegt gy hem gehoor, wy allen zyn voldaan. 




Billard. 
Indien hy ons verstrikt? .. 




Catinat. 
Dit moet men hem beletten, 
En d'ingang van het bosch zo sterk men kan bezetten. 
Terwyl ge, ô Cavalier! naar 's vyands voorslag hoort, 
Vertraagt gy voor het minst het woeden van den moord. 
De krygsliên zullen zich niets hagchlyks onderwinden 
Zo lang hun Hoofden zich in onze magt bevinden. 



{==434==} {>>pagina-aanduiding<<}



Cavalier. 
Weläan. Opdat men zich van geen verzuim beklaag', 
En tevens in dit uur niets onbedachtzaam waag', 
Tegen Ravanel. 
Geleid hen hier, myn Vriend! en geef hen gyzelaaren. 
Doch houd, opdat op nieuw geen rampen ons bezwaaren, 
Den ingang van het bosch met kracht van volk bezet. 
Zorg dat gy d'aandrang op Bagnoles brug belet. 
Ziet gy beweeging by de vyandlyke drommen, 
Geef fluks de krygsleus door trompetten en door trommen; 
Wy zullen by u zyn zo ras zulks mooglyk is. 
Elk smoor', zo goed hy kan, zyn hartsgesteltenis. 
Tegen Catinat. 
Geleid hier twintig van de dapperste soldaaten: 
Men moet met roekloos op een' vyand zich verlaaten. 




Catinat. 
Ik keer terstond met hen. 




Ravanel. 
Verlaat u op myn trouw. 





{==435==} {>>pagina-aanduiding<<}

Vierde tooneel.

Cavalier, Charles, Marianne, Charlotte, Cadet, Billard.


Cadet. 
Dit geeft een blik van troost in onzen bittren rouw. 




Cavalier. 
Ach! vlei u niet vergeefs! 't zyn niet dan oorlogstreeken. 
De vyand veinst, en zal misschien van vrede spreeken, 
Opdat zyn moedwil ons te ligter nederslaa, 
Wanneer we ontwapend zyn. Wy kennen zyn genaê. 
Hy vreest de wanhoop der Hervormden aan te spooren. 




Charles. 
Laat nooit zyn vleijen ons verstrikken noch bekooren. 
't Is voor den sterveling een onwaardeerlyk goed, 
Dat hy God vrylyk dien', naar de inspraak van 't gemoed. 
Dit heil gaat al 't geluk der aarde ver te boven. 
Geen mensch heeft recht door dwang ons iets te doen gelooven. 
't Geloof bepaalt zich niet naar wufte zinlykheên. 
't Gemoed erkent geen wet dan die van God-alléén. 
Zyn goedheid, die voor ons zo glansryk heeft geblonken, 
Heeft met zyn heilig woord ons eeuwig heil geschonken: 
En zou ons hart die gift versmaaden om 't genot 

{==436==} {>>pagina-aanduiding<<}

Van weinig dagen rust in 's levens overschot? 
Neen. Schoon men geen van ons het leven wilde spaaren, 
Wy moeten, onbesmet, ons hart voor God bewaaren. 




Cavalier. 
Eer onze ziel bezwyk' voor list of vleijery, 
Getroosten we ons den dood. 




Vyfde tooneel.

Cavalier, Charles, Marianne, Charlotte, Cadet, Billard, Catinat, met een bende Camisards.


Catinat, 
tegen de Camisards. 
Schaart u aan deeze zy'. 
Tegen Cavalier. 
Zo krygstrom of trompet u 't minst verraad doet vreezen, 
Een oogwenk zal genoeg tot uw bescherming weezen. 
Schoon ons goedwillig hart met vreugd zyn haaters spaart, 
Die 't goed vertrouwen schend is 't levenslicht onwaard'. 




Cavalier 
geleid zyne Ouderen voorwaarts op het Tooneel, en plaatst hen tusschen den ry der Camisards. 
Myn waardige Ouders! voegt, met myn geliefde Zuster, 
U by deez' Heldenstoet, myn hart is dan geruster. 

{==437==} {>>pagina-aanduiding<<}

Tegen Billard en Catinat, die hy aan 't einde van het Tooneel plaatst, zo, dat ze aan 't begin van den ry der Camisards zyn. 
Myn Broeders! plaatst u daar. 
Tegen Cadet, hem vóór naar het Tooneel wyzende. 
En gy, aan deezen kant. 




Zesde tooneel.

Cavalier, Charles, Marianne, Charlotte, Cadet, Billard, Catinat, Villars, La Lande, Ravanel, een bende Camisards, Gevolg van Fransche Officieren.


La Lande geeft in 't opkomen zyn gevolg een' wenk om zich tegen over de Camisards te plaatsen.


Villars. 
Wy keeren, op 't bericht der neêrlaag van Rolland, 
Om, zo 't ons mooglyk is, uw ongeval te stuiten, 
En met uw volk en u een' vasten vreê te sluiten. 
Wy eeren uwe deugd, roemwaarde Cavalier! 
Versmaa ons aanbod niet. 




Cavalier. 
Wat heil baart ons de vreê? 

{==438==} {>>pagina-aanduiding<<}

Hoe dikwerf heeft men niet zyn broosheid ondervonden! 
Hy is nog naauw' gemaakt, of word terstond geschonden. 
Hy, die den vrede sloot, ontlast zich voor 't altaar 
Van zyn' gezworen eed; en stort de droeve schaar', 
Die op dien eed vertrouwde, op nieuw in aakligheden. 




Villars. 
Waartoe dit scherp verwyt? Men denk' niet aan 't voorleden'. 
Zeg of gy op Villars u-zelv' verlaaten zoud; 
Of hy u reden gaf om ooit te zyn mistrouwd. 




Cavalier. 
Villars word door al 't Ryk om zyne deugd geprezen; 
Maar zou hy van den vreê wel meester kunnen weezen? 
Indien het Hof niet stemde in zyn gemaakt verbond; 
Zo 't met den Hugenoot den vreê niet oorbaar vond; 
Wat zou ons dan het woord des Maarschalks kunnen baaten? 




Villars. 
Ten minsten zult ge u-zelv' op 's Konings woord verlaaten. 
Hy gaf my volle magt in deeze Landvoogdy. 
Verban uwe achterdocht, en ken Villars in my. 




Cavalier. 
In u, Mynheer! kan 't zyn! 




Cadet, 
tegen Ravanel, ter zyde. 
Wie kon dit ooit vermoeden! 



{==439==} {>>pagina-aanduiding<<}



Villars. 
't Is my niet eigen op rampzaligen te woeden. 
Ik ken den Hugenoot door myne hechtenis. 
Ik acht uw deugd, en weet wat my betaamlyk is. 
Zeg op wat voorwaarde ik den vrede aan u kan geeven. 




Cavalier. 
De vryheid van 't gemoed is ons meer waard' dan 't leven. 
Verban geweetensdwang voortaan uit Languedoc. 
Richt onze kerken op, die de onverzoenbre wrok 
Der geestlykheid vernielde in steden en in dorpen. 
't Verdrag van Nantes zy geen schennis onderworpen. 
Geef al 't onschuldig volk, van berg en uit valei 
Gevangen weggesleept naar kerker of galei, 
Of kloosters, of waar 't zy, terug aan hunne vrinden; 
En doe, met ons, hen 't heil der vryheid ondervinden. 
Zo ge op dien voet, Mynheer! den vrede ons toe kunt staan, 
Dan word door deeze gunst aan onzen wensch voldaan. 




Villars. 
Ik heb dien eisch verwacht, doch zal rondborstig spreeken. 
De wil des Konings, die ons duidlyk is gebleken, 
Eischt dat de Hugenoot nooit weêr naar kerken tracht'. 
Aan Nantes oud verdrag zy nimmer weêr gedacht. 
Doch 't word u toegestaan naar uw geloof te leeven. 
Uw Godsdienstöefning zal men stooren noch weêrstreeven, 

{==440==} {>>pagina-aanduiding<<}

Indien uw yver niet door hevigheid verdwaalt, 
En zich die oefning aan een stille plaats bepaalt. 
Men zal uw rust voortaan door geen vervolging krenken, 
En al 't gevangen volk de vryheid wederschenken; 
Opdat zich 't gantsche land in 's Konings gunst verbly'. 




Cavalier. 
Bewys ons grooter gunst; laat ons den uittogt vry. 
Men zou ons, nu men ons geen kerken wil vergunnen, 
Die Godsdienstöefning ook eerlang betwisten kunnen. 
Gy blyft niet altoos hier. In weêrwil van uw hart 
Wierd ligt de Hugenoot op nieuw gestort in smart. 
Vergun dat we ons ontslaan van goedren die ons hindren; 
Dat elk van ons, met Gade en Ouderen en Kindren 
In ballingschap vertrekk' naar een geruster oord, 
Daar 't vreedzaam Christendom geen Christnen boeit of moort. 




Villars. 
Hoe groot schat gy 't getal dat Vrankryk zou verlaaten? 




Cavalier. 
Tien duizend menschen. 




Villars. 
Hoe! tien duizend onderzaaten 
Te zien vertrekken uit des Konings heerschappy? 
Dus wierd gantsch Languedoc welhaast een woesteny. 

{==441==} {>>pagina-aanduiding<<}

't Waar' veel indien men u twee duizend kon vergunnen. 
Zelfs zou dit volk het Ryk tot steun verstrekken kunnen. 
De Koning draagt u gunst. Hy kent uw' heldenmoed, 
En wenscht dat gy met ons het Vaderland behoed 
In d'oorlog die ons drukt. Laat u myn raad behaagen, 
En doe den Hugenoot uw' yver onderschraagen. 
Verzaam een regiment; 't staa onder uw bevel. 
Ik schenk u, met dit schrift, den rang van Colonel. 




Cavalier. 
Geen grootheid of gezag zal ooit myn zinnen streelen. 
'k Wil liever in het lot van myne Broedren deelen 
Dan in het prachtigst Hof in 's Konings gunst te staan, 
Al bood hy my de helft van zynen zetel aan. 




Charles, 
ter zyde. 
Myn Zoon! 
Tegen Marianne. 
Zyn deugd houd proef in voorspoed en in lyden! 




Cavalier, 
tegen Villars. 
Mynheer! indien ge ons hart wilt door den vreê verblyden, 
Verleen dan vryheid van geloofsbelydenis; 
Ontslaa den Hugenoot daar hy gevangen is; 
En gun aan my den troost om, met twee duizend vrinden, 
In 't gastvry Zwitserland voortaan verblyf te vinden. 




Villars, 
na zich een weinig bedacht te hebben. 
Uw deugd, ô Cavalier, bekoort my meer en meer. 

{==442==} {>>pagina-aanduiding<<}

Ach! waarom zyt gy blind voor Romes achtbre leer? 
Ik stem uw bede toe. Leef naar uw welbehaagen. 
'k Zal voor den Hugenoot getrouwe voorzorg draagen. 
Geneve strekke uw volk en u een veilge wyk. 
Bemin, waar ge u bevind, den Koning en het Ryk. 
'k Omhels u als myn' Vriend, en zal, zo ras wy scheiden, 
De maar' van onzen vrede op 't spoedigst doen verspreiden. 




Cavalier, 
tegen de Camisards. 
Geluk, myn Vrienden! legt voortaan uw wapens neêr. 
Vergeeft 't geleden leed. Gy hebt geen' vyand meer. 
Doe uw goedwillig hart thans uit uw daaden blyken. 




Villars. 
Geen mensch zal na deez' dag u meer veröngelyken. 
Myn Vrienden! smaakt al t'saam de zoetheid van den vreê; 
En paart in uw gebed Villars met Cavalier, 
Gelyk ik in het myne u allen zal gedenken. 
De Hemel wil ons t' saam een eindloos heillot schenken! 




Marianne. 
ô Heilrykst uur dat ooit voor ons verschenen is! 




Charles. 
Zo schept de Alwysheid licht uit naare duisternis. 




Charlotte. 
Ach! had myn Gaê met ons dien zegen moogen smaaken, 
Wat zou zyn vreugd myn hart dit uur gelukkig maaken! 

{==443==} {>>pagina-aanduiding<<}

ô Myn Perrier! .. 




La Lande. 
Hoe! is 't Perrier dien gy beschreit? 
Hy leeft. 




Charlotte. 
Beschimp my niet in myn rampzaligheid. 




La Lande. 
Ik ken Perrier zeer wel, en heb hem zelf gevangen, 
En om zyn' moed ontslag van halsstraf doen erlangen. 
Hy wierd, met al zyn volk gevonnist ter galei. 




Villars, 
tegen Charlotte. 
Gy zult hem wederzien met uwen Vriendenrei; 
Ik zal hen allen aan hun Magen wedergeeven. 




Charlotte. 
ô Hemel! kan het zyn! Zou myn Perrier nog leeven! 
Myn Ouders! welk een vreugd! Ach! hoort gy 't, myn Cadet! 
Myn Cavalier! wat heil! gy hebt Perrier gered! 




Cavalier, 
tegen Villars. 
Mynheer! de Hugenoot zal steeds uw goedheid roemen; 
En, naast de hoogste Magt, u zyn beschermer noemen. 
Tegen zyne Vrienden. 
Myn dierbre Magen! en gy, Helden! door wier vlyt 
't Hervormd geloof wierd van zyn' ondergang bevryd! 
Zo ge u getroosten kunt van huis en erf te scheiden, 

{==444==} {>>pagina-aanduiding<<}

Zal ik op 't spoedigst u naar Zwitserland geleiden. 
Hoe bly, myn Ouders! grypt uw Zoon u by de hand! 
Al de aard' behoort aan God, en is ons Vaderland. 
Vaar wel, ô Languedoc! ô Bergen! ô Valeijen! 
Mogt gy den Hugenoot voortaan nooit hooren schreijen! 
Men dank' de Alwysheid, die door wondren ons behoed! 
Geen magt op aard' heeft recht van dwang op 't vry gemoed. 


EINDE.




{==445==} {>>pagina-aanduiding<<}

Maria van Bourgondiën, gravinne van Holland.


Treurspel.


Door Lucretia Wilhelmina van Merken.


{==446==} {>>pagina-aanduiding<<}


{==t.o. 446==} {>>pagina-aanduiding<<}


{== afbeelding 
	
.........................Vermeetle! staa. Laat af. Ontziet gv't menschdom niet, ontzie des Hemels straf.


Vde Bedr. IIde Toon.
==} {>>afbeelding<<}
    


{==t.o. 447==} {>>pagina-aanduiding<<}



{==447==} {>>pagina-aanduiding<<}

Voorbericht.

De rampen, welken Maria van Bourgondiën, na het overlyden van haaren Vader, Hertog Karel den Stouten, troffen, vertoonen een akelig tafreel van de onheilen aan welken ongelukkige weezen zyn blootgesteld, wanneer belang, heerschzucht en geweld zich verëenigen om hen van hunne bezittingen te berooven; doch verstrekken tevens een duidelyk bewys, dat de hoogste Magt voor hunne behoudenis waakt; de boosheid, die hen verdrukt, in haaren woesten loop kan stuiten, en het recht der hulpelooze onschuld handhaaven.
De gewigtigheid en troostrykheid deezer bespiegelingen deed my reeds in myne jeugd besluiten dit onderwerp te verhandelen. Ik beproefde zulks; doch in laater jaaren bespeurde ik dat 'er wezenlyke misslagen in myn ontwerp waren ingeslopen. Myn Echtgenoot raadde my onlangs dezelven te verbeteren, dewyl het stuk, naar zyne gedachten, dien arbeid waardig was; en naauwlyks is een derde gedeelte overgebleven van het geene ik voor ruim twintig jaaren geschreven had.
Dat de bespiegeling van dit stuk myne waarde landgenooten bevestige in de edelmoedige gevoelens, die zy altoos ten behoeve der ongelukkigen betoond hebben; hen langs hoe meer doe yveren ten nutte van weduwen en weezen, en ter bescheming van verdrukten en verdrevenen; opdat zy dus den zegen moogen verwerven der Albestierende Oppermagt, die het voor zichzelven niet onwaardig keurt zich te noemde, de Beschermer der weduwen, de Vader der weezen, en de Redder der verdrukte onschuld!




{==448==} {>>pagina-aanduiding<<}

Vertooners.


Maria van Bourgondiën, Gravinne van Holland, Dochter van Karel den Stouten.

Margareta van Jork, Weduwe van Karel den Stouten.

Adolf, Hertog van Gelder.

Pieter van Luxemburg, Graaf van Saint Paul.

Adolf, Heer van Ravestein, Broeder van den Hertog van Kleef.

Nicolaas van Anjou, Graaf van Campobasse.

Willem van der Mark, Raadsheer van Vlaanderen.

Guido, Abt van Sint Bavoos Klooster.

Bernard, Priester van het zelfde Klooster.

Didrik van Montvoort, Hoofdman der Lyfwachten van Maria.



Zwygenden

Raaden, Edelen, en Staatjuffrouwen } van Maria.

Geestelyken van St. Bavo.

Lyfwachten van Maria.

Lyfwachten van Adolf.


Het TOONEEL is in GENT. Het eerste en vierde Bedryf in een Kamer in 't Hof van Maria. Het derde in een Gallery van 't Hof. Het vyfde in een Vertrek van Sint Bavoos Klooster.







{==449==} {>>pagina-aanduiding<<}

Maria van Bourgondiën.


Gravinne van Holland.


Treurspel.


Eerste bedryf.

Eerste tooneel.

Maria van Bourgondiën, Margareta van Jork.


Maria. 
ô Dierbaar voorwerp van myn' Vaders laatste trouw, 
Wien ik als Moeder beide en Hartvriendin beschouw! 
Hoe is ons heilryk lot verkeerd in weinig dagen! 




Margareta. 
Wyt dit de list waardoor uw Vader wierd verslagen. 
Ach! had de zucht tot roem hem minder sterk bekoord; 
Had hy naar uw gebeên en mynen raad gehoord, 
En Vrankryks Vorst mistrouwd, wiens loozen aart hy kende, 
Gy zaagt hem leevende, en ons vry van deeze elende. 
De looze Lodewyk heeft zelf het vuur gevoed 
Dat tusschen Nederland en Lotharingen woed. 

{==450==} {>>pagina-aanduiding<<}

Hy wist hun Vorsten in zo fel een' haat te ontsteeken, 
Om van den eenen door den andren zich te wreeken; 
En dus, als beider kracht door 't stryden was verteerd, 
Hun land te hechten aan 't gewest dat hy regeert. 
Zyn list is hem gelukt; uw Vader ligt verslagen; 
Thans dingt hy naar uw erf door snoodbedekte laagen. 




Maria. 
Hoe lang heeft zyn bedrog ons Vorstlyk huis bestreên! 
En echter perst gy my in een verbond te treên 
Met dien geveinsden Vorst, die myn' misleiden Vader 
Deed vallen voor Nanci door 't staal van een' verraader. 




Margareta. 
Kunt gy zyn magt weêrstaan na dien geduchten val? 
Zyn heir trekt in ons land, en nadert deezen wal. 
Indien gy door uw' echt zyn list niet doet mislukken, 
Zal u zyn woede eerlang uw heerschappy ontrukken. 
't Is best dat u de trouw aan zynen Zoon verbind'. 




Maria. 
Rampzalig uitzicht! ach! ik huwen aan een kind, 
Daar zo veel Vorsten my om stryd hun liefde bieden! 




Margareta. 
Dees weg-alléén kan u uw onheil doen ontvlieden. 
Wie van uw minnaars is in staat u by te staan? 
Noch Ravestein noch ik raadde u dit huwlyk aan, 

{==451==} {>>pagina-aanduiding<<}

Zo we in den ramp voor u een andre redding zagen. 
Wilt gy het offer zyn der binnenlandsche laagen? 
Word uw gezag in Gent niet schandelyk verkracht 
Van 't muitgezind gemeen, dat zich beledigd acht 
Door de al te strenge straf om zyne oproerigheden 
Van zyn' vergramden Vorst in vroeger tyd geleden? 
Gy zyt in deeze Stad ten doele aan 't woest geweld 
Der muitzucht, die ze alöm in rep en roere stelt; 
En, rood van 't schuldloos bloed van zesëntwintig Raaden, 
Steeds nieuwe gruwlen hoopt op al haar gruweldaaden. 




Maria. 
Ik heb uit hoogen nood, om 's volks geweld te ontgaan, 
Aan Ravesteins begeerte en uw verzoek voldaan; 
En de eedlen Himbercourt met Hugonet gezonden, 
Of hun beleid het hart des Konings kon doorgronden. 
'k Heb zelf, al achtte zich myn moed dien stap tot hoon, 
Zyn' jongen Erfgenaam myn hand ten Echt geboôn. 
Dan ach! wat baat my dit? Hy wil zich niet verklaaren. 




Margareta. 
Hy wacht de boden af der muitgezinde schaaren, 
Opdat hy meerder winnn' door hunne spoorloosheid 
Dan hem te wachten schynt van ons bedaard beleid. 
Hy yverde eerst om ons gezantschap om te koopen; 
Doch toen hun vroomheid hem niet toeliet zulks te hoopen, 

{==452==} {>>pagina-aanduiding<<}

Heeft hy de boden van de muiters willen zien, 
In waan dat hem hun drift meer voordeels aan zou biên. 
Voor 't ovrig' scheen hy tot den vreê niet ongenegen. 
Dit heeft ons Himbercourt noch Hugonet verzwegen. 




Maria. 
'k Had, door 't opöffren van my-zelf, met grond gehoopt 
Myn land te hoeden, 't welk de muitling ligt verkoopt. 




Margareta. 
Zyn boden zullen zich niet met die daad besmetten: 
Zy zyn, by al hun woên, gesteld op hunne wetten. 




Maria. 
Hun toeven baart my zorg. 't Is byna middernacht, 
En elk had gistren hen reeds vroeg terug verwacht. 
Maar welk een sterk gerucht verspreid zich langs de straaten? 



Tweede tooneel.

Maria, Margareta, de Graaf van Saint Paul.


Saint Paul. 
Ons dreigt een zwaare ramp. Het volk is uitgelaaten. 
Hun afgezondnen zyn in Gent terug gekeerd. 
Men zegt dat Lodewyk geen' vreê met ons begeert. 




Margareta. 
Wat hoor ik? Hemel! 



{==453==} {>>pagina-aanduiding<<}



Maria. 
Ach! wie zal zyn krygsmagt stuiten! 




Saint Paul. 
't Slaat alles op die maar' met nieuwe drift aan 't muiten. 
Elk eischt, daar hy alreeds den vyand waant te zien, 
Een' dapper' Veldheer om zyn heir het hoofd te biên. 
Men hoort een' onverlaat, in 't midden van de schaaren, 
Adolf van Gelder naauw' dien eerrang waard' verklaaren, 
Of alles wedergalmt van 't juichen van 't gemeen. 
't Roept all': Adolf! Adolf! Hy is 't, en hy-alléén, 
Die tegen Vrankryks magt den Landzaat kan verweeren. 
Hy is vol moeds en vuurs, geschapen tot regeeren. 
Heeft hy zyn' Vaders kruin den Hertogs hoed ontroofd, 
De Gryzaart was te zwak: die hoed voegde op zyn hoofd; 
Vorst Karel-zelf scheen zich aan zyne zy' te voegen, 
En had den jongen Held zien heerschen met genoegen, 
Waar' Gelders heerschappy hem-zelv' niet aangeboôn. 
Straks wierd Adolf gedoemd, als een ontaarde Zoon, 
Om dus zyn erfdeel aan Bourgondiën te snoeren. 
Gesteld hy liet te sterk door heerschzucht zich vervoeren; 
Hy heeft die misdaad in den kerker lang geboet; 
Hy is vermaagschapt aan Vorst Karels edel bloed; 
Hy zal 't verdedigen. Men spreekt, en vliegt met hoopen 
Naar zyn gevangenis; de poort word opgeloopen; 

{==454==} {>>pagina-aanduiding<<}

En Vorst Adolf, die nooit dien omzwaai had verwacht, 
Word Opperhoofd des Raads en Veldheer in deez' nacht. 




Maria. 
ô Doodelyk bericht! Nu is myn ramp volkomen. 
Ach! zal Adolf, die nooit zyn heerschzucht in kon toomen; 
Die al de rechten van natuur en pligt verbrak; 
Zyn' gryzen Vader boeide en van 't gezag verstak, 
En nooit te dwingen was dan door een' engen kerker, 
Het hoofd zyn van myn' Raad, des Landzaats heilbewerker; 
Zelfs zonder aanzien van myn' rang en wettig recht, 
En zonder dat de Raad zyn zegel hier aan hecht! 
Waar wil dit eindlyk heen? Moedwillige onderzaaten! 
Ontziet ge uw Hertogin, noch 't hoog gezag der Staaten? 
Verdwaalde Gentenaars! hoe dwaas zyt gy beraên! 
Die keuz' zal my en u op bloed en traanen staan. 




Margareta. 
Dees omkeer zal Adolf nog meer dan ooit ontsteeken. 
Hoe wreed zal zich zyn woede op al uw vrienden wreeken! 
Zyn woeste staatzucht, die zich nooit bepaalen laat, 
Dreigt met een wis bederf u en uw' gantschen Raad. 
Men berg' hen die de zy' van uwen Vader sterkten, 
En voormaals tot den val van Gelder medewerkten, 
Eer zyn wraakzuchtig hart het wyken hen belett'. 



{==455==} {>>pagina-aanduiding<<}



Maria. 
Die wraak dreigt Himbercourt, zy dreigt ook Hugonet. 
Tegen Saint Paul. 
Adolf zal, ducht ik, nooit dit stuk aan hen vergeeven. 
Ach! waarde Vriend! kan 't zyn, zorg voor hun beider leven; 
Raad hen te vluchten, zo de vlucht hen mooglyk is. 
Myn magt schoot ligt te kort tot hun behoudenis. 
Wie weet, helaas! wie weet wat lot ik-zelf moet vreezen! 




Saint Paul. 
Schep moed; Adolf zal hier alleen geen meester weezen. 
Gy hebt een' Vriendenstoet, wier trouw in 't ongeval, 
In weêrwil van zyn magt, u onderschraagen zal. 
Ik gaa om Himbercourt en Hugonet voor 't woeden... 




Derde tooneel.

Maria, Margareta, Saint Paul, de Heer van Ravestein.


Ravestein. 
Vertoef. Helaas! het is te spade om hen te hoeden. 
De woeste Adolf, by wien noch deugd noch wysheid geld, 
Heeft die getrouwen reeds in ketenen bekneld. 




Maria. 
Hoe! hy? Myn Vrienden! Ach! wat spoorloos onderwinden! 



{==456==} {>>pagina-aanduiding<<}



Ravestein. 
Ik zag hen beiden, op 't bevel van dien ontzinden, 
In hunne rust gestoord, in deerniswaarden staat, 
Bestorven in 't gezicht, voortsleuren langs de straat; 
Terwyl hen 't wuft gemeen verguisde en hoonde en smaadde, 
En met den schandnaam van verraaders overlaadde. 




Margareta, 
tegen Maria. 
Helaas! hoe red gy hen? 




Maria. 
ô Doodelyke smart! 
Hun beider ramp valt me als een donderslag op 't hart. 
Niet dat ik hoopen dorst dat hen Adolf zou spaaren; 
Maar ach! wie dacht dat hy zo ras zich zou verklaaren? 
Hy is nog naauw' verlost uit zyn gevangenis, 
Of toont door dit bestaan hoe woest zyn inborst is. 




Ravestein. 
Hy heeft reeds veelen der Bourgondische Edellieden 
't Vertoeven in de Stad op lyfstraf doen verbieden. 
Den Raad is binnen 't uur 't vergadren aangezegd. 




Margareta. 
Hy heeft het op 't bederf van de onzen toegelegd. 
Men twyfel des niet meer, en poog' zyn woên te stuiten. 
Tegen Ravestein. 
Wat best bestaan? 



{==457==} {>>pagina-aanduiding<<}



Ravestein. 
Men kan bezwaarlyk iets besluiten 
Vóór dat ons blyk' hoe 't in het heir des Konings staat, 
En wat thans Gelder ons zal voorslaan in den Raad. 




Saint Paul. 
Ik zorg dat veelen daar, door zelfbelang gedreven, 
Niet zullen onderstaan Adolf te wederstreeven: 
En word hy meester van den Raad, als van 't Gemeen, 
Dan zal hy niets ontzien. 




Maria. 
Waar zal 't in 't einde heen? 
ô Vaderlyk paleis, getuige myner traanen! 
Leed ooit Vorstinne in u zo veel door onderdaanen? 
Ach! kon myn Vader, thans in wenschelyker lucht 
't Verdelgen van zyn Land en onzen ramp ontvlucht, 
Den Raad nog als voorheen op zyne stem doen beeven, 
Nooit wierd zo groot een smaad zyn Dochter toegedreven. 
Nu is 't ontzag hier uit; nu hoont men zonder vrees 
's Ryks Erfgenaame, een maagd, eene ouderlooze wees. 




Margareta. 
Niets dan kloekmoedigheid kan deeze rampen weeren. 
Schroom niet den aandrang van 't geweld met kracht te keeren. 
Men toets', zo ras men kan, wie onze vrienden zyn. 

{==458==} {>>pagina-aanduiding<<}

Tegen Ravestein. 
Uw Broeder eerst vooräl. 




Maria. 
Helaas! 't heeft weinig schyn 
Dat zich de Kleefsche Vorst aan onze zy' zou voegen; 
Zyn hart voed tegen my een hevig ongenoegen, 
Omdat ik weiger met zyn' Zoon in d'echt te treên. 
Hy week naar zyn gewest, in spyt van elks gebeên. 
Zo hy ontdekt dat ik, door uwen raad gedreven, 
Besloten had de hand aan Vrankryks Prins te geeven, 
Wat zal zyn gramschap, zyn verbittring niet bestaan! 




Ravestein. 
Hy kan nooit, zonder 't zyne, uw staatsbelang verraên. 
Schoon zyne oploopendheid ons 't ergst van hem doet schroomen, 
Ik ken zyn hart; zyn deugd zal haast die drift betoomen. 




Margareta. 
Hy kan nooit dulden dat Adolf door woest geweld 
Dit hoofdloos Land beroert, en alles wetten stelt; 
Veelëer... 




Saint Paul. 
Montvoort genaakt. Hy schynt geheel verslagen. 





{==459==} {>>pagina-aanduiding<<}

Vierde tooneel.

Maria, Margareta, Ravestein, Saint Paul, Diderik van Montvoort.


Diderik. 
Adolf van Gelder eischt dat ik gehoor zal vraagen. 
Hy toeft hier voor de poort, verzeld van sterke wacht. 




Margareta. 
Hoe! in dit uur? 




Maria. 
Gehoor, in 't holste van den nacht? 
Hy toeve tot den dag. 




Ravestein. 
Ik raad u hem te hooren. 




Maria. 
Weläan, hy koom'. 




Vyfde tooneel.

Maria, Margareta, Ravestein, Saint Paul.


Maria. 
Helaas! wat lot is my beschoren! 




Ravestein. 
Betoon uw' eedlen aart, en smoor met zorg uw smart. 

{==460==} {>>pagina-aanduiding<<}

Men toetse met beleid wat omgaat in zyn hart. 
Hy is, door zyne drift, onmagtig zyn gepeinzen, 
Schoon hy zich zulks verbeeld', voor ons gezicht te ontveinzen; 
Dus kan men zien wat weg men veiligst in moet slaan. 




Maria. 
Hy nadert. Zyn gezicht-alléén jaagt siddring aan. 




Zesde tooneel.

Maria, Margareta, Ravestein, Saint Paul, Adolf van Gelder, de Graaf van Campobasse, Willem van der Mark, Gevolg.


Adolf. 
Prinses! gy ziet me uit naam des Landzaats herwaart treeden, 
Die, moê van 't wanbedryf en de onrechtvaardigheden 
Van uw Bestierders, my in vryheid heeft gesteld, 
Opdat ik voor zyn recht zou stryden in het veld, 
En waaken in den Raad, en u ten schutsheer strekken. 




Maria. 
Kon my de Burgery dat oogmerk niet ontdekken? 
Het waar' my lief geweest, en u tot grooter eer 
Zo u een Raadsbesluit had vry gesteld, Mynheer. 




Adolf. 
De Landzaat kent den Raad en ook des volks belangen. 

{==461==} {>>pagina-aanduiding<<}

Ik zat ontwyfelbaar nog in dit uur gevangen 
Indien ik myn ontslag gewacht had van dien kant. 
Dan hoe dit weezen moog', dit ongelukkig Land, 
Beroofd van zynen Vorst, heeft grooter hulp te wachten 
Van myne ervaarenis dan van uw zwakke krachten. 




Maria. 
't Ontbrak my aan geen hulp om Vrankryk 't hoofd te biên. 




Adolf. 
Geen teedre vrouw kan hier haar wetten doen ontzien; 
Zy moet, gedwongen, schoon 't haar heimlyk mogt mishaagen, 
Zich altoos naar den raad van haar bestierders draagen, 
Die, door regeerzucht of door eigenbaat verheerd, 
Met vreugd den vorm des Staats gestaêg zien omgekeerd; 
By ieder ommezwaai een' hooger rang bedingen, 
En altoos winnen by de staatsveranderingen. 
U dient een schutsheer, die, door list noch eigenbaat 
Gedreven, 't nut bedoel' van u en deezen Staat; 
En al zyn vlyt besteede in voor uw heil te waaken, 
Eer vleijers dit gewest en u rampzalig maaken. 
En wie is meer bekwaam om u en Nederland 
Te hoeden voor 't verderf, dan ik, uw Bloedverwant; 
Die, hoe veröngelykt, nog zorgt voor uw belangen? 




Maria. 
Gy naamt ligt door die zorg myn Vrienden reeds gevangen. 

{==462==} {>>pagina-aanduiding<<}

Gy toont my al te klaar, door die verhaaste daad, 
Wat my en dit gewest van u te wachten staat. 
Zo ik my veilig op uw toezicht kan verlaaten, 
Waarom verklaart ge u niet bezadigd aan de Staaten? 
Waarom aanvaart gy eene onwettige oppermagt? 
Indien hun wysheid u den eerrang waardig acht 
Waartoe u 't volk verheft, zal ik my mooglyk wennen 
Om als beschermer van myn Landen u te erkennen. 
Tot aan dat oogenblik erken ik, 't belge u niet, 
Niets dan der Staaten recht en 't myne, in myn gebied. 




Adolf. 
Het uitstel zou dit uur de rampen slechts verzwaaren. 
De breede Raad zal vóór den morgenstond vergaêren. 
Men stelle een oogenblik 's volks yver aan een zy'. 
Indien ge uw heil waardeert, betrouw u-zelf op my. 
Ik heb u, als myn Nicht, steeds vriendschap toegedraagen; 
Schoon ik my van 't gedrag uws Vaders moest beklaagen; 
Schoon hy my, tegen recht, myn vryheid heeft ontroofd, 
Die vriendschap wierd voor u nochtans niet uitgedoofd; 
Uw denkbeeld troostte my in myn' benaauwden kerker. 
Myn tederheid groeide aan, en wierd gestadig sterker; 
En somtyds vleide ik my, schoon tegen allen schyn, 
Dat Karels Ersprinses nog eens myn Bruid zou zyn, 
En de eens verbroken band der vriendschap weder heelen. 

{==463==} {>>pagina-aanduiding<<}

Myn heimelyke wensch is thans de wensch van veelen. 
De schrandersten des volks begeeren deezen Echt. 
Zo blyve Gelder en Bourgonje saamgehecht. 
Aanvaard myn hand, Prinses, en met myn hand myn trouwe. 




Maria. 
Is 't mooglyk, Hemel! dit ontbrak nog aan myn' rouwe. 
Zoude ik u huwen, u, wien 't onbesuisd geweld 
Van muiters, tegen recht, in vryheid heeft gesteld; 
Die u hun hoofd verklaart, door heerschzucht aangedreven; 
Die myne vrienden boeit, en toelegt op hun leven? 
U, die, in vroeger tyd, door schuldeloozer min, 
Myn Vaders Zuster groette als eerste Gemalin? 
Verban dit huwlyk vry voor eeuwig uit uw zinnen. 
Ik ken uw' aart te wel om immer u te minnen. 




Adolf. 
Zo weigert gy myn trouw, die u word aangeboôn? 




Maria. 
Het denkbeeld van dien echt verstrekt my zelfs tot hoon. 
Was 't hieröm dat ik op uw zorg my moest betrouwen; 
Dat ik myn vrienden als gevaarlyk moest aanschouwen, 
Opdat gy, langs dien weg, myn' zetel op zoud treên? 
Uw oogmerk is ontdekt; ik zie door 't veinzen heen. 
Gy roemt belangeloos voor 't heil myns Lands te waaken, 
Om u, ten koste van myn erfdeel, groot te maaken. 

{==464==} {>>pagina-aanduiding<<}

Ik zie nu de oorzaak klaar van 's volks oproerigheid. 
Uw vrienden hebben 't loos tot muitery verleid; 
Hun dolheid aangehitst en hen in 't bloed doen baaden 
Van de Edelsten des Lands, van zesëntwintig Raaden. 
Nu geld het Hugonet en Himbercourt, wier trouw 
Ik als myn jongste steun in mynen ramp beschouw. 
Hun deugd staat u in 't licht. 




Adolf. 
Hoe! pleit ge voor verraaders? 




Maria. 
Ik pleit met billykheid voor vrienden mynes Vaders. 




Adolf. 
Was myne liefde u zo afschuwlyk niet, misschien 
Zoud gy hen, u ter gunste, eerlang ontslagen zien. 




Maria. 
Gy, die myn inborst kent, durft gy met reden hoopen 
Dat ik die Helden door een misdaad vry zou koopen? 
Durft gy vermoeden dat hun nooit geschonden trouw 
Een weinig levens tot dien prys begeeren zou? 
ô Neen. Myn teder hart, hoe sterk tot hen genegen, 
Wil hen niet redden dan langs schuldelooze wegen; 
En hun grootmoedigheid, die al uw magt trotseert, 
Hoopt op geen uitkomst die hun Landgravinne ontëert. 
Indien ge u voor altoos niet zoekt gehaat te maaken, 

{==465==} {>>pagina-aanduiding<<}

Doe zonder zelfbelang dan straks hun boeijen slaaken. 
Versmaad 's volks wufte gunst en 't wetteloos gezag, 
En toon hoe veel de deugd op uw gemoed vermag. 




Adolf. 
Ik weet wat u beweegt om my dien raad te geeven, 
En u met zo veel zorg doet pleiten voor het leven 
Van twee verraaders, door uw vrienden onderstut. 
Maar zo ge uw heil waardeert en 't algemeene nut, 
Beveel hun lot aan 't recht, en dank myn teedre liefde 
Die u een' hoon vergeeft die my zo vinnig griefde. 
Ik hoop u weêr te zien, doch in bedaarder staat. 
Vaar wel, Prinses. 
Tegen Ravestein en Saint Paul. 
Ik wacht u beiden in den raad. 




Zevende tooneel.

Maria, Margareta, Ravestein, Saint Paul.


Margareta. 
Nu blykt ons zonneklaar wat hy heeft voorgenomen. 




Ravestein. 
Wy hebben van zyn drift het allerërgst' te schroomen. 
Hy momt het blind gemeen door zyn geveinsde min, 
Doch heeft geen ander doel dan door uw' echt, Vorstin, 

{==466==} {>>pagina-aanduiding<<}

Het eens verloren recht op Gelder weêr te krygen, 
En zelfs, als uw Gemaal, ten zetel op te stygen 
In Neêrland, Vlaandren en 't Bourgondische gebied. 
Wie zal hem stuiten, die volstrekt zich meester ziet? 




Maria. 
Ach! geef my raad hoe ik myn vrienden zal bevryden, 
En 't haatlyk huwlyk met dien Dwingeland vermyden. 




Margareta. 
Men heeft Vorst Lodewyk all' wat men kan geboôn. 
Indien hy tot dien prys uw' echt met zynen Zoon 
Niet goedkeurt, is van hem noch troost noch hulp te hoopen. 
Hy zoekt in Vlaanderen en Brabant slechts te stroopen, 
Opdat, terwyl hem daar uw oorlogsmagt bevecht, 
Hy u Bourgonje ontrukke, en 't aan zyn Staaten hecht'. 




Maria. 
Daar dreigt Vorst Lodewyk myn Staaten in te dringen; 
Hier staa ik 't woên ten doel' van snoode muitelingen; 
Myn trouwste Raaden zyn gekluisterd of geslagt. 
Ik-zelf vind my bezet door 's Dwinglands overmagt. 
Myn vrienden, die in 't leed my moesten onderschraagen, 
Verdubblen 't zwaar gewigt van myne ondraagbre plaagen. 
De Kleefsche Vorst begeert, zyn' onderstand ten loon, 
Dat ik myn hand verbinde aan zyn' onwaarden Zoon, 
Dien all' wat deugd waardeert om zyn gedrag moet haaten. 

{==467==} {>>pagina-aanduiding<<}

Waar vinde ik hulp! wie red myn Raadsliên? Wie myn Staaten? 




Ravestein. 
Gy waart voorheen verloofd aan Maximiliaan: 
Indien gy tot een' echt met hem kost overgaan, 
Was hy 't alléén misschien die uwen ramp kon stuiten. 




Maria. 
Ach! kan ik tot een' echt in deezen staat besluiten; 
Beroofd van onderstand, en in myn Hof bezet, 
Daar elk myn treden telt en op myn daaden let? 
Ik zwyg dat ik hem nooit aanschouwde; wy, Vorstinnen, 
Zyn, daar 't het staatsheil geld, slechts prachtige slavinnen, 
Wier keur men aan 't belang opöffert, hoe 't haar rouw'. 
Ach! zou dit echtverbond de wankelbaare trouw 
Van uwen Broeder niet onfeilbaar doen bezwyken? 
Waar berg ik my, helaas! als al myn Vrienden wyken! 




Margareta. 
Prins Maximiliaan wierd in zyn prille jeugd 
Veel minder door uw' staat bekoord dan door uw deugd. 
Hy heeft belangeloos zyn liefde u opgedraagen. 
Gy hoort Europe alöm van zynen lof gewaagen. 
Uw hart bevind zich vry in 't midden van den drang 
Der minnaars, die uw trouw slechts wenschen uit belang. 
Wat wederstreeft dien Prins? Zyn deugd zal u bekooren. 
Gy waart aan hem verloofd. Hy is voor u geboren. 

{==468==} {>>pagina-aanduiding<<}

Al uw geluk hangt af van een gewenscht besluit. 
Besluit dan, op myn' raad, en voer het moedig uit. 
De Kleefsche Vorst, die, door 't belang zyns Zoons gedreven, 
Uw zyde koos, mooge u getrouw zyn of begeeven, 
Gy wint des Keizers hulp onfeilbaar door dien echt, 
Dewyl uw staatsbelang aan 't zyne word gehecht. 




Saint Paul. 
'k Weet dat veel Eedlen reeds zich voor die trouw verklaaren. 
Kuik, Egmond, Kraanendonk, Nassauw, de Wassenaaren, 
Gruithuizen, Brederode, Oudshooren, Arkel, Loon, 
De Weldrens, Batenborg, en Borslen met zyn' Zoon; 
Zy zullen allen, aan een' zelfden disch gezeten, 
Het Hoeksch en Cabeljaauwsch om uw behoud vergeeten; 
De twisten smooren, door wier woeden jaaren lang, 
Gantsch Neêrland scheen gebragt tot zynen ondergang. 
Vertrouw uw zaak aan hen, en doe hen heimlyk hooren 
Wien gy vrywillig hebt ten Bruidegom verkoren; 
Zo bied hun heldenvuist hem ylings onderstand; 
Zo ziet ge op 't overwachtst een wonder van hun hand. 




Ravestein. 
Veel andre Grooten, die, door blinde vrees gedreven, 
Den woedenden Adolf aan u ten Egaê geeven, 
Onkundig dat uw hart van zyne liefde gruuwt, 
Verdeeld in hunne keus, voldaan wanneer gy huuwt, 

{==469==} {>>pagina-aanduiding<<}

Zyn ligt te winnen om uw wenschen te onderschraagen, 
En goed en bloed voor hem dien gy verkiest te waagen. 




Maria. 
Weläan, men toets' hun hart na 't scheiden van den Raad, 
Opdat ik uitkomst vinde in myn' benaauwden staat. 
Indien myn trouwverbond tot 's Landzaats heil kan strekken, 
En Gelder buitensluit, zal ik my niet onttrekken. 
Myn schuldloos hart zweert hem, aan wien het zich verbind, 
Een duurzaame achting toe ofschoon 't hem niet bemint. 
Tegen Ravestein en Saint Paul. 
Vertoeft niet langer. Gaat de driftige besluiten 
Des woedenden Adolfs en zyner vleijers stuiten. 
Paart schranderheid met moed; zo zien wy Hugonet 
En Himbercourt misschien nog uit zyn magt gered. 
Ik-zelf zal in den Raad op 't onverwachtst verschynen, 
En zien wat ik vermag voor my en voor de mynen. 


Einde van het eerste Bedryf.








{==470==} {>>pagina-aanduiding<<}

Tweede bedryf.

Eerste tooneel.

Adolf, Campobasse.


Adolf. 
ô Ja, ik zal eerlang de jonge Hertogin, 
Door nutten dwang geperst, doen stemmen in myn min, 
Schoon zy zich openlyk daar tegen durft verklaaren. 
Niets dan haar' echt met my kan haar gezag bewaaren. 
Ik ben myn vryheid aan uw zorg en vlyt verpligt; 
En zo ik zegevier op d'afkeer van myn Nicht, 
En my tot heerscher zie in deezen Staat verheven, 
Is hier geen waardigheid waarnaar gy niet moogt streeven. 




Campobasse. 
'k Verlaat my op uw gunst, verheugd dat myn beleid 
Uw vryheid heeft bewerkt door 's volks oproerigheid. 
Het dom gemeen beseft het oogmerk niet der Grooten; 
Het voert doldriftig uit wat ze in 't geheim beslooten; 
En blyft, terwyl 't zyn drift den ruimen teugel viert, 
Onkundig dat zyn woede onzichtbaar word bestierd. 
Uw Vrienden hebben 't volk tot muiten aangedrongen, 
Opdat de magt wierde aan Vorst Karels Raad ontwrongen. 

{==471==} {>>pagina-aanduiding<<}

Een groot deel van dien Raad is door 't gemeen geveld, 
Nadat men 't hen had als verraaders voorgesteld: 
Men vond niet eer geraên uw' engen boei te slaaken. 
Doch nooit kunt gy de vrucht van onze ontwerpen smaaken, 
Zo gy van Hugonet en Himbercourt, wier raad 
Uw' ramp berokkend heeft, niet spoedig u ontslaat. 




Adolf. 
Hun vonnis ligt geveld. 'k Had hen den dood gezworen, 
Indien ik immer my de vryheid zag beschooren. 
Die snooden hebben steeds myns Vaders zy' gesterkt, 
En tot myn hechtenis baldadig meêgewerkt. 
Geloof myn woord; gy zult deez' dag hen nog zien slagten. 




Campobasse. 
Gy hebt in dit bestaan geen' tegenstand te wachten. 
De Raad is reeds getoetst; 'k staa in voor aller stem. 
Doch Ravestein ontrust me; ik vrees met reên voor hem. 
Hy is, als Kleef, ô Vorst! Mariaas Moeders Broeder; 
En zy waardeert hem als haar' trouwsten Staatsbehoeder. 




Adolf. 
't Verschilt my niet of hem Maria dierbaar acht: 
Hy is een vreemdeling, en heeft hier weinig magt. 
Zo hy my tegenstreeft, men kan hem ligt doen vangen. 
Ik vrees Saint Paul veel meer, die hier aan zyn belangen 
Al de Adel houd verknocht. Lok hem op onze zy'; 

{==472==} {>>pagina-aanduiding<<}

Betoon hem heuschheid; laat hem d'uit- en ingang vry. 




Campobasse. 
Hy wyt aan 't schuldig Paar het deerlyk lot zyns Vaders. 




Adolf. 
Weläan, men doe hen straks verwyzen als verraaders. 
De brief van Lodewyk, die 't volk u overgaf, 
Bewyst hun beider schuld, en vordert strenge straf. 




Campobasse. 
Na hunnen val, Mynheer! kan niets uw huwlyk weeren; 
En Hertog Karels Weêuw, die 't all' hier wil regeeren, 
Moet zelf, schoon ze aan 't belang van Vrankryk is gehecht, 
De Telg van haar' Gemaal beweegen tot uw' echt. 




Adolf. 
De Raaden naadren ons. Myn Vriend! versterk myn poogen. 



Tweede tooneel.

Adolf, Campobasse, Ravestein, Saint Paul, van der Mark, Raaden.


Adolf. 
Standvaste Zuilen van Mariaas Staatsvermogen, 
Wier onverwrikbre trouw haar' achtbren zetel stut, 
En onöphoudlyk zorgt het algemeen ten nut! 
't Verbaaze u niet dat ik dus t'ontyde u doe wekken. 

{==473==} {>>pagina-aanduiding<<}

De nood eischt spoed. 'k Heb u een snood verraad te ontdekken. 
Elk plaatse zich, en lette aandachtig op het stuk. 
Nadat uw strydbre Vorst, door 't wankelbaar geluk, 
Op zynen jongsten togt, rampspoedig wierd verlaaten, 
Sloeg Himbercourt u vóór, dees hoofdelooze Staaten, 
In ramp gedompeld door 't verliezen van den slag, 
Te redden, kon 't geschiên, door een gewenscht verdrag; 
Om langs dien weg de magt van Lodewyk te stuiten, 
En in Mariaas naam met hem den vreê te sluiten. 
Uw deugd, die niets zo hoog als 's Lands behoud waardeert, 
Heeft hem en Hugonet met last daartoe verëerd. 
Maar deeze lettren doen, tot 's Lands geluk, u weeten 
Hoe die verraaders zich in 's vyands leger kweeten; 
Hoe Vrankryks Heerscher om bescherming wierd verzocht; 
't Bourgondisch Erfgebied met Neêrland hem verkocht; 
En Hertogin Marie, uw wettige Vorstinne, 
Aan 's Konings jongen Zoon verloofd als Gemalinne. 
Men heeft, ten blyk' hoe waard my 't heil des Landzaats is, 
Hen op myn' last gevat: zy zyn in hechtenis. 
Ik vlei my dat uw deugd my bystand zal verschaffen, 
Opdat Europe blyk' hoe wy verraaders straffen. 




van der Mark. 
Met recht is onze hoop op uwe zorg gevest. 
Hoe yvrig waakt uw vlyt voor dit verdrukt Gewest! 

{==474==} {>>pagina-aanduiding<<}

Dit ryk gezegend oord waare in 't verderf gedompeld, 
En alles door de magt van Vrankryk overrompeld, 
Indien uw wysheid ons niet tydig had gered. 




Campobasse. 
't Verraad eischt strenge straf. 




Saint Paul. 
Gy overschryd de wet. 
Of acht gy 't oorbaar van gestrenge straf te spreeken 
Eer de opgedichte schuld ons duidlyk is gebleken? 




Campobasse. 
'k Verwachtte minst van u dit ongegrond verwyt, 
Die reeds door 't schuldig Paar zo wreed beledigd zyt. 
Of denkt Saint Paul niet meer aan 't sterflot van zyn' Vader? 




Saint Paul. 
Wien 't lot myns Vaders trof, my trof het eindloos nader. 
Hy wierd, dit zy genoeg, een offer van den Staat. 




van der Mark. 
Neen, zeg van loos bedrog en langverkropten haat. 




Saint Paul. 
'k Zal om zyn rechtsgeding, met reên door u misprezen, 
Het Staatsgevangen Paar geenszins ten vyand weezen, 
Indien men my hun schuld niet duidlyk blyken doet. 




Campobasse. 
Die Vadermoorders spaart, keurt ligt hunn' handel goed. 



{==475==} {>>pagina-aanduiding<<}



Saint Paul. 
Neen, een grootmoedig man, door haat noch drift bewogen, 
Houd minder 't zelfbelang dan 't heil des Lands voor oogen; 
Ziet minder op den steen die op hem nederstort, 
Dan op de hand waardoor die steen geworpen word. 




Adolf. 
Dit spilt slechts tyd. Men zou hun misdaad elk verklaaren, 
Ten waar' men veiligst vond de zaak niet te openbaaren 
Uit zorg voor meer gevolgs; dewyl, naar allen schyn, 
Veel magtiger dan zy daarïn betrokken zyn. 




Ravestein. 
Die taal schynt ingericht om my verdacht te maaken, 
En spoort my billyk aan om voor myn' roem te waaken. 
Wien hebt gy op het oog? Ik blaak van ongeduld. 
Ontdek ons 't geen gy weet. Spreek op; bewys de schuld. 




Adolf. 
Gy waagt te veel, Mynheer; 't voegde u ons eer te vergen 
Dit haatelyk bewys.... 




Ravestein. 
Gy moogt het niet verbergen. 
Denk wie en waar gy zyt. Een wetteloos gezag 
Geeft u noch recht noch magt tot zulk een woest gedrag. 
't Is niet genoeg zo stout myn achtbaarheid te hoonen. 



{==476==} {>>pagina-aanduiding<<}



Adolf. 
Gy wilt het dus: Ik kan u langer niet verschoonen. 
Maar hoe! wat zal... 




Derde tooneel.

Adolf, Ravestein, Saint Paul, Campobasse, van der Mark, Raaden, Maria, Margareta.


Maria, 
tegen Adolf. 
Gy had me in 't holste van den nacht, 
Ik merk dit uit uw oog, niet in deez' Raad verwacht. 
Doch 't voegt my dat ik waak' voor myner Vrienden leven, 
Eer haat en wraakzucht hen erbarmelyk doen sneeven. 




Adolf. 
Wyt geen van ons den ramp die beiden treffen zal: 
Hun snood verraad-alléén bewerkt hun ongeval. 




Maria. 
Gy zoekt vergeefs die blaam hen op den hals te laaden. 
Hun ziel is niet gevormd tot heillooze euveldaaden. 




Ravestein. 
Zy zyn het niet alléén wier vroomheid werd gehoond; 
Men houd ook my verdacht. 




Maria. 
Word dus de trouw beloond 

{==477==} {>>pagina-aanduiding<<}

Die my grootmoedig poogt te redden uit de elende! 
Tegen Adolf. 
Zyt gy 't die hier gebied? Waar wil dit heen in 't ende? 




Adolf. 
Ik oefen geen gezag dan op der Staaten last. 




Maria. 
Het stormt niet uit dien hoek; hier is al meer aan vast. 
De Staaten zullen nooit zich tegen my verklaaren 
Om 't Ryk te ontzetten van zyn sterkste steunpilaaren: 
Zy zyn beschermers en geen schenners van myn recht. 




Adolf. 
Zy bouwden op uw trouw, hen heilig toegezegd; 
En zien, vergeef het my, met smart zich-zelv' bedrogen. 




Saint Paul. 
Dit gaat te ver. 




Maria. 
Moet ik die lastertaal gedoogen! 
Waar wierd door my de trouw, die ik hen zwoer, gekrenkt? 




Campobasse. 
Is 't buiten reên, Vorstin! dat u de Staat verdenkt? 
Heeft uw geheime brief, aan Lodewyk geschreven, 
Geen' wezenlyken grond tot achterdocht gegeeven? 




Maria. 
Wat brief? Waar spreekt ge van? 



{==478==} {>>pagina-aanduiding<<}



Adolf. 
Van deezen; door de hand 
Der Staatsgevangnen, uit uw' naam en tot uw schand' 
Den loozen Franschen Vorst, tot ons bederf geboren, 
In 't leger aangeboôn; waarïn ge u dus laat hooren: 
Hy leest. 
‘Doorluchte Vyand, op wiens deugd ik my verlaat! 
Indien ik van uw gunst den vrede kan verwachten, 
Ontdek uwe eisschen niet aan onzen breeden Raad, 
Dien ik, van my vervreemd, naar vreemd gezag zie trachten; 
Maar aan myns Vaders Weêuw, aan Ravestein, aan my, 
Of 't afgezonden Paar, dat wy van last voorzagen; 
Verzekerd dat de vreê, hy zy dan hoe hy zy, 
Die hunne wysheid sluit, Maria zal behaagen.’ 
Dus roemt men dat men zorgt voor 't heil van 't Vaderland, 
Terwyl men listig met den vyand saamenspant. 




Maria. 
Gy toont alleen dat ik, om welgegronde reden, 
Besloot myn oogmerk niet aan al den Raad te ontleeden, 
En met myn Vrienden tot 's Lands welzyn dienstig vond 
Den kryg te stuiten door een heilryk vreêverbond. 
Wat schuld bewyst die brief? 




Adolf. 
Dat ge u liet welbehaagen 

{==479==} {>>pagina-aanduiding<<}

Aan Vrankryk met uw hand uw Staaten op te draagen. 




Campobasse. 
't Blykt wat die last ons brouwde in 't hagchlyk tydgewricht. 




Ravestein. 
Dit is dan 't snood verraad waarmeê men ons beticht? 




van der Mark, 
tegen Maria. 
Het afgezonden Paar voldeed aan uw vertrouwen: 
Hun voorstel van uw' echt doet ons dit klaar beschouwen. 




Saint Paul. 
Veel meer dan hy die zich zyn' rang onwaardig toont, 
En, door zyn drift vervoerd, een vrouw baldadig hoont. 




Margareta. 
't Was oorbaar voor den Staat met Vrankryk vreê te sluiten, 
Nu 't ons onmooglyk is zyn overmagt te stuiten. 
Indien hy Gent genaakt, wie zal hem wederstaan? 




Adolf. 
't Blykt uit dit schrift genoeg wie d'echt heeft aangeraên. 




Maria. 
Ik heb, na ryp beraad, aan Vrankryks Vorst geschreven, 
En last tot sluiting van dit trouwverbond gegeeven. 
Ik heb 't ontwerp gesmeed. Verdenk myn Vrienden niet. 
All' wat hier is verricht is op myn' last geschied. 
Men had hier 't leezen van dien brief wel moogen spaaren, 
't Welk my tot hoon verstrekt. 



{==480==} {>>pagina-aanduiding<<}



Adolf. 
Men wyt uw jonge jaaren 
En kleene ervaarenis dit onberaaden schrift. 




Maria. 
En ik wyt alles aan uw toomelooze drift. 
Uw staatzucht, ondersteund door woeste muitelingen, 
Poogt met geweld u hier in 't hoog gezag te dringen. 
Geen leed trof Himbercourt, geen leed trof Hugonet, 
Had zich hun deugd voorheen niet tegen u verzet. 
Doch vlei u niet dat u het oogmerk zal gelukken 
De sterkste zuilen van myn' Staat omver te rukken; 
'k Zal 't uiterste onderstaan voor hun behoudenis. 




Adolf. 
Men heeft uw oog verblind; ik zie 't met deerenis; 
Ik zou my anders om dees taal gevoelig toonen. 
Pleit voor verraaders niet; ik kan hen niet verschoonen. 
't Is gunst genoeg dat ik den nood een aanslag wyt 
Waaräan gy-zelf, Vorstin, niet gantsch onschuldig zyt. 




Maria. 
Ik heb me alléén om 't bloed myns dierbren volks te spaaren 
Ten echt geboden aan een kind van negen jaaren. 
Wat heil, wat blydschap lag in zulk een trouw voor my? 
Geen ander, dan 't geluk van deeze heerschappy. 
Doch nu Vorst Lodewyk zo schandlyk my durft hoonen, 

{==481==} {>>pagina-aanduiding<<}

Den brief, hem toevertrouwd, aan 't wuft gemeen vertoonen, 
Nu zweere ik openlyk, by all' wat heilig is, 
Dat ik nooit stemmen zal in een verbintenis 
Die hem of zynen Zoon 't bezit schenkt van myn Staaten. 
Ontslaa, op deezen eed, myn achtbaarste onderzaaten. 




Adolf. 
Zoude ik verraaders van het Vaderland ontslaan? 




van der Mark. 
Hun schuld eischt straf; men doe hen 't sterflot ondergaan. 




Campobasse. 
Dat ze allen sneuvlen die 's Lands ondergang bedoelen. 




Adolf. 
De Raad toont zich hierïn eenstemmig van gevoelen. 




Ravestein. 
'k Beroep me op uw gewisse; op 't hart van al den Raad; 
En stem in eeuwigheid niet in deeze euveldaad. 




Saint Paul. 
Ik gruuw, als Ravestein, van dit bloeddorstig poogen. 




Maria, 
tegen Campobasse en van der Mark. 
Gehaate Vleijers van een wetteloos vermogen! 
Waant niet dat uw geweld myn ziel vertsaagen zal. 
Myn moed groeit tevens met myn groeijend ongeval. 
Hoe! kan myn byzyn zelfs myn Vrienden niet doen spaaren? 
'k Zal tegen uw gedrag my openlyk verklaaren. 



{==482==} {>>pagina-aanduiding<<}



Adolf. 
't Past elk te zwygen daar rechtvaardigheid gebied. 




Maria. 
Hou op; die achtbre naam voegt op uw lippen niet. 
Kent gy rechtvaardigheid; gy, die myn heerschappye 
Met schuldloos bloed bevlekt door uwe dwinglandye? 




Adolf. 
Hun beider straf word door dees bitsche taal verhaast. 




Maria. 
Ontmenschte, die alléén op bloed en traanen aast! .. 




Adolf. 
Dit gaat te hoog. 't Is tyd het twisten af te breeken. 
Tegen de Raaden. 
Komt, volgt me in myn vertrek, waar elk bedaard kan spreeken. 




Vierde tooneel.

Maria, Margareta.


Margareta. 
Wie had die snoodheid ooit van Lodewyk verwacht? 




Maria. 
Die veinzaart dient zich van der muitelingen magt, 
Om all' wat me onderschraagt my in myn' ramp te ontrukken, 
Opdat hy, als 't hem lust, my ligter kan verdrukken. 



{==483==} {>>pagina-aanduiding<<}



Margareta. 
Ik zorg dat Gelder zich met Lodewyk verstaat. 




Maria. 
ô Neen, elk hunner werkt uit heillooze eigenbaat. 
Adolf zoekt myne trouw met Vrankryks Prins te weeren 
Omdat hy-zelf, als Vorst, myn Landen wil regeeren. 
Ik gaf met smart u tot den Franschen echt myn stem; 
Doch nimmer, hoe 't ook gaa, verbinde ik my aan hem. 
't Is ongelooflyk dat de muiters kunnen denken 
Dat ik door zulk een' echt myn achtbaarheid zal krenken; 
De plaats van myne Moei by haar' Gemaal bekleên, 
En de oorzaak minnen van myn klagten en geween; 
Die door zyn dwinglandy myn hart van angst doet beeven, 
Myn' vyand wreevlig tergt, myn vrienden doemt tot sneeven. 




Margareta. 
Gy moet hen redden, of 't is uit met uw gezag. 




Maria. 
'k Zal tot hun redding all' bestaan wat ik vermag. 
Dan ach! de angstvalligheid der Raaden doet my vreezen 
Dat ik, zelfs in myn Hof, de sterkste niet zal weezen. 
Hun oog ontdekte my hun hartsgenegenheên, 
En echter stond Saint Paul met Ravestein alléén. 
Elk vreest de Onnoozelheid in 't onheil te onderschraagen, 
Uit zorg van door dien stap zich-zelv' te zullen waagen. 





{==484==} {>>pagina-aanduiding<<}

Vyfde tooneel.

Maria, Margareta, Ravestein, Saint Paul.


Maria, 
tegen Ravestein en Saint Paul. 
Helaas! wat nieuwe ramp spelt me uw verschrikt gezicht? 




Ravestein. 
't Is uit met uw gezag, hier geld noch wet noch pligt. 
De toomelooze Adolf, wien niets in 't woên kan stuiten, 
Doet, tegen onzen wil, der Helden dood besluiten. 
'k Zag sommigen des Raads met hunne elend' begaan; 
Doch geen van allen durft den Dwingland wederstaan. 
Wy hebben vruchtloos ons gekweten naar vermogen. 




Margareta, 
tegen Maria. 
Ach! zult gy 't storten van hun schuldloos bloed gedoogen? 




Maria. 
Kan ik, helaas! kan ik hen redden in deez' staat? 
Ik-zelf word onderdrukt, en ben ten einde raad. 
'k Vrees, nu Adolf zo haast hun vonnis heeft doen vellen, 
Dat zyn wraakzuchtig hart hunn' dood niet uit zal stellen. 




Saint Paul. 
Te minder, daar hem reeds de tyding wierd gebragt 
Dat Kleef dit oord genaakt met een geduchte magt. 



{==485==} {>>pagina-aanduiding<<}



Maria, 
tegen Ravestein. 
Uw Broeder! 




Margareta. 
Welk een ramp! 




Ravestein. 
Nooit kwam 't my in gedachten 
Dat ons van zynen toorn dit onheil stond te wachten. 
Elk dingt om 't hevigst naar het winnen van uw hand. 




Maria. 
Zeg, elk wil meester zyn van dit rampzalig Land. 
Ginds doet my Lodewyk, daar Kleef, hier Gelder vreezen; 
En ach! wie ook verwinne, ik zal rampzalig weezen. 




Margareta. 
Wierd Maximiliaan, die door gebrek aan geld 
Tot nog in Brussel toeft, in tyds in staat gesteld 
Om als eens Keizers zoon met luister op te daagen, 
Gy zoud het eind' haast zien van uwe ondraagbre plaagen. 




Ravestein. 
Men kon hem bystand biên. 




Saint Paul. 
De Schatbewaarder zal 
In deezen stand gewis, uit zorg voor ongeval, 
Geen' grooten onderstand, schoon des gevergd, verstrekken: 
Wierd dit bespied, wie zou hem Gelders wraak onttrekken? 



{==486==} {>>pagina-aanduiding<<}



Maria. 
't Lot van myn' Vrienden baart myn hart te zwaar een' rouw, 
Dan dat ik andren in hunn' ramp betrekken zou. 




Margareta. 
Indien ik waagen durf myn' raad u meê te deelen, 
Zend dan des Keizers Zoon in 't heimlyk uw juweelen. 




Maria. 
Onschuldigen te hoên voor eenen wreeden dood, 
Acht ik van meer waardy dan 't prachtigste kleinood. 
Indien men langs dien weg hun onheil af kan wenden, 
En ge een' vertrouwden boô met deezen schat kunt zenden, 
Ik staa hem willig af. 




Saint Paul. 
Gruithuizen is gereed 
Te wyken uit de Stad, naardien hy zeker weet 
Dat hem van Gelders wrok het ergste staat te vreezen. 




Maria. 
Weläan, vind gy het goed, laat hy de brenger weezen. 




Margareta, 
tegen Saint Paul. 
Volg my, Mynheer. 'k Stel u dien schat terstond ter hand. 
Mogt hy ons hoeden voor den woesten Dwingeland! 





{==487==} {>>pagina-aanduiding<<}

Zesde tooneel.

Maria, Ravestein.


Maria. 
Hoe zal ik Hugonet en Himbercourt doen spaaren, 
Indien Adolf besluit in 't woeden voort te vaaren? 
Zyn drift is ons bekend, die hem geen rust vergunt. 




Ravestein. 
'k Zie naauwlyks langs wat weg gy hen behouden kunt, 
Ten waar' gy moed bezat een' stouten stap te waagen, 
En opentlyk uw leed der Burgery te klaagen. 




Maria. 
De Burgery, die zich verheugt in myn geween? 




Ravestein. 
Wyt haar uw rampen niet; neen, wyt ze aan 't blind gemeen. 
Uw onheil word beklaagd door de Edelen en Steden. 
Gy word, geloof my, door de Burgren aangebeden; 
En wierd hen tot uw Hof de toegang slechts vergund, 
Gy zoud haast zien wat gy van hen verwachten kunt. 
Adolf belet met kracht dat zy niet stil vergaadren, 
Om u aan zyn geweld.... 




Maria. 
'k Zie Didrik schielyk naadren. 





{==488==} {>>pagina-aanduiding<<}

Zevende tooneel.

Maria, Ravestein, Diderik.


Diderik. 
Verschoon myn komst, Vorstin. Ik heb 't myn' pligt geacht 
Te melden dat Adolf met dubbel tal van wacht 
De hofpoort heeft bezet, en al de naaste straaten 
Doet sluiten door een' drom gewapende soldaaten. 
Hy schaart zyn benden langs het marktveld, bygestaan 
Van Campobasse, dien geveinsden Itaaljaan. 
Hy weigert de Edelen, die zich voor 't Hof vergaêren, 
Gehoor, en geeft het aan de oproerge Gentenaaren. 
Het bloedig hofschavot, door 't plonderziek geweld 
Des volks omver gerukt, is op zyn' last hersteld. 
Men deed van Bavoos Abt twee Geestelyken vraagen, 
Om de offers van den Staat in 't uiterst te onderschraagen; 
'k Zag hen geleiden in 't vertrek van Hugonet. 
Men doet voor 't waardig Paar daar reeds het laatst gebed. 




Ravestein. 
Ik spoei my naar de markt om de Edelen te sterken. 




Maria. 
Vertoef, helaas! gy zoud uw' eigen ramp bewerken. 
Ach! stort my niet door drift in grooter ongeval. 

{==489==} {>>pagina-aanduiding<<}

Waant gy dat Gelders wacht uw schreên niet stuiten zal? 
Waartoe zou dan de ontmenschte u in dit Hof bezetten? 




Ravestein. 
Kan niets de boosheid dan in 't heilloos woên beletten! 




Maria. 
ô Helden, die zo trouw u voor 's Lands welzyn kweet; 
Die zo veel jaaren in de wigtigste ampten sleet; 
Wier onbezweken moed myns Vaders roem deed ryzen; 
Die door 's Lands haatren zelfs u achting zaagt bewyzen 
Om uw verheven deugd en schrander staatsbeleid! 
ô Vrienden, my zo waard! is u dat lot bereid? 
Is dit, is dit het loon voor uw lofwaardig poogen? 
Maar vruchtloos toone ik u een werkloos mededoogen. 
't Voegt my te zien of ik, ten nutte van den Staat, 
U niet ontrukken kan aan 't woên van Gelders haat. 
Tegen Ravestein. 
Mynheer, ik durf myn hoop op uwe wysheid bouwen: 
Tracht met myns Vaders Weêuw Adolf hier op te houên; 
Zorg, kan het zyn, dat hy de wraakplaats niet genaak'. 




Ravestein. 
Wat hebt gy vóór, Vorstin? 




Maria. 
Te pleiten voor hun zaak. 
'k Zal aarde en hemel hunne onnoozelheid betuigen, 

{==490==} {>>pagina-aanduiding<<}

Het volk door myne taal tot hun bescherming buigen; 
En zelf, om hen, kan 't zyn, te ontrukken aan hun lot, 
Met Didrik en Saint Paul verschynen op 't schavot. 
'k Zal Gelders woest geweld en oogmerk elk ontdekken; 
Het ongevoeligst hart tot mededoogen wekken, 
En alles waagen tot behoud van 't lydend Paar. 




Ravestein. 
De Hemel loone uw deugd, en hoede u in 't gevaar! 


Einde van het tweede Bedryf.








{==491==} {>>pagina-aanduiding<<}

Derde bedryf.

Eerste tooneel.

Margareta, Ravestein.


Ravestein. 
Ja; 'k zag 't verwezen Paar reeds naar de markt geleiden. 
De Wacht des Dwingelands heeft hen van my gescheiden, 
En duldde naauwlyks een' verhaasten afscheidgroet. 




Margareta. 
Helaas! wie had zo ras dit groot verloop vermoed! 
Ik voel myn hart ontroerd door grievend medelyden. 
Ach! mogt Maria hen in 't uiterst nog bevryden! 
Maar neen; ik vlei my niet dat zy hen redden zal. 
Ligt stort die stap haar zelve in zwaarder ongeval. 




Ravestein. 
Schep moed, de Hemel zal de onnoozelheid verweeren. 
Ik vlei my dat haar trouw der Helden ramp zal keeren; 
Word slechts haar oogmerk aan den Dwingland niet gemeld, 
Gy zult haast zien hoe veel Mariaas voorspraak geld. 




Margareta. 
Hy is in zyn vertrek en heeft nog niets vernomen. 



{==492==} {>>pagina-aanduiding<<}



Ravestein. 
't Was uit zo hy besloot op 't hofschavot te komen. 




Margareta. 
Dit is de weg die uit de zaal daar heenen leid; 
Men stuite, indien hy komt, hem met bescheidenheid. 




Ravestein. 
Gruithuizen heeft gewis voldaan aan ons verlangen? 




Margareta. 
ô Ja, hy heeft verheugd Mariaas last ontfangen, 
En is alrede op weg naar Maximiliaan. 
Maar wat wil Didrik dus verhaast ons doen verstaan? 



Tweede tooneel.

Margareta, Ravestein, Diderik.


Diderik. 
Mynheer! 't is meer dan tyd uw lyfsgevaar te ontvlieden. 
Een vriend van u, geplaatst by Gelders Edellieden, 
Om hen ten spiê te zyn ten nutte van het Land, 
Stak heimlyk dit bericht Maria in de hand. 
Zy zond my herwaart, toen zy 't beevend had geleezen, 
En smeekt door my dat ge op uw vlucht bedacht wilt weezen. 
Verschoon myn' spoed. Ik gaa 's Lands Schutsvrouw bystand biên. 





{==493==} {>>pagina-aanduiding<<}

Derde tooneel.

Margareta, Ravestein.


Margareta. 
Wat wil dit zyn? Helaas! 




Ravestein. 
Laat ons den inhoud zien. 
Hy leest. 
‘Dat Ravestein zich berg'; men heeft zyn' val gezworen; 
Zo hy twee uuren toeft is hy gewis verloren.’ 
Hoe! ik de Hertogin verlaaten in deez' stand! 




Margareta. 
Verberg, verberg het schrift. Ik zie den Dwingeland. 




Vierde tooneel.

Margareta, Ravestein, Adolf, Campobasse, van der Mark.


Adolf, 
in 't opkomen. 
Margrete en Ravestein! wat heeft hen hier gedreven? 




Margareta. 
Vertoef, en weiger niet aan ons gehoor te geeven. 

{==494==} {>>pagina-aanduiding<<}

Men leid de Helden naar de moordplaats, en uw hart 
Blyft onbewogen voor elks voorbede en hun smart? 
Wy kennen uwen aart; genade aan u te vergen 
Strekt nergens toe dan om uw hevigheid te tergen. 
Gy hebt hunn' beider dood beslooten, en voldoet 
Den langverkropten haat in hun onschuldig bloed. 
Doch wierd gy door 't geweld der driften niet bedrogen, 
Zaagt gy wat u betaamt met onbenevelde oogen, 
Gy schonkt hen 't leven; en verdiende door die daad 
De glori dat uw deugd, ten beste van den Staat, 
Geleden ongelyk grootmoedig kan vergeeven. 




Adolf. 
'k Zie duidlyk door wat drift gy heimlyk word gedreven. 
Ik weet wie tegen my Marie in haat ontsteekt, 
Doch tevens hoe men zich van list en heerschzucht wreekt. 




Margareta. 
Waar bleek u immer dat ik zucht had tot regeeren? 
'k Zoek niets dan 't storten van onschuldig bloed te weeren. 




Adolf. 
Verhoed dat onheil in uws Broeders heerschappy; 
Regeer daar zo 't u lust; laat hier 't bestier aan my. 




Ravestein. 
Is 't mooglyk! schaamt ge u niet uws Broeders Weêuw te hoonen? 
Moet gy dan eeuwig elk uw' wreevlen aart betoonen? 

{==495==} {>>pagina-aanduiding<<}

Is 't uw belang... 




Adolf. 
Hou op. Ik ken myn waar belang. 
'k Weet wie 's Lands heil bedoelt, en wie 's Lands ondergang 
Beraamd heeft in den last der reedsgedoemde snooden. 
Spaar vry uw' raad; ik heb geen' vyands raad van nooden. 




Ravestein. 
Gy acht me uw' vyand? Ja, ik ben die, daar ge ontaard 
Van uwen stam, een stam welëer door deugd vermaard; 
Daar ge u gestadig door uw driften overheeren, 
En, schoon gy 't zelf niet merkt, door vleijers laat regeeren. 
Doch als Adolf zich-zelv' tot zynen roem gebied, 
En weêrkeert tot de deugd, ben ik zyn vyand niet. 




Campobasse. 
Gy hoont door deeze taal des Hertogs trouwste vrinden. 




Ravestein. 
Neen, zulken die hun beeld in deeze trekken vinden. 
Had gy, had van der Mark zyn drift niet aangespoord, 
't Rampzalig Gent was niet vervuld met bloed en moord. 




van der Mark. 
Had gy, met Hugonet en Himbercourt verbonden, 
Uw diergezworen trouw niet door verraad geschonden; 
De vreê gebedeld van geveinsden Lodewyk; 
's Lands heilig recht vertrapt; en 't schandlyk huwelyk 

{==496==} {>>pagina-aanduiding<<}

Van Hertogin Marie en Vrankryks Prins gesloten, 
Ligt was, het belge u niet, hier minder bloeds vergoten. 




Ravestein. 
Wat hoor ik? Wyt men nu 't vergoten bloed aan my? 
Vermeetle! spreek; ben ik 't wiens landverradery 
't Moordaadig staal uw' Vorst heeft in de borst gedreven, 
En 't gantsche Land ten prooije aan 't muitend volk gegeeven? 




Campobasse. 
Zo gy die snooden kent, verklaag hen aan den Raad. 




Ravestein. 
Die vonnist niet naar recht, maar slechts naar gunst of haat. 




van der Mark. 
Dus kan de list altoos haar eigen schuld verbloemen. 




Ravestein. 
Verraader! durft uw trots een' Vorst als schuldig doemen? 
Gy-zelf weet zekerst wie dees gruwlen heeft verricht, 
Met Campobasse, dien vertreeder van zyn' pligt. 
Zo 't recht hier wierd betracht, 'k zoude u en hem verklaagen. 
Maar sidder als de zon van 's Lands geluk zal daagen. 




Campobasse, 
tegen Adolf. 
Gy hoort met welk een smaad men onze trouw beloont. 




Adolf. 
Zou hy u spaaren die my-zelv' in 't aanzicht hoont? 



{==497==} {>>pagina-aanduiding<<}



Ravestein, 
tegen Adolf. 
Ik raad u tot uw heil, door vriendenpligt bewogen. 
Myn ongeveinsde ziel ziet u met mededoogen 
Dus spoorloos rennen naar 't verderf, dat u verwacht. 




Adolf. 
Zorg voor uw eigen heil. Gy waart my lang verdacht. 
Ik zie wie dit gewest naar Lodewyk doet zwenken, 
En raad u, op myn beurt, dat ge aan uw hoofd wilt denken. 




Ravestein. 
Ik vrees uw woede niet. Myn hoofd is in uw hand. 
Maar mooglyk kon dat hoofd, als 't nederploft in 't zand, 
Hem, die een vry gewest wil kluistren aan zyn wetten, 
Hoe veilig hy zich waan', wel door zyn' val verpletten. 




Adolf, 
weggaande. 
Indien de zwaarte van dien val zo veel vermag, 
Zal 't gantsche Staatsgebouw neêrstorten door dien slag. 




Margareta, 
hem wederhoudende. 
Hou stand, in 's Hemels naam! 




Adolf. 
Laat af. 't Is tyd verloren. 
Laat af. Als 't my gevalt zal ik u nader hooren. 





{==498==} {>>pagina-aanduiding<<}

Vyfde tooneel.

Margareta, Ravestein.


Ravestein. 
Vermeetle! 




Margareta. 
Hy vertrekt, en luistert naar geen reên. 




Ravestein. 
Welk eene ontzinde drift! 




Margareta. 
Zyn woeste oploopendheên, 
Die ons verhinderden hem langer op te houên, 
Doen duidlyk my 't gevaar dat u genaakt beschouwen. 
Hy-zelf heeft u, helaas! zyn oogmerk klaar gemeld. 




Ravestein. 
Myn ziel veracht zyn woede en toomeloos geweld. 
Hy zal deez' bittren hoon, ik zweer zulks, duur betaalen; 
En over Ravestein zo ligt niet zegepraalen. 
Vaar wel. 




Margareta. 
Vertoef! wat doet de gramschap u bestaan? 
Wat wilt ge? 



{==499==} {>>pagina-aanduiding<<}



Ravestein. 
Door de wacht des Dwinglands heenen slaan. 
De moedige Eedlen, die zich nog in Gent bevinden, 
Vergaadren, en met hen me iets loflyks onderwinden. 




Margareta, 
hem wederhoudende. 
Vertoef! 




Ravestein. 
Weêrhou my niet. 




Margareta. 
Uw toorn rukt u van 't spoor. 
Ach! wees niet als Adolf. Geef, geef myn' raad gehoor. 
Gy zoud u-zelv' en ons in 't uiterste onheil storten. 
Ligt doet de Dwingland door zyn wacht u 't leven korten, 
Indien gy onderneemt uit dit paleis te treên. 
En zo u 't moordzwaard velt, waar zal 't met ons dan heen? 
Heb deernis met u-zelv', met onze tegenspoeden. 
Behoed Marie en my. 




Ravestein. 
Kan ik u hier behoeden? 




Margareta. 
't Is uit met ons, Mynheer, indien de wraak u slagt. 
Onttrek uw dierbaar hoofd aan Gelders overmagt. 
Hoor myn ontwerp; laat u myn trouwe raad behaagen. 
Myn Echtgenoot heeft dit paleis in vroeger dagen 

{==500==} {>>pagina-aanduiding<<}

Door een' geheimen weg verëend met Bavoos choor. 
Dit eng en heimlyk pad loopt onder de aarde dóór. 
Myn Gaê, beducht of 't volk op nieuw ons mogt weêrstreeven, 
Heeft, op het punt dat hy naar 't heir zich zou begeeven, 
Deez' onbekenden weg Saint Paul en my ontdekt. 
De Geestlykheid, die tot ons heil is uitgestrekt, 
Zal, zo gy langs dit pad in Bavoos kerk wilt wyken, 
In weêrwil van Adolf u haare trouw doen blyken. 
Verlaat op 't spoedigst Gent. Voeg u by de Edelliên 
Die zich, sints gistren, hier 't verblyf geweigerd zien. 
Doe Neêrlands Adel, 't geen uw moed en die der Helden 
Tot ons behoud besluit, door trouwe boden melden. 
Elk zal, op 't minst bericht, u trachten by te staan. 
Hoor naar myn' raad, en poog, om ons, uw' dood te ontgaan. 




Ravestein. 
Uw raad mishaagt my niet, indien ik dorst vermoeden 
Dat ge in myn afzyn u voor 's Dwinglands magt kost hoeden. 
Saint Paul-alléén kan hem te weinig weêrstand biên. 




Margareta. 
Hy kan langs d' eigen weg 't gevaar ons doen ontvliên, 
Zo Gelder onderstond zyn huwlyk aan te dringen. 
Verlaat u veilig op de trouw der kloosterlingen. 
Zy zal nooit dulden dat Adolf een vryplaats schend', 
Die eeuwen achteréén voor heilig is erkend. 

{==501==} {>>pagina-aanduiding<<}

De Kerkvoogd zou vol moeds zich tegen hem verzetten; 
Ja 't volk, hoe woest het woel', zou dit geweld beletten. 




Ravestein. 
Weläan, ik volg uw' raad, gedwongen door den nood. 
Maar welk een naar geschrei! 




Margareta. 
Dit spelt der Helden dood. 
Ik hoor de krygstrompet. Helaas! wat moet ik vreezen? 




Ravestein. 
Kom, laat ons zien waarüit dees moordkreet is gerezen. 
Ligt dat ze ons uitkomst geeft. Ik gaa u rustig vóór. 




Margareta. 
Ik blyf u by, Mynheer, en volg u op het spoor. 




Zesde tooneel.

Margareta, Ravestein, Saint Paul.


Saint Paul. 
Waar vliegt gy heen? houd stand, en hoort al de ongelukken 
Die Hertogin Marie en deezen Staat verdrukken. 




Margareta. 
Ik beef. Wat is 'er gaans? 




Saint Paul. 
ô Buitenspoorig woên! 



{==502==} {>>pagina-aanduiding<<}



Margareta. 
Spreek; kon Mariaas moed de Helden niet behoên? 




Ravestein. 
Gy zwygt, en zucht. Ach! spreek. Voldoe aan ons verlangen. 
Herstel, herstel uw' geest, te sterk door druk bevangen. 




Saint Paul. 
Myn ziel, door deernis, schrik en gramschap overmand, 
Vloekt Gelders dolle woede, en zucht om 't Vaderland, 
Door hem op nieuw gestort in jammerlyke elenden. 
De Hopliên hadden reeds de saamgeraapte benden, 
Wier toomelooze woede ons zo veel onheils baart, 
Op Gelders last om 't hof en om 't schavot geschaard. 
Een menigte van volk was naar de markt gevlogen, 
Beroerd door fellen haat of teder mededoogen, 
Naardat elks harte in 't lot der Staatsgevangnen deelt, 
En hen als schuldloos of strafwaardig zich verbeeld; 
Wanneer men 't Heldenpaar, voordeezen aangebeden, 
Nu wetteloos gedoemd, zag op de moordplaats treeden. 
Hun vroomheid, die den Staat zo dikwerf heeft verpligt, 
Verspreidde een' heldren glans op 't eerlyk aangezicht. 
Ze aanschouwden 't woelend volk, dat zich van alle zyden 
Byéén drong op hun komst, met edel medelyden; 
En 't scheen dat Himbercourt zich schikte om vóór den slag 
Elk te overtuigen van hun schuldeloos gedrag; 

{==503==} {>>pagina-aanduiding<<}

Wanneer de Hertogin, door drift op drift bewogen, 
Op 't moordschavot verscheen, voor 's volks verwonderde oogen. 




Ravestein. 
Wat invloed had haar komst? 




Saint Paul. 
Het saamgeschoold gemeen 
Vloog nader aan, en drong zelfs door de benden heen. 
Elk raamde wat haar tot dien stap had aangedreven. 
Zelfs poogden veelen door gejuich haar moed te geeven. 
Haar jeugd, haar minzaamheid, haar ouderlooze staat, 
Haar ongeveinsde smart, haar treurig rouwgewaad, 
't Wrocht alles voor haar mede om deerenis te voeden. 
Zy deed haar Vrienden, die ze in 't uiterst zocht te hoeden, 
Ten zichtbaar eerbewys, haar rechte zy' bekleên; 
Verzocht het volk tot stilte, en uitte deeze reên: 
Getrouwe Burgery! geliefde Landgenooten! 
Gevluchte Vrienden, die, uit have en erf gestooten, 
In Gent een schuilplaats zocht voor 't onbepaald gebied 
Van Vrankryks Dwingeland! ik bid verdenkt my niet 
Dat ik tot uw bederf, en om 's Lands heil te krenken, 
Besloten had myn hand zyn' jongen Zoon te schenken. 
Ik heb dien stap alleen tot uw behoud bestaan. 
'k Vergat myn heil om 't uwe. Is hierdoor iets misdaan, 
Houd myn Gezanten vry, die slechts hunn' last volbragten. 

{==504==} {>>pagina-aanduiding<<}

Gy kent hun beider deugd. Herroept in uw gedachten 
Hoe dier myn Staaten aan hunn' yver zyn verpligt; 
En wat hun trouw al tot 's Lands welzyn heeft verricht. 
Ik zie met bittre smart my zelve in hen belaagen. 
Maar gy, myn Volk! gy zyt geen oorzaak van myn plaagen. 
Gy zyt onkundig van al 't geen de boosheid smeed, 
Die, onder schyn van recht, hier 't heilig recht vertreed. 
Red uw Vorstin, een wees; laat haar niet troostloos weenen. 
Verleent me uw hulp, zo kan ik hulp aan u verleenen. 
Beschermt myn Vrienden. Weert hunn' dood, opdat hun hand 
Myn recht weêr handhaav' tot behoud van 't Vaderland. 
Toont dat uw harten nog tot my in liefde blaaken: 
Doet my gelukkig zyn, opdat ik 't u kan maaken. 
Zo spreekt ze; en al het volk, getroffen door haar smart, 
Stemt juichende in haar beê, met een genegen hart. 




Margareta. 
Ach! kon 's volks trouw den moord der Braaven niet beletten? 




Saint Paul. 
't Scheen all' gereed dien prooi den Dwingeland te ontzetten, 
Wanneer de Ontmenschte zich vertoonde in euvlen moed, 
Verblind door woede, en heet door dorst naar schuldloos bloed. 
Spitsbroeders! schreeuwde hy, 't voegt u deez' hoon te wreeken. 
Gy kent uw' pligt; valt aan. Hy laat naauw' af van spreeken 
Of al zyn heilloos volk zwaait fluks het schittrend zwaard. 

{==505==} {>>pagina-aanduiding<<}

De trouwe Burgery, meest wapenloos vergaêrd, 
Bied vruchtloos wederstand ten koste van haar leven. 
Een deel des Adeldoms, door deugd en moed gedreven, 
Snelt tot haar' bystand aan. Verbeeld u 't naar geween, 
Het vluchten, 't moordgeschrei, de warring onderéén. 
Men zag 'er honderden door killen schrik bezwyken, 
En 't marktveld opgehoopt met leevenden en lyken, 
Vertrapt en half vertrapt, met stof en bloed bevlekt. 




Margareta. 
Ach! spaar me een schouwspel dat te sterk myn deernis wekt. 




Ravestein. 
Waar bleef het waardig Paar? Hoe ging 't u met Marye? 




Saint Paul. 
Adolf beval, in 't felst van zyne razernye, 
Hun beider dood, in spyt van elks gebeên. En ach! 
Dat schriklyk moordbevel, bevestigd door den slag, 
Zal hem veelligt den weg ter heerschappye baanen. 
Marie, troosteloos, en zwemmende in haar traanen, 
Omärmde zonder vrucht de knien van dien Barbaar; 
En zag, op zyn bevel, het deugdzaam Vriendenpaar, 
(Kan ooit het nageslacht zo snood een daad gelooven?) 
Voor haar ontsteld gezicht van 't levenslicht berooven. 
Haar zwart gewaad wierd zelf bezoedeld door hun bloed. 
Dit schriklyk schouwspel wrocht zo sterk op haar gemoed, 

{==506==} {>>pagina-aanduiding<<}

Dat ze onder 't wee bezweek van haar geduchte plaagen. 
Zy is, van kracht beroofd, in dit paleis gedraagen; 
Terwyl haar vyand juicht, nu hy zich meester ziet. 




Margareta. 
ô Hemel! wreek ons leed; verlaat de vroomheid niet! 
Tegen Ravestein. 
Vaar wel, Mynheer. Ik gaa Maria bystand bieden. 
Gy zyt 's Lands laatste hoop; dat u Saint Paul doe vlieden. 
Tegen Saint Paul. 
Adolf zwoer hem den dood; weer grooter staatsëlend'; 
Ontsluit hem 't heimlyk pad aan u en my bekend. 
'k Zal by de Hertogin uw wederkomst verbeiden. 




Zevende tooneel.

Ravestein, Saint Paul.


Saint Paul. 
Kom, volg myn schreên. 




Ravestein. 
Laat af, ik kan van hier niet scheiden. 
Zou ik myn Zusters Telg aan 't woên van een' barbaar..? 




Saint Paul. 
Wat weêrstand kunt gy biên aan dien geweldenaar? 
In 's Hemels naam, laat u dit wys ontwerp behaagen. 

{==507==} {>>pagina-aanduiding<<}

Stuit door een nutte vlucht de grootheid onzer plaagen. 
Schoon Gelder aan zyn drift den lossen teugel geeft, 
Niets is hier hoopeloos als Ravestein slechts leeft. 
Meld me, als gy veilig zyt, wat gy geraên zult vinden; 
Verlaat u op myn hulp en die van onze vrinden. 




Ravestein. 
Maar zo de Dwingland in myn afzyn stout bestaat... 




Saint Paul. 
'k Bezweer u dat ge u op myn zorg en trouw verlaat. 
Zo hy de Hertogin zyn' snooden echt mogt vergen, 
Zal ik Margrete en haar in Bavoos klooster bergen. 




Ravestein. 
Weläan, myn Vriend. 'k Zal my verlaaten op uw woord. 
ô Hemel, die de klagt der onderdrukten hoort! 
Bescherm de Hertogin, en doe myn' wensch gelukken! 
Laat myn gedwonge vlucht haar aan 't bederf ontrukken! 


Einde van het derde Bedryf.








{==508==} {>>pagina-aanduiding<<}

Vierde bedryf.

Eerste tooneel.

Maria, bezweken, in een' armstoel, omringd van Staatjuffrouwen, die haar trachten te doen bekomen. Margareta.


Margareta. 
ô Dierbre Vorstentelg! hoe deel ik in uw smart! 
Myn Dochter! hoor myn stem. Hoe jaagt haar angstig hart! 
Herstel, herstel uw' geest. Laat my uw' druk verzachten. 
Zy zucht; zy weent. Myn kind! ontlast uw' rouw door klagten. 




Maria. 
ô Dwingland! Ach! 




Margareta. 
Vergeet zyn buitenspoorigheid. 
Beschouw waar ge u bevind. Beschouw wie met u schreit. 
Helaas! zy antwoord niet. Vriendinnen, laat ons poogen... 




Maria. 
Zelfs voor myne oogen! .. Welk een gruwel! .. voor myne oogen!.. 




Margareta. 
Maria! zie hoe diep ik deel in uw verdriet. 
Laat my uw ongeval door troost.... 



{==509==} {>>pagina-aanduiding<<}



Maria, 
haar by de hand grypende. 
Verlaat my niet! 
Verlegen rondöm ziende. 
Waar ben ik? Ach! 




Margareta. 
Gy zyt omringd van eedle vrouwen, 
Van lotvriendinnen, die met deernis u beschouwen. 




Maria, 
tegen de Staatjuffrouwen. 
Vlucht uit dit moordziek Hof, zo 't vluchten mooglyk is. 
Verbergt uw trouw voor my; verbergt uw deerenis. 
De moord waart om ons heene, en zal hier alles slagten. 




Margareta. 
Niets vest haar aandacht in dees barning van gedachten. 
Tegen Maria. 
De Dwingland is hier niet. In 's Hemels naam, bedaar. 




Maria. 
ô Vrienden, my zo waard; ô trouwe Burgerschaar! 
Haare oogen op haar kleed slaande. 
Wat zie ik? Hemel! Is 't uw bloed dat ik aanschouwe?.. 
ô Onwaardeerbaar bloed! 
Zy valt met het hoofd op de borst van Margareta. 
Waar berg ik my van rouwe! 




Margareta. 
Myn waarde. 



{==510==} {>>pagina-aanduiding<<}



Maria. 
'k Zag, helaas! hen uit myn' arm gerukt. 
'k Zag, daar ik vruchtloos bad, hen voor het zwaard gebukt. 
Beschouw hun dierbaar bloed. 




Margareta. 
Ach! wil uw' rouw betoomen. 
Zy zegevieren thans. 




Maria. 
Hoe ben ik hier gekomen? 
Waar is Saint Paul? Is hy, is Didrik ook geslagt? 




Margareta. 
Zy hebben u, bezwymd, in deeze zaal gebragt. 




Maria. 
Helaas! wat baat het dat hun trouw my heeft geborgen; 
Wat baat my 't leven, na deez' doodelyken morgen! 
Ik kan de Onnoozelheid niet redden uit de elend. 
Myn onvermogen is den Dwingeland bekend. 
ô Helden! 'k heb vergeefs myn' yver u doen blyken. 
ô Dierbre Burgery! ô wreedgeschonden lyken!.. 
't Geweld vertreed myn recht; 't is uit met myn gezag. 




Margareta. 
Vergeet het denkbeeld van deez' schrikkelyken dag. 
De snoode boosheid zal niet altoos zegevieren. 



{==511==} {>>pagina-aanduiding<<}



Maria. 
ô Graaflyk goud, dat eêr myn' Vader plag te sieren, 
Toen de onschuld schuilplaats vond in deeze heerschappy; 
Toen 't recht gehandhaafd wierd! wat baat uw luister my? 
Verheven geesten van myn wreed verdelgde Vrienden! 
Getrouwe Burgers, die een beter lot verdienden! 
Wyt my, die om uw' dood een' vloed van traanen stort, 
Den wreeden ramp niet die uw leven heeft verkort. 




Margareta. 
Gy hebt u in dien ramp van uwen pligt gekweten. 
Hun deerlyk ongeval worde u noch my geweten. 




Maria. 
Beklaaglyk rouwgewaad, met schuldloos bloed bevlekt! 
Hoe zwaar een smart gy ook myn droeve ziel verwekt, 
Gy zult myn kleeding zyn, en door uw roode smetten 
Myn' haat op Gelder en zyn snoode vleijers wetten. 
Sterk door uw aakligheid myn' onvertroostbren rouw, 
Tot ik een' wreeker van dat dierbaar bloed beschouw'. 




Margareta. 
Ik zie Saint Paul. Prinses! ligt heeft hy iets te melden. 




Maria, 
tegen de Staatjuffrouwen. 
Gaat heen. Indien ik kan, zal ik uw trouw vergelden. 




{==512==} {>>pagina-aanduiding<<}

Tweede tooneel.

Maria, Margareta, Saint Paul.


Saint Paul. 
Rampspoedige Vorstin! hoe treft my uwe elend! 




Maria. 
Helaas! myn waarde Vriend! hoe staat het binnen Gent? 
Spreek; woed de moord nog op de onweerbre Burgerschaaren? 




Saint Paul. 
Het zwaard keerde in de scheê; 't is alles aan 't bedaaren. 
Zelfs poogt Adolf de rust te vesten in de Stad; 
Ontschuldigt zyn bevel, en schynt thans woedens zat. 




Maria, 
verlegen rondöm ziende. 
Ik word elk oogenblik door nieuwen angst gedreven, 
En durf naauw' vraagen of myn trouwste Vrienden leeven. 




Margareta. 
Bedoelt gy Ravestein? 




Maria. 
Helaas! is hy geveld? 




Saint Paul. 
ô Neen. Hy wierd door my onttrokken aan 't geweld, 
En is reeds buiten Gent. Verban uw angstig vreezen. 



{==513==} {>>pagina-aanduiding<<}



Maria. 
Hoe kon hy 't Hof ontvliên? 




Margareta. 
Langs 't pad, hem aangewezen; 
Een onderäardsche weg, die uit dit oord geleid 
Naar Bavoos kloosterkerk. 




Saint Paul. 
De trouwe Geestlykheid, 
Door hem gebeên u in zyn afzyn te onderschraagen, 
Is vaardig alles voor uw rust en heil te waagen; 
En bied in 't klooster zelf u een verblyfplaats aan, 
Indien gy Gelders drift niet langer kunt weêrstaan. 




Margareta. 
Valt ons 't Paleis te bang, wy zyn in 't Klooster veilig. 




Maria. 
Wat oord houd die Ontzinde in zyne woede heilig? 




Saint Paul. 
's Lands Adel, wien dit Hof baldadig is ontzegd, 
Kan daar vergaadren, en zich waapnen voor uw recht. 
Hy brand van heldenmoed om uwen ramp te weeren, 
En houd alléén zich stil uit zorg van u te deeren. 
De wakkre Ravestein had, pas vóór zyn vertrek, 
Met eenige Eedlen in de kerk een stil gesprek; 
En mooglyk was alrede iets tot uw heil besloten, 

{==514==} {>>pagina-aanduiding<<}

Ten waar' hy had verstaan door dees getrouwe Grooten, 
Dat Maximilaan, aan 't hoofd van zynen stoet, 
Zo ras 't hem mooglyk is, zich naar dees wallen spoed. 




Maria. 
Wat zegt ge? dit bericht.... 




Saint Paul. 
Ach! 't zal ons leed verzwaaren. 
Kleef trekt van de andre zy' met al zyn legerschaaren 
Met rasse schreeden aan, en nadert sterk de vest. 




Margareta. 
Ach! waar zal 't eindlyk heen met dit verdrukt Gewest? 




Maria. 
ô Kleef, zo waardig aan myn harte in vroeger dagen! 
Moest ik, by zo veel ramps, my nog van u beklaagen? 
Zoekt gy my voor uw' Zoon te winnen door geweld? 
Waartoe, waartoe, helaas! brengt gy een heir te veld? 
Gy zult niet tegen my maar tegen Gelder stryden. 
Ach! kost gy weeten wat zyn dwang myn hart doet lyden! 
Maar neen, gy-zelf zyt met myn' ramp niet meer begaan. 
Helaas! ligt valt uw toorn op Maximiliaan. 




Saint Paul. 
Adolf, reeds onderricht van beider naderingen, 
Zal mooglyk sterker op zyn haatlyk huwlyk dringen, 
In dwaazen waan dat hem 't verwerven van uw hand 

{==515==} {>>pagina-aanduiding<<}

't Bezit zal schenken van Bourgonje en Nederland. 




Margareta. 
Men moet met wakkerheid zich tegen hem verzetten, 
En hem dien snooden echt, zo lang men kan, beletten. 
Tegen Maria. 
Betoon uw' moed. Zo ge u te sterk geprangd mogt zien, 
Kunt gy in Bavoos kerk zyn dwinglandy ontvliên. 




Maria. 
Ik, my verbinden aan de bron van al myn plaagen! 
ô Dierbaar Heldenkroost, voor myn gezicht verslaagen, 
Om wier rampzalig lot ik in myn traanen zwem! 
'k Daal liever mede in 't graf, dan dat ik huwe aan hem. 




Saint Paul. 
Schep moed. Ik zal dit staal hem in den boezem drukken 
Eer gy het loon zult zyn van zyne gruwelstukken. 




Margareta, 
tegen Saint Paul. 
't Waar' mooglyk veilig, tot een' waarborg in den nood, 
Dat gy den Adel in uw huis byéén ontbood, 
Eer Gelders dolle drift, die my het ergst doet schroomen.... 




Saint Paul. 
Stel u gerust. 'k Zal hen terstond byéén doen komen. 





{==516==} {>>pagina-aanduiding<<}

Derde tooneel.

Maria, Margareta.


Margareta. 
In 's Hemels naam, Prinses! bedwing uw droefenis. 
Toon thans de fierheid die uw Stamhuis eigen is. 
Ik hoor gerucht. Gy hebt Adolf hier haast te wachten. 




Maria. 
Hoe! Hy! nog rood van 't bloed der schuldeloos geslagten. 
ô Gruwel! 




Margareta. 
'k Raade u thans zyn byzyn niet te ontgaan. 
Toon dat gy onbeschroomd zyn' aandrang durft weêrstaan. 
Laat geen mismoedigheid uwe eedle ziel verheeren. 




Maria. 
Ach! 'k zie den Dwingeland. Hy komt myn smart trotseeren. 




Vierde tooneel.

Maria, Margareta, Adolf, Campobasse, Lyfwachten van Adolf.


Adolf. 
Mevrouw! 'k zou billyk my beklaagen van uw daad, 

{==517==} {>>pagina-aanduiding<<}

Die my veel onrust baart, u op veel traanen staat. 
Zy, die tot deezen stap u onbedachtzaam dreeven, 
Zyn oorzaak van een' ramp die al de Stad doet beeven. 
Myn hart ontschuldigt u, en deelt in uw verdriet. 




Maria. 
Ontmenschte! terg my door geveinsde goedheid niet. 
'k Speur in uw oog de vreugd van uw hoogmoedig harte. 
Gy, deelen in myn druk? Gy lagcht om myne smarte. 
Uw valsche vleitaal tergt myn brandend ongeduld. 
Van 't geen misdreven is draagt gy-alléén de schuld. 




Adolf. 
't Voldoet aan mynen wensch dat ik my van de laagen, 
Hoe listig my gelegd, gelukkig zie ontslaagen. 
Denk wie gy zyt, Vorstin, en tevens wien gy hoont. 
Dank myn genade, die uw spoorloosheid verschoont; 
En win myn gunst, die u myn liefde wil verleenen, 
Door u deez' dag met my.... 




Maria. 
Ik, my met u veréénen? 
Wat denkbeeld durft gy voên, en in welk oogenblik? 
Zoude ik u trouwen, u, die my vervult met schrik? 
U, die dit rouwgewaad, in weêrwil van myn traanen, 
Bevlekte met het bloed van waardige onderdaanen? 
Wat stoft gy op uw liefde? Ik zag uw gunst voor my. 

{==518==} {>>pagina-aanduiding<<}

Uw hart mint niets, Tyran! dan myne heerschappy. 
Eer ik u ooit myn hand zal schenken voor de altaaren.... 




Adolf. 
Hou op. Uw weigring zou ligt grooter onheil baaren. 
Margrete en Ravestein, waaröp gy u verlaat, 
Verwekken tegen my in u zo fel een' haat; 
Doch dat zy beeven zo ze uw afkeer langer kweeken! 
Zy zyn in myne magt. Ik kan, en zal my wreeken. 




Margareta. 
Dit gaat te hoog. Gy hoont 's Lands wettige Vorstin 
Door uw vermeetle taal en uwe ontzinde min. 
Wat spreekt gy van een' echt, dien gy niet moogt volbrengen? 
Uw bloedverwantschap kan dit huwlyk niet gehengen. 
Zou Rome stemmen in zo schandelyk een trouw? 
Of wenscht ge een huwlyk, dat zyn kerkban scheiden zou, 
Opdat Marie eerlang zoude in een klooster kwynen, 
En gy hier in haar plaats als heerscher zoud verschynen? 




Adolf. 
Heeft Rome nimmer, tot behoud van d'onderdaan, 
Een wettig Echtverbond van magen toegestaan? 
Gy dient u van dien glimp om u door list te dekken, 
En in Mariaas hart te feller haat te wekken. 




Maria. 
Wyt dees Vorstin dien haat dien ik u toedraag niet. 

{==519==} {>>pagina-aanduiding<<}

Die haat is uit myn deugd, die nimmer dwang ontziet, 
En uit uw snoode min, niet uit haar' raad gerezen. 
Uw min, waarvan ik my het voorwerp schaam te weezen, 
Uw wreede bloeddorst, door myn smeeken niet verzacht, 
Waardoor myn Vrienden voor myne oogen zyn geslagt; 
De dolle woede-zelf, waarmeê ge u zweert te wreeken, 
Zyn zo veel vlammen die myn' haat op u ontsteeken. 
Geloof my, dat myn harte, eer dan in uwe trouw, 
In 't aaklig sterflot met myn Vrienden deelen zou. 




Adolf. 
Gy zaagt den uitslag van uw spoorlooze onderwinding. 
Aanvaard myn gunst, en keer toch eens uit uw verblinding. 
Gy werkt uw' eigen ramp terwyl gy my trotseert. 
De ervaarnis-zelf heeft u dit tot uw smart geleerd. 
Het veinzen en 't gevlei is 't merk der hovelingen. 
Ziet gy de listen niet van hen die u omringen? 
'k Heb, tot uw heil-alléén, myn hart aan u gewyd; 
Ligt dat gy na dit uur daar geen meestres van zyt. 
Aanvaard, aanvaard myn gunst, u thans op nieuw gebleken. 
Doch 't schynt dat u myn reên in grooter drift ontsteeken: 
Indien my Margareet noch Ravestein weêrstaan, 
Zo ge andre raadsliên hebt, wys my die raadsliên aan. 




Maria. 
'k Ben, naar myn wettig recht, tot Landvorstin gehuldigd, 

{==520==} {>>pagina-aanduiding<<}

Geen' vreemdeling verslag van myn gedrag verschuldigd, 
En allerminst aan u; aan u, die dag op dag 
Vast sterker indringt op myn deinzend staatsgezag. 
Doch schoon dit woord op nieuw uw wreevlig hart mogt tergen. 
't Ontruste u niet; 'k wil u myn raadsliên niet verbergen. 
'k Wil, onverschuldigd zelfs, hoe vreemd u zulks ook schyn', 
Aan u, aan 't gantsch heeläl ontdekken wie zy zyn. 
Grootmoedigheid, een harte als 't myne is, aangeboren; 
Die zich in 't hoog gezag met spyt ziet ringelooren; 
En, schoon op 't wreedst verdrukt door meer dan één' Tyran, 
Het heerlyk kenmerk van haar' aart niet smooren kan; 
Voorzichtigheid, die steeds wil voor haar erfdeel waaken, 
En een rampzalig volk, kon 't zyn, gelukkig maaken; 
En heilige Onschuld, die in 't onbesmet gemoed 
Geen snoode lusten tot verboden liefde voed, 
Maar 't hart, haar toebetrouwd, in reinheid wil bewaaren; 
Dat zyn ze, Ontmenschte, die zich tegen u verklaaren. 
Beproef, nadien gy 't op myn trouwste Raaden munt, 
Of gy die in myn hart door dwang verdelgen kunt; 
Dan zal myn ziel misschien tot de uwe nederdaalen; 
Dan, maar niet eer, kunt ge op myn' afkeer zegepraalen. 




Margareta, 
tegen Adolf. 
't Ontzet u dat een maagd zo fier uw woede tart. 
'k Speur, in uw weêrwil zelfs, de ontroering van uw hart. 

{==521==} {>>pagina-aanduiding<<}

Gy waande door geweld haar ziel tot u te neigen, 
Doch 't glansryk licht der deugd, haar Vorstlyk stamhuis eigen, 
Spreid schooner luister door de wolken van 't verdriet, 
En zwicht voor 't loeijen van een' fellen staatsstorm niet. 
Haar stille geest blyft, zelfs in 't midden der gevaaren, 
Eene ongestoorde kalmte, een blyde rust bewaaren. 
Zy draagt, hoe fel een heir van rampen haar bestryd', 
Zich moedig in haar leed, omdat ze onschuldig lyd. 




Adolf. 
Zie toe; ik heb getoond dat niets my kan weêrstreeven, 
En zou, te fel getergd... 




Margareta. 
Doe zwakker zielen beeven. 
De witte roos, 't blazoen van myn doorluchtig bloed, 
Eischt dat ik de onschuld naar myn magt beschermen moet. 
Zou ik, verbonden aan Mariaas staatsbelangen 
Door bloed en tederheid, om u.... 




Adolf, 
tegen Campobasse. 
Neem haar gevangen. 




Maria. 
ô Gruwel! 
Tegen Campobasse. 
Snoode! wyk. Laat af. Ontzie myn' rouw. 

{==522==} {>>pagina-aanduiding<<}

Tegen Adolf. 
Herroep dien last, ontmenschte! ... 




Adolf, 
tegen Campobasse. 
Ontzetge u voor een vrouw? 




Campobasse, 
Margareta de hand biedende. 
Verschoon me; ik volg myn' last. 




Maria, 
tegen Adolf. 
Baldaadige Verraader! 




Margareta, 
tegen Adolf. 
Gy handelt dan met my als voormaals met uw' Vader? 
Zyn noodlot te ondergaan strekt my tot minder hoon 
Dan dat ik wierd gevleid door zo ontaard een' zoon. 




Adolf, 
tegen Campobasse. 
Men breng' haar weg. 




Maria, 
tegen Adolf. 
Barbaar! gy zult ons nimmer scheijen. 
Nooit zal ik Margarete in eenzaamheid beschreijen. 
Eén lot verëenige ons. 




Margareta, 
tegen Maria. 
Zyt niet om my begaan; 
Denk wat u past. 
Tegen Campobasse. 
Wacht u de hand aan my te slaan. 



{==523==} {>>pagina-aanduiding<<}



Maria. 
Neen, ik verlaat u niet, ô myn geliefde Moeder! 
Vertoef. 


Margareta vertrekt, en word door Campobasse en de Wacht gevolgd.


Vyfde tooneel.

Maria, Adolf.


Adolf, 
Maria wederhoudende. 
Houd stand, Prinses! 




Maria. 
Tyran, die, steeds verwoeder, 
Het allerheiligste in uw boosheid niet ontziet! 
Laat los. Ik overleef myn Moeders onheil niet. 




Adolf. 
Hoor my een oogenblik. Laat af u-zelf te kwellen. 
'k Zal, als wy huuwen, haar terstond in vryheid stellen. 
Doch vlei u niet dat gy haar redden zult, Vorstin, 
Tenzy gy myne min beloont met wedermin. 




Maria. 
Gy poogt u vruchtloos door uw woeste dwinglandye 
Te dringen in den stoel van myne heerschappye. 
Hoe toomeloos gy woed, gy kunt niet verder gaan. 



{==524==} {>>pagina-aanduiding<<}



Adolf. 
Ik kan als 't my behaagt my stil van haar ontslaan. 




Maria. 
ô Hemel! 




Zesde tooneel.

Maria, Adolf, Saint Paul.


Saint Paul. 
'k Hoor met schrik door 't Hof de maar' verspreiden 
Dat gy Vorst Karels Weêuw gevangen heen deed leiden. 
Ik kan niet denken dat dees tyding waarheid is. 




Maria, 
ter zyde, weenende. 
Helaas! hy kwam te spaê. 




Adolf. 
Laat haar gevangenis 
In deeze omstandigheên u geen verwondring baaren. 
Ik zal 's Lands Eedlen daar de reden van verklaaren. 
Ik ken uw' eedlen aart, vervreemd van vleijery. 
Gy wierd, als ik, verdrukt in deeze heerschappy. 
't Is billyk dat ge uw deugd in 't einde ziet beloonen. 




Saint Paul, 
verwonderd. 
Hoe nu!.. 



{==525==} {>>pagina-aanduiding<<}



Adolf. 
Tracht uw Vorstin haar waar belang te toonen. 
Niets dan myn echt kan haar verlossen uit haar' druk. 
Beweeg haar tot die trouw. Verhoed haar ongeluk. 
Tegen Maria. 
Vorstin! gy kunt een uur u tot dien echt bereiden. 
Ik zal u na dien stond als Bruid naar 't outer leiden. 
Gy hoed uw Vaders Weêuw wanneer ge uw hand my gunt. 
Red haar dan van 't verderf, nu gy haar redden kunt. 
Indien gy my versmaad moogt gy gewis verwachten, 
Dat ik haar voor uw oog, myn' toorn ten zoen, zal slagten. 
Beraad u wel, Prinses! haar noodlot, hoe 't ook zy, 
Hangt af van uw besluit. Verwys haar; spreek haar vry: 
Maar zorg dat gy u nooit moet van uw keus beklaagen. 




Maria. 
ô Droefste dag van al de doodelyke dagen 
Die ik aanschouwde sints myn Vader 't leven liet! 
Maak door myn' dood een eind' van al myn zielsverdriet! 
Tegen Adolf. 
Nooit zal myn mond, hoe 't gaa, dit heilloos vonnis uiten. 
Nooit zal ik tot een' echt, die my ontëert, besluiten. 
Een blyde dood zal my uw wreedheid doen ontgaan. 
Spoor, zo gy 't waagen durft, myn wanhoop feller aan; 
Gy-zelf, ô Dwingeland! kunt op uw beurt bepaalen 

{==526==} {>>pagina-aanduiding<<}

Of gy haar spaaren wilt, of my in 't graf doen daalen. 


Zy vertrekt.


Adolf, 
tegen Saint Paul. 
Verzel haar; stil haar' geest; en raad haar tot myn trouw. 




Saint Paul. 
Ik zal myn vlyt besteên tot mindring van haar' rouw. 




Zevende tooneel.



Adolf. 
Waar ben ik! Welk een moed! haar fiere deugdbetrachting 
Dwingt me, in myn' weêrwil-zelv', tot eene eerbiedige achting. 
Doch schoon zy my byna verwon door haar geween, 
Ik ben te ver gegaan om thans te rug te treên. 
De dag verschynt, die my myn schaê zal doen verhaalen. 
Maria-zelf zal my haar' Vaders roof betaalen. 
Zie nu, ô Vader! wat uw toorn heeft uitgewrocht; 
Wat baat het nu dat gy myn wettig erf verkocht? 
Gy dacht my, langs dien weg, van myn gebied te ontzetten: 
Maar gy noch Karel zult my 't heerschen thans beletten. 
De kans is omgezwaaid. Gy beiden zyt niet meer 
Dan onbezield geraamte; en ik, ik triomfeer! 
'k Zal Gelder niet alléén, dat my 't geweld ontroofde, 
Maar grooter heerschappy dan ik my ooit beloofde, 
Verwerven door myn trouw. Bourgonje zal deez' dag 

{==527==} {>>pagina-aanduiding<<}

Met Neêrland hulde doen aan myn volstrekt gezag. 
Vorst Maximiliaan is magtloos my te deeren, 
Hy zal eerlang, beschaamd, naar zyne Staaten keeren; 
En Kleef, die door myn' echt zyn oogmerk faalen ziet, 
Is ligt te winnen door vermeerdring van gebied. 
ô Drift, waardoor myn ziel zo hevig word gedreven! 
Ik moog u voor 's volks oog den naam van liefde geeven; 
Myn hart, het welk zich-zelf uw' waaren aart belyd, 
Weet dat gy zelfbelang en zucht tot heerschen zyt. 
Marie! uw bittre smart bestryd vergeefs myn zinnen; 
Bemint uw hart my niet, leer veinzen my te minnen; 
Gy zult haast weeten dat voor u geen uitkomst is. 
Margrete en Ravestein zyn reeds in hechtenis. 
Ik heb uw lot bepaald; gy zult, aan my verbonden.... 




Agtste tooneel.

Adolf, Campobasse, van der Mark, Lyfwacht.


Campobasse. 
De looze Ravestein word niet in 't Hof gevonden. 




Adolf. 
Hoe! niet gevonden? Hy! Uw tyding heeft geen' schyn. 
't Is all' bezet, hy kan niet vliên: Waar zou hy zyn? 
Ligt wist hy hier of daar zich aan uw oog te onttrekken. 



{==528==} {>>pagina-aanduiding<<}



van der Mark. 
Wy hebben 't all' doorzocht, doch zonder hem te ontdekken. 
En 't geen gewis u meer verwondren zal, Mynheer, 
De jonge Hertogin is zelve in 't Hof niet meer. 
Men vind Saint Paul noch haar. 




Adolf. 
Hoe! laat ge u dus misleiden? 
't Is weinig tyds geleên dat zy hier van my scheidden. 
Of zou de Hopman, die de wacht heeft aan de poort....? 




Campobasse. 
Zy waagden zich daar niet. 't Is alles nagespoord. 
De wacht heeft Ravestein, Saint Paul, noch haar vernomen; 
En niemand raamt den weg waar langs zy zyn ontkomen. 




Adolf. 
'k Voel my ontsteld, schoon ik nog twyfel aan die maar'. 
Hebt ge in haar kabinet... 




van der Mark. 
't Bericht is al te waar. 
Geen hoek in 't gantsche Hof is ondoorzocht gebleven. 




Adolf. 
Vloekwaardige Saint Paul! dit is door u bedreven. 
Tegen Campobasse. 
Versterk alöm de wacht, eer 't volk haar doortogt gunt; 
En sluit de poorten van de Stad zo ras gy kunt. 

{==529==} {>>pagina-aanduiding<<}

Ik zal met van der Mark inmiddels alle hoeken, 
Waarïn men schuilen kan in 't Hof, op nieuw doorzoeken. 
Ik kan niet raamen hoe 't hen mooglyk was te ontvliên, 
En zal dees snoode list eerlang verydeld zien. 
Marie! ontvlucht my vry met uw gehaate Vrinden; 
Al schoolt gy onder de aarde, ik zal u wedervinden. 
Beef voor myn wraak. Dees daad, waarvan ge u heil belooft, 
Zal listige Saint Paul betaalen met zyn hoofd. 


Einde van het vierde Bedryf.








{==530==} {>>pagina-aanduiding<<}

Vyfde bedryf.

Het Tooneel verbeeld een vertrek van een klooster, het welk door een deur toegang heeft met de kerk, doch welke deur gesloten is.

Eerste tooneel.

Maria, twee Staatjuffrouwen.


Maria. 
ô Zalig oord, waar 't hart, aan 's Hemels dienst geheiligd, 
Voor staatszorg, zielsverdriet en rampen is beveiligd! 
Gewyd verblyf der rust, 't welk, hoe ook 't onheil woed', 
Een weinig aêmtogt schenkt aan myn beklemd gemoed! 
Mogt, mogt uwe eenzaamheid my tot een schuilplaats strekken, 
Om my aan Gelders drift en wreeden dwang te onttrekken! 
Ach! mogt myn Moeder, wier gevaar myn ziel beschreit, 
Ook deelen nevens my in uwe veiligheid! 
Ligt doet de Ontmenschte, door myn vlucht getergd, haar sneeven. 
Had ik niets meer gewaagd dan myn rampzalig leven, 
ô Moeder! 'k had u nooit verlaaten in deez' stand; 
Maar ach! te huuwen aan zo snood een' Dwingeland, 
En alle troost en rust in eeuwigheid te derven, 
Is wreeder dan de dood, is duizendmaalen sterven; 

{==531==} {>>pagina-aanduiding<<}

En mooglyk had die echt uw sterflot niet verhoed. 
De dolle Gelder kent noch pligt, noch band van 't bloed, 
En ziet, in 't heilloos woên, onheilig aan noch heilig. 
ô Dierbre Margareet! ... Maar ben ik-zelf wel veilig? 
Saint Paul, die dit verblyf op 't oogenblik verliet, 
En zich by de Eedlen voegde, is mooglyk reeds bespied. 
Wat gaat my aan, indien den Dwingland is gebleken... 
Ik beef. Waar zal ik vliên, waar veilig my versteeken? 
ô Goede Hemel, die myn onvermogen kent! 
Ik schrei u aan om hulp; bescherm my in de elend'. 
Ach! Ravestein! gy zyt bevryd van al dit lyden. 
Doch hoe ge ons lot betreurt, gy kunt ons niet bevryden. 
By wien, helaas! kunt ge u vervoegen? Nooit zal Kleef 
U hooren, zo ik d'echt met zynen Zoon weêrstreef; 
Hy zal veel eerder my ten prooije aan Gelder laaten, 
Dan Oostenryk 't bezit vergunnen van myn Staaten. 
En zoekt gy myn behoud door Maximiliaan, 
Dan dient ge een' Broeder, dien gy mint, te wederstaan, 
En mooglyk tegen hem in 't oorlogsveld te kampen; 
Dan baart die broedertwist my ligt nog zwaarder rampen... 
Maar welk gerucht? .. Helaas! hoe is my 't hart ontsteld! .. 




Adolf, 
achter het Tooneel. 
Laat af. Ik wil haar zien. 



{==532==} {>>pagina-aanduiding<<}



Maria. 
Wat toomeloos geweld! 
Helaas! 't schynt Gelders stem. 




Tweede tooneel.

Maria, twee Staatjuffrouwen, Adolf, Guido.


Adolf, 
in weêrwil van Guido indringende. 
Uw kerk heeft niets te schroomen. 




Guido, 
hem nog trachtende te stuiten. 
Hoe! tegen onzen dank? 




Maria, 
in een' armstoel nedervallende. 
't Is met my omgekomen. 




Adolf, 
tegen Guido. 
Ik zeg u andermaal, ik houde uw klooster vry. 
Houd u gerust. Kant u niet roekloos tegen my. 
Indien 't myn oogmerk waar' haar uit dit oord te rukken, 
Gy, noch al de uwen, zoud dit oogmerk doen mislukken. 
Ik ben, zo wel als gy, geraakt door haar geween, 
En zoek haar tot myn' echt door teêrheid te overreên. 
Tegen Maria. 
Wat baat het dat uw vlucht uw' afkeer elk doe blyken? 
Mevrouw! gy poogt vergeefs uw' bloedverwant te ontwyken. 

{==533==} {>>pagina-aanduiding<<}

Ik onderzoek niet langs wat weg gy 't Hof ontvlood, 
Noch wie hy is die in uw vlucht u bystand bood: 
Saint Paul, die u gewis getrouw is bygebleven, 
En spoedig wierd gezien, zal daar bericht van geeven. 
't Is my genoeg dat ik zo haast u wedervond. 
Waartoe besluit ge in 't eind? Stemt ge in ons trouwverbond? 




Maria. 
Wat spreekt gy van uw' echt! doe eerst myn' angst bedaaren. 
Ik zie rondöm my heen de bleeke schimmen waaren 
Van al myn burgers, door uw krygsvolk omgebragt; 
En 't waardig Heldenpaar, voor myn gezicht geslagt. 
Dit bloed, hun schuldloos bloed, waarmeê ge my bevlekte, 
Terwyl de schaduw van den dood myne oogen dekte, 
Schreit onöphoudlyk wraak van uwe onmenschlykheên. 
Vertrek, Tyran, laat my ten prooije aan myn geween. 




Adolf. 
Terg myn geduld niet meer door haatelyke naamen. 




Maria. 
Die zich geen gruwlen schaamt, moet zich geen' schandnaam schaamen. 




Adolf. 
Hun straf wierd eensgezind besloten door den Raad. 




Maria. 
Neen, de eigen heerschzucht, die voorheen in Gelders Staat 
U tot het kluistren van uw' Vader heeft gedreven.... 



{==534==} {>>pagina-aanduiding<<}



Adolf. 
Uit geen verwyting, die ik nimmer zou vergeeven. 
Gy weet niet wat gy zegt, vermeesterd door uw' rouw. 
Verbitter my niet meer, reik my uw hand, Mevrouw. 




Maria. 
ô Vader, by Nanci voor my te vroeg verslagen! 
ô Moeder, my zo waard! 




Adolf. 
Wat baat dit vruchtloos klaagen? 
Gy zult in vryheid haar aanschouwen by 't altaar. 




Maria. 
Ik haar aanschouwen, zeg met welk een oog, Barbaar! 
Bezoedeld door uw' echt, en schuldig aan de schande 
Dat ik myn hand aan u, aan mynen Oom, verpandde? 




Adolf. 
Al lang genoeg getwist; ik ben dit marren moê. 
Aanvaard myn hand, eer ik Margrete sneuvlen doe. 




Maria. 
ô Hemel! keer dien ramp. Leen 't oor aan myn gebeden! 
Tegen Adolf. 
Laat af... 




Guido. 
Houd op, Mynheer! noemt gy dit overreeden? 
't Is onbesuisd geweld en wreede dwinglandy. 

{==535==} {>>pagina-aanduiding<<}

Marie is in den kreits van 't heilig klooster vry. 
Dees plaats, voor eeuwen tot een heiligdom verheven, 
Bergt een' doodschuldigen, hoe snood, het veege leven; 
't Waar heiligschennis hier de hand aan hem te slaan; 
Geen Vorst, hoe magtig, zou dit ongestraft bestaan. 
Tegen Maria. 
Stel u gerust, Vorstin! vrees hier geen tegenspoeden. 
Gy zocht aan 't outer heul: het outer zal u hoeden. 




Adolf. 
Gy had misschien gelyk, zo ik een voorbeeld gaf 
Van iemand uit deez' kreits te sleepen naar de straf. 
Maar ver dat door myn trouw haar eenig leed zou deeren, 
Zal zy daardoor op nieuw, en aan myn zy', regeeren. 
Indien zy my versmaad, zal Gent gewis vergaan; 
En Lodewyk, en Kleef, en Maximiliaan, 
Die voordeel zoeken in 's volks rampen en krakeelen, 
Zyn vaardig onderling dit ryk Gewest te deelen. 
Of zal een zwakke Vrouw, die zelf niet word ontzien 
Door 't volk dat zy gebied, drie Magten weêrstand biên? 




Maria. 
Hoe 't gaan moog' met myn Land, hy, die 't zal overheeren, 
Zal minder wreed dan gy 't rampzalig volk regeeren. 




Adolf. 
Gy kent uw eigen heil en dat des Landzaats niet. 

{==536==} {>>pagina-aanduiding<<}

't Voegt my te zorgen voor 't geluk van dit gebied. 
Tegen Guido. 
Ontsluit de kerk terstond, en huuw ons voor de altaaren. 
Al 't kloostervolk verstrekk' getuigen van ons paaren. 




Maria, 
Guido by de hand grypende. 
Waar berg ik my! bescherm, bescherm my in den nood! 




Guido, 
tegen Adolf. 
Zou zy, die naar 't altaar, als naar een vryplaats, vlood, 
By ons niet veilig zyn? Geen van de kloosterlingen... 




Adolf. 
Ik zeg ontsluit de kerk, eer ge u daartoe ziet dwingen. 
Maak spoed, eer ik die zelf.... 




Guido. 
Vermeetle! staa. Laat af. 
Ontziet gy 't menschdom niet, ontzie des Hemels straf. 
Ik zie die straf alrede u op den schedel daalen. 
Gy zult dit heilloos woên haast met uw bloed betaalen; 
En, door een hooger Hand beroofd van al uw magt, 
Naar schuilplaats omzien by 't altaar, dat gy veracht. 
Het wreekend nageslacht zal uwen ramp voltooijen, 
Uw graf ontwyden, en 't vergruisd gebeent' verstrooijen. 




Adolf. 
Waant gy dat prevelen en preeken by my geld? 
Ik zal u eerst doen zien.... 



{==537==} {>>pagina-aanduiding<<}



Guido, 
verbaasd. 
Wat onverwacht geweld! 




Adolf. 
'k Begeer geen tegenspraak; men moet de handen reppen. 
Maar welk een woest rumoer! 




Guido. 
Ik hoor de noodklok kleppen. 
Hoort gy die slagen niet? Daar valt de kloosterpoort. 




Maria. 
Helaas! elk oogenblik brengt nieuwe rampen voort. 




Derde tooneel.

Maria, Adolf, Guido, twee Staatjuffrouwen, Campobasse en Lyfwachten, met ontbloote degens in de hand, en welken door eenige Geestelyken vergeefs wederhouden worden.


Campobasse, 
tegen de Geestelyken. 
Wat wederhoud gy my? ik moet den Hertog spreeken. 




Guido, 
tegen Campobasse. 
Vermeetle! wacht u wel de kerkdeur op te breeken. 
Eer deeze vryplaats door soldaaten worde ontwyd, 
Ban ik uw' Dwingeland met al wie voor hem stryd. 




Campobasse, 
tegen Adolf. 
Mynheer! 't is meer dan tyd voor uw belang te zorgen. 
Saint Paul, die in zyn huis veel Eedlen had verborgen, 

{==538==} {>>pagina-aanduiding<<}

Is, door een groote hoop der Burgery geschraagd, 
Op 't onverwachtst van daar gewapend opgedaagd, 
En heeft, terwyl ons volk hem vruchtloos zocht te stuiten, 
De wacht gedwongen hem de Antwerpsche poort te ontsluiten. 




Adolf. 
Wat zegt gy? hoe! Saint Paul? 




Campobasse. 
Hy heeft daar post gevat; 
En Oostenryk en Kleef zyn beiden voor de Stad. 
't Volk schynt zelfs aan 't gerucht, hoe vreemd, het oor te leenen, 
Dat zy, te saam verzoend, hun legermagt verëenen. 




Adolf, 
ter zyde. 
ô Onverdraagbre spyt! 




Campobasse. 
Wy achtten 't onzen pligt 
Dat u met allen spoed dit voorval wierd bericht. 
En wyl de Geestlykheid ons weigerde in te laaten, 
Heb ik de kloosterpoort doen oopnen door soldaaten. 




Maria, 
tegen Adolf. 
Zie nu hoe 's Hemels hulp de onnoozelheid verweert. 




Adolf. 
Ondankbre! waan niet dat ge alrede triomfeert. 
Saint Paul, die waagen durft den vyand in te haalen, 
Zal nevens al zyn volk die snoodheid duur betaalen. 

{==539==} {>>pagina-aanduiding<<}

Dat hy zich vleije met het winnen van zyn' post: 
Hy zal op 't oogenblik door ons zyn afgelost. 
'k Zal Oostenryk en Kleef, ik zweer 't u, wel beletten, 
Zo lang ik adem schepp', den voet in Gent te zetten. 
Gy, maak u vaardig tot myn' langversmaaden echt; 
Beef zo gy aarzelt als ik weêrkeer na 't gevecht. 




Vierde tooneel.

Maria, Guido, twee Staatjuffrouwen.


Maria. 
Helaas! myn hart bezwykt. Eerwaardste! ik ben verloren. 
De woeste Adolf zal aan den ban zich weinig stooren. 
Ik kan in dit verblyf zyn woede niet ontgaan. 
Waar kan ik veilig zyn? Wys my een schuilplaats aan. 
Versterk my door uw' raad. 




Guido. 
Schep moed; verban uw vreezen. 
De Dwingland is nog niet het geen hy waant te weezen. 
Zo Maximiliaan met Kleef bevredigd is, 
Zie ik den weg gebaand tot uw behoudenis. 




Maria. 
Indien Adolf verwint, en weêrkeert na het stryden, 
Is 't met my uit, helaas! gy kunt my niet bevryden. 
De kloosterpoort ligt door zyn woedend volk geveld. 

{==540==} {>>pagina-aanduiding<<}

Gy-zelf staat nevens my ten prooije aan zyn geweld. 




Guido. 
Bernard genaakt ons. 




Vyfde tooneel.

Maria, Guido, Bernard, twee Staatjuffrouwen.


Guido. 
Hebt gy Gelder zien vertrekken? 




Bernard. 
ô Ja, hy zocht vergeefs voor 't volk zyn spyt te dekken; 
't Welk, door het naar geklep der noodklok aangespoord, 
Van alle zyden vloog naar dit geheiligd oord, 
Onkundig welk een ramp het klooster had getroffen. 
Wy meldden 't wiens geweld de poort deed nederploffen, 
En in wat groot gevaar 's Lands wettige Vorstin 
Zich in deez' kreits bevond door Gelders wreede min. 
De trouwe Burgery, door dit bericht bewogen, 
Zweert dat zy Gelders woên niet langer zal gedoogen. 
Een deel gewapend volk bezet terstond de poort; 
De toevloed groeit steeds aan. Elk zweert dit heilig oord 
Voor 't heiligschendend rot des Dwingelands te hoeden, 
En u te veiligen voor zyn uitspoorig woeden. 



{==541==} {>>pagina-aanduiding<<}



Maria. 
Geliefde Burgers, die my zo veel trouw bewyst! 
Indien voor uw Vorstin ooit blyde heilzon ryst, 
Zal haare erkentenis uw' yver evenaaren. 
Dan ach! ik-zelf ben nog omsingeld van gevaaren. 
Wierd my voor 't minst gemeld hoe 't met myn Moeder staat. 
De wreede Gelder, die haar overzoenlyk haat, 
Heeft mooglyk reeds bevel tot haaren dood gegeeven. 
Helaas! hoe doet haar lot myn bloedend harte beeven. 
ô Margareet, wier trouw myn ziel zo hoog waardeert! 
't Is uit met u en my zo Gelder triomfeert. 




Guido. 
Herstel uw' geest, Vorstin! de Hemel hoort uw klagten; 
Hy waakt voor weêuw en wees, en kan haar' ramp verzachten. 
Hy ziet wie op hem hoopt en wie zyn wetten schend. 
Betrouw op hem; hy zal u redden uit de elend'. 
Verdrukte onnoozelheid vind steeds in hem haar' hoeder, 
Doch zyn rechtvaardigheid..... 




Zesde tooneel.

Maria, Guido, Bernard, twee Staatjuffrouwen, Margareta, Ravestein, eenige Edelen.


Maria, 
Margareta in de armen vallende. 
Myn Moeder! Ach! myn Moeder! 



{==542==} {>>pagina-aanduiding<<}



Margareta. 
Myn Hartvriendin! myn Kind! 




Maria. 
Hoe kwaamt ge uit Gelders magt? 
Wie brak uw' kerker op? Wie heeft u hier gebragt? 
Zy ziet Ravestein. 
Hoe! dierbre Ravestein! kan ik myn oog gelooven? 
ô Hemel! dit geluk gaat al myn hoop te boven. 
Maar waagt ge u niet te stout? 




Ravestein. 
ô Neen, wy zyn gered. 
De magt van Gelder ligt door 's Hemels hulp verplet. 




Maria. 
Wat zegt ge! ach! meld my wie myn ongeval bepaalde, 
En van de woede en magt des Dwinglands zegepraalde. 




Ravestein. 
Zo ras ik Gent verliet, besloot ik te onderstaan 
Of ik myns Broeders hart niet kon doen overslaan 
Om u te ontweldigen aan Gelders dwinglandye. 
Ik maalde voor zyn oog diens Woestäarts razernye, 
En dat gy, door uw' ramp, u buiten staat bevond 
Om u te ontslaan van zyn vloekwaardig trouwverbond. 
Zo hy, dus voer ik voort, haar heensleept naar de altaaren, 
Zo hy, haars ondanks zelfs, haar dwingt met hem te paaren, 

{==543==} {>>pagina-aanduiding<<}

Zult gy u ligt te laat beklaagen dat uw moed, 
Daar gy haar redden kost, haar' ramp niet heeft verhoed. 
Zy zal, geloof my, nooit den wensch uws Zoons verhooren. 
Vorst Maximiliaan-alléén kan haar bekooren. 
Zult gy niet liever zien dat zy zich aan een' vrind 
Dan aan een' vyand voor het echtältaar verbind? 
Red, red de droeve Wees, ter liefde van haar Moeder; 
Zy schreit u aan om troost; strek haar ten Staatsbehoeder. 
Zyne edelmoedigheid, bewogen met uw' rouw, 
Stemde, overreed door my, in 't einde in uwe trouw. 
Des Keizers Zoon, bericht van d'uitslag van myn poogen, 
Kwam ylings met zyn heir naar 't Kleefsche heir gevlogen, 
En zag zich met vermaak gelyk een vriend begroet. 




Maria. 
Getrouwe Ravestein! uw vlucht heeft my behoed. 
Nooit kan myn dankbaarheid uwe eedle zorg vergelden. 




Ravestein. 
Ik deed terstond Saint Paul dees blyde tyding melden. 
Hy had hier d' Adel tot uw hulp reeds aangespoord, 
En maakte zich met hen straks meester van de poort 
Die ons het naaste was, en hielp de benden binnen. 
'k Dacht dat men zonder bloed de vesting zou verwinnen, 
Wanneer Adolf verscheen, van al zyn volk verzeld. 
Terwyl men met hem stryd, en vast zyn benden velt, 

{==544==} {>>pagina-aanduiding<<}

Zend my Saint Paul bericht, 
Tegen Margareta. 
Dat Gelder u deed boeijen: 
'k Besloot terstond naar uw gevangnis my te spoeijen, 
Daar gy gelukkig door myn' bystand wierd bevryd, 
Terwyl Adolf nog wierd belemmerd in den stryd. 




Maria, 
tegen Margareta. 
Uw redding troost myn ziel, hoe sterk door smart bestreden. 
Ik heb zo veel om u als om my-zelf geleden. 




Margareta. 
Niet minder deelde ik in uw' troosteloozen rouw. 




Zevende tooneel.

Maria, Margareta, Ravestein, Guido, Bernard, Edelen, Staatjuffrouwen, Saint Paul.


Maria, 
tegen Saint Paul. 
Tree nader, eedle Held, wiens onverwrikbre trouw 
Den hoogsten lof verdient van myn erkennend harte! 




Saint Paul. 
Geluk, Vorstin! gy ziet een einde aan uwe smarte; 
De blyde zege heeft uw onheil afgewend. 
Vorst Maximiliaan is reeds met Kleef in Gent. 
Adolf, die met zyn volk op ons dacht in te stooten, 

{==545==} {>>pagina-aanduiding<<}

Vond, eer hy 't merkte, zich van allen kant besloten. 
Maar waartoe de aakligheid van 't stryden u gemeld? 
Des Dwinglands magt bezweek; uw Vrienden hielden 't veld. 
De woeste Gelder, door een gonzend lood getroffen, 
Dat aan myn voeten hem gewond deed nederploffen, 
Verzocht my dat ik hem een schuilplaats toe zou staan, 
Om de uitgelaaten wraak der Burgery te ontgaan; 
Die, om den fellen moord, verbitterd en verbolgen, 
Niet aflaat tot dees plaats al vloekend' hem te volgen; 
Terwyl vast wees en weêuw, met troostelooze taal, 
Hem 't bloed afeischen van haar' vader of gemaal. 
Hy, die zich eeuwig door zyn driften liet regeeren, 
Laat in dit aaklig uur door wanhoop zich verheeren: 
En, schoon hy zich in 't einde in 't klooster veilig ziet, 
Schoon elk hem redden wil, zyn woede duld zulks niet. 
Hy wil u zien; en laat bezwaarlyk zich weêrhouên. 
Kunt gy besluiten hem een' oogenblik te aanschouwen? 




Maria. 
Ach! mogt ik zyn gezicht in eeuwigheid ontgaan! 




Saint Paul. 
'k Smeek u uit deernis dit verzoek hem toe te staan. 
Gun hem dien jongsten troost, op d'oever van het leven. 
Toon uw grootmoedigheid; toon dat gy kunt vergeeven. 



{==546==} {>>pagina-aanduiding<<}



Maria. 
Zyn naam, zyn denkbeeld zelfs, vervult myn ziel met schrik. 




Margareta. 
Vergun hem zyne beê. 




Maria. 
Hy koome een' oogenblik. 
Saint Paul vertrekt. 
ô Goede Hemel, die, geraakt door myn gebeden, 
Van Gelders magt myn volk en my hebt vrygestreden! 
Staa myn Beschermers by, en hoed myn' veegen Staat 
Voor Lodewyks bedrog en spoorlooze eigenbaat! 




Agtste tooneel.

Maria, Margareta, Ravestein, Guido, Bernard, Edelen, Staatjuffrouwen, Saint Paul, Diderik, Adolf, die door eenige Lyfwachten in een' stoel gedraagen word.


Adolf. 
Ik keer, Prinses! maar niet gelyk ik van u scheidde. 
De hoop is my ontvlucht, waarmeê myn hart zich vleide. 
'k Zie myn bestryders hier gevestigd in 't bewint; 
En Campobasse heeft, met van der Mark, zyn' vrind, 

{==547==} {>>pagina-aanduiding<<}

By d'omzwaai van 't geluk my zynen aart doen blyken. 
'k Zag, toen myn volk bezweek, de valsche vleijers wyken, 
Wier snoode raad voorheen myn drift had aangezet. 
Ach! had ik, meer bedaard, op myn gedrag gelet, 
Geen vleijers 't oor vergund! Hoe is my 't hart belaaden! 
'k Voel dat het zelfbelang, bestierder myner daaden, 
Op d'oever van het graf myn rust door wroeging stoort. 
Waarom, helaas! heeft my de deugd niet eer bekoord? 
Ach! had zy my, als u, bestraald met haaren luister! 
Waar ben ik? Welk een angst! wat is 't rondöm my duister! 
Breng my in Bavoos kerk. Zie uw voorzegging waar, 
ô Guido! berg me, ach! berg me, in schaduw van 't altaar! 




Maria. 
Helaas! 




Adolf. 
Waar zal ik vliên? Ik zie een heir van schimmen 
Rondöm my waaren, my van allen kant begrimmen. 
Zy voeren toortsen, tot verlichting van deez' nacht. 
Welk een verwyt! heb ik u-allen omgebragt? ... 
Wyk, gryze Himbercourt! weg, Hugonet! niet nader. 
Laat los. Waar sleurt gy my? En gy, gy ook, myn Vader! 
Wie sleepte u blootsbeens voort? Benaauw myn ziel niet meer; 
Herroep, herroep uw' vloek; ik schenk u Gelder weêr. 
Myn lot, ondankbaar Kroost, strekke eeuwig u ten voorbeeld! ... 

{==548==} {>>pagina-aanduiding<<}

Myn euveldaad word door het nageslacht veröordeeld! ... 
Ik zie my-zelven; wat gezicht! 




Margareta. 
Deeze aakligheên... 




Adolf. 
Hoe! alles schreit. 
Tegen Maria. 
Ik gaf u reden tot geween; 
Vergeef myn schuld! 




Maria. 
Ach! wilde een Hooger die vergeeven! 




Adolf. 
Daar zyn de schimmen weêr. Wat wilt ge? moet ik sneeven? 
Ik ben gereed; val aan; ontslaa my van myn smart. 
Laat los. Ik kan niet meer. De kracht begeeft myn hart. 




Maria, 
tegen Guido, terwyl Adolf, op den wenk van Saint Paul, door de Lyfwachten, van Diderik voorgegaan, word weggedraagen. 
Staa hem in 't uiterst by met uwe kloosterschaaren. 
En doe, zo 't mooglyk is, zyn' wreeden angst bedaaren. 
Guido en Bernard vertrekken. 
Helaas! myn deernis, die om zyne elende schreit... 




Ravestein. 
Vorstin! keer naar uw Hof daar 't volk uw komst verbeid, 

{==549==} {>>pagina-aanduiding<<}

En zich gereed maakt om met blyde zegezangen, 
Zo ras 't u wederziet, het Vorstenpaar te ontfangen; 
Dat met verëende magt de dwinglandy verplet, 
En u en 't Vaderland uit alle rampen red. 
Zo moogt ge uw' Bruidegom aan 't juichend volk vertoonen, 
Hem Hertog van Bourgonje en Graaf van Holland kroonen. 




Saint Paul. 
Schoon de Allerhoogste magt een wyl het onrecht duld, 
Zy loont in 't eind de deugd, en straft der boozen schuld. 


EINDE.


{==550==} {>>pagina-aanduiding<<}

MISSTELLINGEN en VERBETERINGEN.
Bladz. 4. reg. 22.	Staat aan de Valdez lees: Staat des aan Valdez
8. reg. 15.	in alle en menigvuldige lees: in deeze en menigvuldige andere
9. reg. 13.	de Valdez lees: Valdez. Men gelieve in deeze voorrede, zo ook bl. 39. reg. 7. en waar vervolgens de naam de Valdez voorkomt, Valdez te leezen, dewyl hy een Edelman geweest is, en de voorzetsels de en van by de naamen der Edelen, van hen spreekende, niet te pas komen. Deeze misslag is hier by louter verzuim, niet door onkunde ingesloopen.
19. reg. 9.	Ik schat de Valdez hoog; lees: 'k Schat waarlyk Valdez hoog;
25. reg. 22.	Wy kennen Spanje. Ik wil de Valdez roem niet krenken;


lees:


Wy kennen Spanjes doel. 'k Wil Valdez roem niet krenken;
32. reg. 5.	jongsten lees: jongste
64. reg. 5.	haare legerwallen lees: zyne legerwallen
123. reg. 12.	Moncado lees: Moncada
124. reg. 16.	Hy wierd lees: Hem wierd
126. reg. 16.	zyn' ouden dienst lees: zyn oude dienst
155. reg. 19.	Cetadelle lees: Citadelle
177. reg. 1.	boei ze, lees: boeit ze,
214. reg. 2.	trotsche lees: trotschen
224. reg. 1.	Staa lees: Staat
279. reg. 4.	Meesteresse lees: Meestresse
305. reg. 13.	was het genoeg lees: was het niet genoeg
380. reg. 15.	straksten lees: straks ten
408. reg. 6.	berracht lees: betracht
411. reg. 4.	haar' jongsten lees: haar jongste
419. reg. 4.	Hy was lees: Hem was
436. boven reg. 10.	de ry lees: den ry
447. reg. 16.	waardige lees: waarde
495. reg. 5.	ik ben dien lees: ik ben die
496. reg. 12.	die vertreeder lees: dien vertreeder
518. reg. 10.	die gy lees: dien gy
538. reg. 10	Dat gy op 't spoedigst van dit voorval


lees:


Dat u met allen spoed dit voorval

NB. Drukfeilen van minder belang gelieve de kundige Leezer zelf te verbeteren.


{==551==} {>>pagina-aanduiding<<}


{==552==} {>>pagina-aanduiding<<}





* Zie Hooft, bladzyde 234, 239 en 252.

† Zie den zelfden, bl. 315 en 350.

* Zie Hooft, Nederlandsche Historie, bladzyde 180 en 236.

† Zie den zelfden, bladzyde 1004.

§ Zie den zelfden, bladzyde 778.


