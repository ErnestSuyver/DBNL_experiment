
 
  
   
    Historie van Mejuffrouw Susanna Bronkhorst. Deel 5
    Adriaan Loosjes Pzn.
   
   
    GEBRUIKT EXEMPLAAR
    exemplaar universiteitsbibliotheek Leiden, signatuur: 1182 E 16
    
    ALGEMENE OPMERKINGEN
    Dit bestand biedt, behoudens een aantal hierna te noemen ingrepen, een
     diplomatische weergave van Historie van Mejuffrouw Susanna Bronkhorst. Deel 5 van Adriaan Loosjes Pzn. uit 1807.
    
    REDACTIONELE INGREPEN
      Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II en IV) zijn niet opgenomen in de lopende tekst.
    
    [pagina I]
    HISTORIE van SUSANNA BRONKHORST.
    
    [pagina III]
    HISTORIE van MEJUFFROUW SUSANNA BRONKHORST door A. LOOSJES, Pz.
    met platen.
    VIJFDE DEEL.
    
    Te HAARLEM,
    Bij A. LOOSJES, Pz.
    MDCCCVII.
      
   
   
    
     2009 dbnl
     
    
    loos005hist05_01
   
   ebook
    unicode
    scans
   
   
    Adriaan Loosjes Pzn., Historie van Mejuffrouw Susanna Bronkhorst. Deel 5. A. Loosjes Pz., Haarlem 1807
    
   
  
  
   DBNL-TEI 1
  
         
           
               Historie van Mejuffrouw Susanna Bronkhorst. Deel 5
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Historie van Mejuffrouw Susanna Bronkhorst. Deel 5
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       


   
    2009-10-05
    
     CB
    
    colofon toegevoegd
   
  
 
 
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Adriaan Loosjes Pzn., Historie van Mejuffrouw Susanna Bronkhorst. Deel 5. A. Loosjes Pz., Haarlem 1807
 
Zie: https://www.dbnl.org/tekst/loos005hist05_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

  
   
   
  
  


{==1==} {>>pagina-aanduiding<<}

Historie van Susanna Bronkhorst.

Honderd twee en tachtigste brief.

De Heer Louis Kraaijestein aan den Heer Pieter de Graaf.


Parijs, 22 Mei.

Ik zou van klinkklare vreugde in mijn vertrek kunnen rondbuitelen. - Twee vliegen in één klap, zegt het vaderlandsche spreekwoord - maar ik mag het wel veranderen, twee vliniders, twee fraaije vlinders in één klap... Slaat zoo niet met uwe kostelijke wiekjes; gij zult 'er het fraaije poeder afslaan. Het doosje, waarin gij opgesloten zijt, is groot - is ruim - en met heerlijke glazen voorzien. - Hadt gij op uwe vaderlandsche boterbloempjes blijven azen, niet zoo ligt zou ik u gekregen hebben ... maar gij moest naar Frankrijk, en wel naar

{==2==} {>>pagina-aanduiding<<}

Parijs vliegen, om daar rondom uitheemsche bloemen te dartelen.... En nu ... - Onverbloemd, Piet! Ik heb Santje in den knip - en tevens hare niet geheel onbevallige vriendin, de dochter van Juffrouw Beukelman. Gij zult wel nieuwsgierig zijn, hoe dat is toegegaan. Gij zult het hooren - Arrige aures, Pamphile! zeî mijn oude Rector - en trok mij dan aan mijn oor, als of hij asine wilde zeggen. -
Ik had twee dagen, eer dat de Dametjes te Parijs kwamen, hier reeds, zoo als een zeer fatsoenlijk man past, op de Quai de Voltaire een gedeelte van een groot Hotel gehuurd - op den naam van den Heer Lespinas. - Den Heer Lespinas vertoonde ik niet, maar een knaap, dien ik te Brussel gehuurd had, om die rol te spelen. Ik was onder den naam van zijne zieke Hollandsche vrouw digt in een' mantel gehuld, toen alles in orde was, gearriveerd ... en ongenaakbaar voor ieder. De Heer Lespinas maakte kennis bij Madame Visquerot, de Dame, waaraan ik ontdekt had dat Santje met hare reisgezellin geadresseerd was, en hoorde van die praatzieke Dame, zooras hij van zijne lieve Hollandsche vrouw, die NB. het heimwee naar Holland had, wel ras, dat 'er twee Hollandsche Dames in Parijs bij haar zouden komen. Nu moest de Heer Lespinas haar bidden, dat zij haar de aankomst van die jonge Juffrouwen zou laten weten; zij zou zijn kwijnende echtgenoot daar door opbeuren, want

{==3==} {>>pagina-aanduiding<<}

alles, alles wat Hollandsch was, en maar naar Hollandsch geleek, was alleen in staat, om hare zwaarmoedigheid voor eenige oogenblikken te verdrijven. Madame Visquerot gaf haar woord - en voor eene fransche vrouw, quid mirum! zij hield haar woord. Mijn Heer Lespinas ontving het berigt van hare komst, en zijne uitnoodiging geschiedde tegen heden middag - Beide - de Juffertjes gaven hun woord.
Piet! span nu de zenuwen van uw hersens zamen, en verbeeld u, hoe ik te moede was ... maar ik zal u wat helpen.... Ik was gekleed, als eene Dame, die eene kwijnende ziekte had, geheel in het wit.... Dank zij de lieve natuur, dat zij mij een fijner gelaat gegeven heeft dan u, en dat ik, wel geschoren, ten minste bij den eersten opslag, en in geen helder licht gezeten, voor eene Dame kan doorgaan. Waarlijk, toen ik mij, in mijn vrouwelijk gewaad, zoo geheel van top tot teen in den spiegel bekeek, vergeleek ik mij bij Achilles, toen hij bij zijn' Oom Lycomedes, op 't eiland Scyros, daar onder de jonge Hofdametjes door zijn Mama Thetis verborgen was.... 'Er was, schoon Deïdama, zoo als naderhand bij de stukken bleek, toen zij moeder van Neoptolemus of Pyrrhus werd, wel beter geweten had, 'er was toch een Ulysses noodig, om het groot geheim van zijne sekse te ontdekken.... Waarlijk, mij zoo bekijkende, kon ik mij toch wel verbeelden, dat 'er in Parijs ook Deïdamaatjes

{==4==} {>>pagina-aanduiding<<}

zouden te vinden zijn, die, schranderer dan de Fransche Ajaxen op dat stuk, mij voor eenen Achilles zouden gekend hebben. 't Was zoo tusschen vier en vijf ure, dat ik arme Madame Lespinas de lieve Hollandsche Landgenootjes verwachtte. - Stel u zoo uwen vriend voor, zindelijk in een wit Mousselinen nachtgewaad, zeer modieus, dat moogt gij vrij gelooven, uit het Magazin de Modes van Madam Visquerot door haar' getrouwen Echtgenoot gekocht - in eene gebogen gestalte, in een' ziekestoel, leunende met de hand op de tafel.... Daar werden de Dames door mijn Valet de Chambre aangediend; mijn Heer Lespinas vliegt naar de deur en ontvangt de Hollandoises met veel zwier en komplimenten.... Daar, daar zag ik de heerlijk schoone Susanna Bronkhorst, of liever, ik zag de Schoonheid zelve, toen de natuur haar uiterste proefstuk van scheppend vermogen aan het menschenbeeld besteedde, opgesierd met al den zwier der nieuwste en bevalligste mode binnentreden, vergezeld van hare niet onbevallige reisgenoot.... Zij maakte een kompliment aan den Heer Lespinas. - Ik deed als het ware, eene poging, om op te staan, maar die mislukte mij ... daar toe was Mevrouw Lespinas te zwak.... Zij zeeg weder op haar' stoel neder: en met eene flaauwe nagemaakte vrouwenstem zeide ik ... Zet u, zet u, lieve Dames! zet u neder, zonder komplimenten, zoo

{==5==} {>>pagina-aanduiding<<}

als wij in Holland, in ons eenvoudig Holland, gewoon zijn.... (De Dames gingen zitten, en ik ging voort na even gehoest te hebben) Ik ben droevig verkouden.... Zoo lang ik in Frankrijk geweest ben, heb ik eene zekere heeschheid gehad.... O ik kan mij, ik kan mij geheel niet aan dit land, aan dit klimaat gewennen.... Susanna Bronkhorst vatte nu het woord, en zeide: ‘Ik zag, Mevrouw! hoe weinig ik van deze stad nog bezocht heb, reeds eenige fraaije gedeelten - en, schoon ik mijn vaderland liefheb; moet ik toch bekennen, dat mij het klimaat hier niet minder bevalt. Wij Hollanders zijn aan het onze gewoon, maar anders, onbevooroordeeld gesproken, de natuurlijk lage ligging van ons land, althans van Holland, maakt zeker, dat wij met vele ziekten te strijden hebben, waaraan hooger gelegen landen niet zijn blootgesteld. - Ons landje ...’ O spreek toch, viel ik haar in, met geene verkleining van ons dierbaar vaderland (hier zuchtte ik diep) Lieve Dames! Ik wenschte, dat ik in dat Landje was.... O hoe ongelukkig is het voor mij, dat ik 'er niet losser van ben.... Geloof mij, Dames! alleen het denkbeeld, dat ik in u mijne Landgenooten zie, verrukt mij, beurt mij op. (Ik gaf hiep een' wenk aan den zoogenaamdeh Heer Lespinas dat hij vertrekken zou.... Hij deed zoo, en sloot de kamerdeur op het nachtstot.) Ik

{==6==} {>>pagina-aanduiding<<}

was ondertusschen Susanna meêr en meer genaderd, en, behalve dat ik het onnoodigrekende, konde ik mij niet langer vermommen, want mijn hart sloeg hoorbaar en de top van ieder vinger was een pols. In een oogenblik stond ik op, wierp het losse nachtgewaad en mijne muts af, en, terwijl Susanna eerst verwonderde oogen sloeg op hare vriendin over het bijzonder toeval, dat zij waande, dat Mevrouw Lespinas overkwam, vloog haar Kraaijestein, dien zij toen oogenblikkelijk in mij herkende, om den hals - zij gaf een' gil, toen zij mij herkende - maar niet in zwijm vallende, riep zij, toen ik haar aan mijn hart klemde - en met eene zegepralende vrijmoedigheid kuste - ‘Groote God! wat zal mij gebeuren! - Vlugt, vlugt, Krisje! 't is de Heer Kraaijestein - Groote God! wat zal mij gebeuren!’
Toen liet ik haar, zeker tot haar groote verwondering, eensklaps los, en zeide - Niets kwaads, niets kwaads, mijne bekoorlijke Vlugteling! niets kwaads, Juffr. Bronkhorst. - Gij hebt mij genoodzaakt tot dezen stap, gij hebt mij eenige vrijheid tot denzelven gegeven door uwe eigen vermommingen. - Ik zag ondertusschen, dat Juffrouw Beukelman, stom van verwondering, angstig naar de deur zocht, en wendde mij tot haar ... Vrees niet, lieve Dame! doe geene poging, om de deur te openen, want ik heb voor alles zorg gedragen -

{==7==} {>>pagina-aanduiding<<}

gij zijt in mijne handen - geheel in mijne handen - maar gij zijt in goede handen ... maak u niet ongerust ... noch u, noch juffr. Bronkhorst zal eenig kwaad wedervaren. Steun op mijne edelmoedigheid. Susanna Bronkhorst had zich middelerwijl op een canapé geworpen - en scheen mij in een' staat, die nabij aan wanhoop grensde.... Zij bedekte haar gelaat met hare hand. Ik trad met schijnbare bedaardheid naar haar toe, en zeide - Juffr. Bronkhorst! ... Ontstel u niet te veel.... Geloof mij, schoon ik mijne toevlugt tot deze list heb moeten nemen, ik heb niets dan alles goeds met u voor.... Denkt gij, dat ik, die u bemin, die u aanbid, zou kunnen dulden, dat gij langer in den vernederden staat van eene afhankelijke dienaresse van Juffrouw Beukelman leeft - neen! daartoe ... daartoe zijt gij niet geboren. ‘Ik weet,’ zeide zij daarop, op eenen zeer nadrukkelijken toon, ‘ik weet naauwelijks, of ik mijne zinnen gelooven mag.... Alles schemert voor mijne oogen ... en mijn verstand is bijna verbijsterd, ik denk toch niet, dat uw oogmerk zijn zal, ons hier gevangen te houden, mijn Heer Kraaijestein!’
Ik: Dit Hotel, dat het mijne is, heeft immers het voorkomen niet van eene gevangenis?...
S. Bronkhorst: 't Zou voor mij erger kunnen zijn, dan de akeligste gevangenis.

{==8==} {>>pagina-aanduiding<<}

Ik: Nog eens, niets kwaads zal u van mij bejegenen.... Verlaat u op mijne edelmoedigheid.
S. Bronkhorst: Geef mij daar voor ééne reden, en ik zal u voor de eerste maal van mijn leven gelooven.
Ik: Geene scherpheid, lieve Juffr. Bronkhorst! geene scherpheid! - gij wenscht eene reden - zoo ik immers eenig kwaads in den zin had, zou ik van dit tooneel niet eene van uwe sekse deelgenoote en ooggetuige gemaakt hebben. Van de jonge Juffrouw Beukelman heb ik mij alleen verzekerd, opdat zij altijd getuige zou kunnen zijn mijn gedrag ten uwen opzigte. (Dit argument verstomde haar en ik ging met dezelfde vrijmoedigheid voort, als een zegepralend veldheer, die door de grove artillerij de verwoesting in de gelederen van zijn vijand aangerigt heeft. - Ik deed nu mijn kavalerij aanrukken, zeggende:) Welke verzekeringen begeert gij meêr - welke verzekeringen.... Ik wil alles, alles u beloven ... en ik zweer u bij God, ik zal alles heilig nakomen. Alles, alles nu ik het geluk heb u eenmaal in mijne magt te zien, maar ik zal mij dat geluk niet weder laten ontglippen, en niets, niets zal mij weder kunnen afrukken van u, van welke mijn geluk op aarde - en (dit zeî ik zeer devoot) misschien meêr afhangt.... Maar - komt, lieve Dames! - Gij waart te gast genoodigd bij Mevrouw Lespinas - 't Is

{==9==} {>>pagina-aanduiding<<}

hoog tijd, dat wij dineren, in de kamer hierbij heb ik een klein diné doen gereedmaken, want heden avond gaan wij naar het Theatre François.
Hier schelde ik - en meteen opende zich de porte brisé, waar drie Bedienden, op het prachtigst gekleed, gereed stonden. - Ik greep de weigerachtige hand van mijne Koningin - en leidde haar naar eene der zitplaatsen en vervolgens bewees ik dezelfde pligtpleging aan Mejuffr. Beukelman, die niet zoo weigerachtig viel, en over de pracht, die zij zag, verrukt was. - Ik zeide, toen wij ons aan tafel gezet hadden - Wij kunnen veilig spreken, Dames! mits Hollandsch, want geen van deze knapen verstaan 'er dan een enkel woord van. Suse deed zich een glas met water geven - en verklaarde, dat zij van de geheele aanrigting niets gebruiken zou. - Ik bad haar, mij voor mijne bedienden niet ten toon te stellen - zeggende, dat ik wel begreep, dat het geen gebeurd was eenen verbazenden indruk op haar moest gemaakt hebben, maar dat zij zich waarlijk te veel ontrustte. - ‘Gij moet,’ zeide zij toen, ‘geen het minst gevoel van achting voor mij hebben, zoo gij u verbeelden kunt, dat ik in dezen toestand gerust zou kunnen zijn. Ik was te verpletterd door uwe baldadige stoutheid, aan mij en deze Juffrouw gepleegd, om u mijne verontwaardiging uit te drukken. Zeg mij, mijn Heer! kan ik over mijn persoon beschikken?’

{==10==} {>>pagina-aanduiding<<}

Ik: Geheel, Mejuffrouw! - gij zijt geheel vrij, gij kunt over dit huis, over deze bedienden gebieden, als over uwe eigen...
S. Bronkhorst: Dat is mijne vraag niet, mijn Heer! kan ik dit huis verlaten als ik 't verkies?
Ik: Ja! mits dat ik u vergezelle. Nu mij het goed geluk u, na zooveel lijden en verdriet, als in mijne armen heeft terug gevoerd, zal ik u niet weder laten glippen, voordat ik mij verzekerd heb van uwe herwonnen achting - en dat ik mijne hartelijke, mijne vurige liefde met uwe wederliefde bekroond zie.... (Zij wilde mij in de reden vallen, maar ik liet met groote snelheid volgen) die achting, Mejuffrouw! hoop ik te verdienen door u te overtuigen van een zoo kiesch als edelmoedig gedrag - door u te toonen, dat ik, schoon ik thans het geluk heb, u volkomen in mijne magt te zien, van die magt geen ander gebruik wil maken, dan u op de sprekendste wijze te overtuigen, dat ik geenszins die onverlaat ben, als de laster mij heeft afgeschilderd.... Ja ik hoop, ik durf van uwe edelmoedigheid hopen, dat gij daarvan overtuigd, dezen mijnen stap spoedig zult vergeven ... o laat ik 'er mogen bijvoegen, ik durf de stoute hoop koesteren, dat de uitgedoofde vonk der teederheid welke ik mij steeds gevleid heb, dat, ondanks al het onaangename, dat 'er tusschen ons plaats gehad heeft, in uw hart voor mij bestond, op nieuw zal ontglimmen, wanneer gij

{==11==} {>>pagina-aanduiding<<}

ontdekt, dat gij, gij alleen in staat zijt, om mij aan mij zelven, en aan de Burgerlijke Maatschappij terug te geven ... terug te geven als een waardig lid derzelve.
S. Bronkhorst: Ik zal op alles, wat gij, mijn Heer! de vrijheid gebruikt, zoo vlot weg, in eenen vloed van woorden, voor te dragen geen woord aanmerken, maar ik wenschte te weten, waarin mijne vrijheid toch bestaan zal, daar ik zoo ongelukkig ben, van mij onder uw opzigt te bevinden....
Ik: Waarin? lieve Juffrouw! Gij kunt, zoo als ik reeds zeide, over alles, wat in dit huis is, beschikken; gij kunt koopen wat gij verkiest; gij kunt van alle de uitspanningen, alle de vermaken, welke deze Hoofdstad, in zulk een' overvloed oplevert, gebruik maken, of geen gebruik maken, al naar uwe verkiezing; gij kunt in alles, ten allen tijde, uwe vriendin doen deelen. - Zelfs heb ik, uwe kieschheid kennende, gezorgd, dat in dit Hotel voor u, en uwe vriendin een uitnemend slaapvertrek is gereed gemaakt, waarin gij door vrouwelijke bedienden, geheel ter uwer keuze, zult worden opgepast, daar ik zorgen zal, dat dat vertrek als een heiligdom nooit door iemand dan door u en uwe vrouwelijke bedienden genaderd worde. Ik heb daarbij een klein kabinetje met eene uitgezochte Bibliotheek, daar kunt gij zooveel tijd, als gij goedvindt, aan uwe geliefde letteroefeningen, of vrouwelijke hand-
{==12==} {>>pagina-aanduiding<<}
werken toewijden; daar kunt gij met uwe bekenden en vrienden in het vaderland, naar uwe verkiezing, briefwisseling houden - en verveelt u dit Hotel dan zal ik oogenblikkelijk een ander huren - verveelt u deze hoofdstad, dan vertrekken wij naar Zwitserland - naar Duitschland - naar Italie - of naar Holland terug, zoo als gij verkiest. -
Nu zweeg zij eene geheele poos stil, en scheen diep in gedachten verzonken. Zij gebruikte niets dan eenig brood, en nog een glas water. Juffr. Beukelman van haren eersten schrik bekomen, dineerde vrij smakelijk, maar vroeg mij, terwijl Santje zat te peinzen, of het dan mijn oogmerk niet was, om haar en Juffr. Bronkhorst dien avond weder terug te doen brengen naar Madame Visquerot. Ik gaf het goer de kind te verstaan, dat zij mijn oogmerk wel begrepen had; maar dat zij zich niet behoefde ongerust te maken, want dat ik reeds een biljet aan Madame Visquerot gezonden had; dat ik alleen Juffr. Bronkhorst, door mijne vijanden tegen mij vooringenomen, op het ernstigste wilde overtuigen van mijne goede, ja ik durfde zeggen, edele oogmerken; - dat ik van haar hoopte, dat zij alles zou aanwenden wat in haar vermogen was, om aan Juffr. Bronkhorst het leven hier aangenaam te maken. Zij bragt hier op in, dat zij hoopte, spoedig, ten minste binnen drie weken, naar Utrecht terug te keeran, want dat deze reis aangelegd was alleen

{==13==} {>>pagina-aanduiding<<}

met het oogmerk, voor haar moeders affaire.... Ik stelde haar daarop gerust, dat ik hare moeder meêr dan schadeloos stellen zou, en zij verzekerd kon zijn van de treffendste bewijzen mijner edelmoedigheid, bovenal indien ik zoo gelukkig was, dat ik eindelijk Juffr. Bronkhorst van mijn hartelijke liefde en wezenlijke hoogachting overtuigde. - Nu liep de maaltijd af, en ik liet alle de overige apartementen van het gedeelte van het Hotel door mij bewoond aan de Dames te zien. - Susanna ging eenige oogenblikken met hare vriendin op zijde, en na eenige woorden gesproken te hebben, greep Suse met eene haar ongewone geestdrift, de hand van Krisje, en ik verstond niets van het geen zij spraken, dan alleen dat Krisje zeide: ‘dat beloof ik u heilig.’ Ik ging nu naar de Dames toe, en zeide haar, dat de koets reeds meer dan een uur gewacht had, die ons naar het Theatre Francois zou rijden, en dat ik dus verzocht de eer te hebben, van de Dames te mogen vergezellen. ‘Ik ben geheel in geen gesteldheid, om naar de Komedie te gaan,’ zeide Suse. - Men speelt, gaf ik haar te kennen, een der beste blijspelen van Voltaire - zijn l'Enfant Prodigue. Ziende, dat de naam van dit stuk bij haar eenigen indruk maakte, hiel ik op nieuw aan, om naar de Komedie te gaan - en waarlijk tot mijn verwondering gaf Juffr. Constantia Stijfhoofd na nog eenige tegenstribbelingen toe. Ik denk, dat het dui-
{==14==} {>>pagina-aanduiding<<}
veltje der nieuwsgierigheid meê zal gedaan hebben, dat haar prikkelde, om toch ook een Fransch Spektakel te zien. Wij kwamen in de Komedie, terwijl men aan het tweede bedrijf was en namen plaats in een loge. Susanna was zeer stil - en sprak geen enkel woord tusschen het tweede en derde Bedrijf. Toen Euphemon fils met Jasmin opkwam, was zij geheel aandacht. Bij gelegenheid dat Euphemon, met veel teederheid, zeide van Lise:

Tout nous liait, la corformitê d'age 
Celle des gouts, les jeux, le voisinage: 
Plantés exprès, deux jeunes arbrisseaux 
Croissant ainsi pour unir leur rameaux. 
Le temps, l'amour qui hâtait sa jeunesse, 
La fit plus belle, augmenta sa tendresse: 
Tout l'univers alors m'eut envié; 
Mais jeune, aveugle, à des mechants lié, 
Qui de mon coeur corrompaient l'innocence, 
Ivre de tout dans mon extravagance, 
Je me faisais un lâche point d'honneur 
De mepriser, d'insulter son ardeur. 


Ik zuchtte bij den laatsten regel zeer diep, maar hield mij tevens, als of ik wenschte, dat Susanna mijn' zucht niet hooren moest. Zij zag mij aan, en gij zult wel gelooven, dat mijn gezigt heel zedig stond... Ik zag, althans ik verbeeldde mij, dat zij over mijne aandacht, en over de toepassing op mij zelven eenigzins vol-
{==15==} {>>pagina-aanduiding<<}
daan was - maar wat later zegt Euphemon tegen Lise zelf:

Oui, je le sais, notre coeur vengè, 
Oui, vous devez en tout me mèconnaitre: 
Je ne suis plus ce furieux, ce traitre, 
Si detesté, si craint dans ce sèjour, 
Qui fit rougir la nature et l'amour. 
Jeune, égaré, j'avois tous les caprices: 
De mes amis j'avais pris tous les vices; 
Et le plus grand, qui ne peut s' effacer, 
Et plus affreux, fut de vous offenser. 
J'ai reconnu, j'en jure par vous-même, 
Par le vertu que j'ai fui, mais qui j'aime. J'ai reconnu ma detestable erreur; 
Le vice était étranger dans mon coeur: 
Ce coeur n'a plus les taches criminelles Dont il couvrit ses clartés naturelles; 
Mon feu pour vous, ce feu saint et sacré, 
Y reste seul: il a tout epuré. 


Ik zag, dat de oogen van Santje waterig werden, toen Euphemon fils deze woorden sprak; ja ik ontdekte, dat zij geheel bewogen was, en ik bediende mij van dat oogenblijk, dat gunstig oogenblik.... Ik naderde haar met half kunstige, half natuurlijke teederheid, en fluisterde haar in: Suse! Suse! Hoor, hoor Euphemon de taal van mijn hart spreken.... ‘O,’ zuchtte zij, ‘was uw hart, mijn Heer! als de taal van Euphemon....’ Dit zeide zij met een gelaat, dat

{==16==} {>>pagina-aanduiding<<}

mij bestrafte, maar uit hare oogen blonk eene mengeling van mededoogen en bestraffing.... Genoeg, Piet! genoeg ... Suse was bewogen ... was met mij bewogen, want zij zag, dat wed ik honderd tegen één, mij in Euphemon, o ik wenschte dat ik u dat gelaat van Suse kon schilderen!... Zij had waarachtig iets van een hooger dan menschelijk wezen. - Ja waarlijk, Piet! zij is meêr dan een gewoon meisje! - Ik geloof dat haar ziel maar één bestanddeel heeft, ik geloof, dat zij geheel deugd is, wel te weten, als 'er zoo iets bestaat. Hoe juichte ik in mijnen geest de schim van Voltaire toe. - Ja, ik, zoo ik een Poeet was, ik zou in staat gestaat geweest zijn, om oogenblikkelijk eene Pindarische Ode op hem te maken. Gij kunt denken, Piet! hoe ik juichte, toen ik Santje bewogen zag. Het marmeren hartje was kneedbaar geworden. Maar, hoe, hoe zal ik het in dien lieven buigzamen toestand houden. Ik heb oogenblikkelijk dubbelde schildwachten uitgezet, om den grooten schelm, die in mijn hart zit, in bedwang te houden. Maar ik geloof waarachtig, al sprong hij 'er uit, en hij zag de goddelijke heerlijkheid van Santjes oogen; dat hij als een poltron, althans het eerste oogenblik, zou terugspringen. Gij begrijpt, zoo gij iets kunt begrijpen, dat ik nu met de grootste devotie Susanna behandelde. Na het eindigen van het stuk verstoutte ik mij echter,

{==17==} {>>pagina-aanduiding<<}

om te gaan praten. Ik prees zoowel de uitvoering der Acteurs, als den inhoud van het stuk zelve. Ik kan niet zeggen, dat zij mij met veel antwoord vereerde, maar ik ging toch voort, wel meest met tegen haar, maar ook tusschen beide wat met Juffrouw Beukelman te spreken. Wat zou ik al veel praten.... Ik hemelde Voltaire als Tooneeldichter hoog op - en dat kon immers geen kwaad. Hebt gij wel een kat stilletjes in zijn hoekje zien zitten, juist als of zij zich met niets bemoeide, ja als of zij half in slaap was, maar op het kleinste geridsel van een muisje oogenblikkelijk met eenen sprong het arme dier op het lijf valt. Zie daar dan het beeld van uw' vriend Kraaijestein, niet in de poes maar in het muisje. Ik bleef al zoo voort praten over Voltaire - en verhief hem bovenal over de inventie in dit stuk ... zijne kracht van vinding.... ‘Inventie,’ zeide Suse, ‘Vinding, mijn Heer! Voltaire heeft hier geene eer van inventie. - Ik ontken niet, dat hij een vernuftig man geweest is ... maar het gronddenkbeeld van dit stuk heeft hij immers van de verhevene, eenvoudig verhevene schilderij van den Verloren Zoon ontleend. En schoon de losbandige twijfelaar geen vriend van den Goddelijken Uitvinder van dat verdicht verhaal was, hij schijnt zich echter hier wel te hebben willen vernederen, om dien anders zoo verachten Zede-
{==18==} {>>pagina-aanduiding<<}
Leeraar naar te volgen....’ Gelukkig ging het gordijn weder op, en men voerde Fanfan en Colas uitmuntend op, doch ik voelde mij zoo sterk aangegrepen, dat ik een' goeden tijd noodig had, om mij te herstellen. - Die oude goede Voltaire, mijn Sint, zoo als ik hem onder ons genoemd heb, die door een bon mot geheele plannen van theologanten doet instorten, met zulk eene vromigheid, neen, met zulk eene scherpheid, neen, met zulk eene fierheid aangegrepen. - Bij het zien van Fanfan en Colas grimlagchte zij tusschen beide - en zeî tegen Krisje: ‘Op het tooneel juicht men zulke gevoelens toe, maar wat baat het, in de zamenleving schaamt men zich die in praktijk te brengen.’ - Om niet laugwijlig te zijn, wij reden, toen Fanfan en Colas uit was, naar mijn Hotel. Ik had gedacht met de Dames te souperen, maar de fiere Susanna bedankte mij, en nam tevens eene proef van hare magt - zij verzocht met hare vriendin op de kamer, die ik haar had aangewezen, te souperen. - Zij moesten vroeg te bed, want daar het de volgende dag heiligedag was, zou zij met haar vriendin naar de Mis gaan. Hoe, zeide ik, eenigzins verwonderd, naar de Mis, gij zijt immers niet Roomsch, Mejuffrouw Bronkhorst. En wat was haar antwoord: ‘O neen! mijn Heer! maar ik dacht niet, dat dit bij u eenig verschil maakte. Ik ben een protestant, en zoo ik ge-
{==19==} {>>pagina-aanduiding<<}
loof op goede gronden, maar ik verkies met mijne vriendin morgen in de Mis te gaan, en het zal God wel om 't even zijn, waar mijn ligchaam zich bevindt, als mijne ziel zich tot Hem verheft met eenige Hem waardige gedachten.’ Ondertusschen, zeide ik nog: De plegtigheden der Roomsche Kerk.... ‘Plegtigheden,’ hernam zij henengaande, Plegtigheden zijn maar uiterlijke eerbewijzen, die alleen waarde ontleenen van het hart, waarmede zij geoefend worden. Kom Krisje! laat ons gaan...’ en na een kleine nijging vertrok zij naar het vertrek, dat ik haar en hare vriendin, voor dat wij naar de Komedie reden, had laten zien. -
'Er is iets bijzonders in het gedrag van Suse! - Zij gedraagt zich veel stoutmoediger, dan ik verwacht had. - 'Er is eene fierheid in hare houding, in hare manier van spreken, die mij waarlijk uittart, om alles, alles tegen haar te ondernemen.... Ik weet niet, wat denkbeeld ik van haar vormen moet, maar ik vrees, dat ik niet langs eenen zachten weg haar zal kunnen te onderbrengen.... Maar zij is nu in mijne magt ... en ik zal zorgen, dat zij mij nu niet weder door de vingers druipt. Gij begrijpt, Piet! dat ik morgen met haar naar de Mis ga, want de schaduw is geen trouwer gezellin van het ligchaam, dan Kraaijestein van Susanna zijn zal. - Ik heb, dit verstaat gij, den sleutel van de slaapkamer van Susanna en

{==20==} {>>pagina-aanduiding<<}

hare vriendin - en schoon zij dezelve van binnen met knippen verzekeren kan; ook die knippen zijn in mijne magt ... maar slaap gerust, mijne schoone! slaap dezen nacht gerust, uw uur heeft nog niet geslagen ... maar het zal slaan ... en was het niet, dat ik liever een' appel, die toch in mijne magt is, zachtjes en van zelve in mijne hand laat vallen, dan dat ik dien met geweld afscheur, dan zou het reeds geslagen hebben. Madame Visquerot heb ik reeds doen berigten, dat de jonge Dames bij den Heer Lespinas en zijne beminste eenige dagen zullen logeren, en zij heeft de noodige kleêren laten volgen, die aan dezelve behooren, en die zullen zij nu in haar vertrek gevonden hebben. - Maar het wordt tijd, dat ik mij voor eenige oogenblikken ter rust begeef; om morgen bij tijds mijne schoonen naar de Mis te kunnen vergezellen. - Nu zoodra ik eenige stappen nader ben, schrijf ik u weder. - Ik zou zoo gaarne het uiterste geweld vermijden - en hoe langwijlig zal de weg zijn, om haar vertrouwen te winnen.... Evenwel ik vlei mij, dat zij mij niet haat - en zij moet mij haten of beminnen - vloeken of zegenen - verachten of aanbidden. - Wie weet wat de dag van morgen baren zal. - Adieu!
T.T.
L.K.




{==21==} {>>pagina-aanduiding<<}

Honderd drie en tachtigste brief.

Mejuffr. Susanna Bronkhorst aan Mejuffr. Charlotte Elzevier.


Parijs, 23. Mei.

Waarde Vriendin!

Weinig dacht ik bij het sluiten van mijnen brief aan Madam Gibbon, dien zij zeker aan u zal medegedeeld hebben, dat ik reeds heden weder de pen opvatten zou, doch mijn toestand is, zoodanig veranderd, dat ik 'er het hoogste belang in stel, dat gij weet, wat mij wedervaren is. Ik ben bedrogen, deerlijk hedrogen, en door wien anders, dan door Kraaijestein. De geheele visite bij den zoogenaamden Heer Lespinas was niet anders dan een mij gespannen valstrik. - De Heer Lespinas. en zijne zieke Hollandsche Echtgenoot, waren schepsels van zijne uitvinding. Verbeeld u, Lotje! dat ik met Krisje naar het Hotel van dien zoogenaamden Heer Lespinas gereden en door een zeer fatsoenlijk gekleed man bij zijne zieke, in een fauteuil gezeten vrouw, ingeleid, die vrouw, na dat ik eenigen tijd bij haar gezeten had, zag opstaan - en door het afwerpen van eene losse kleeding niemand anders voor mi] zag dan

{==22==} {>>pagina-aanduiding<<}

den man, die ik het meest van alle mannen vreeze, die mij met groote vrijmoedigheid omhelsde, en mij te kennen gaf, dat ik nu eindelijk in zijne magt was. Ik kan u onmogelijk beschrijven, hoe ontsteld ik was. Ik weet alleen, dat ik alle pogingen aanwendde, om mijne tegenwoordigheid van geest niet geheel te verliezen - en tot mijne verwondering bezweek ik niet. Hij had, zeker door zijnen medepligtige, de deur laten sluiten, daar mijne vriendin op mijne uitroeping van vlugt! vlugt! vergeefs de deur zocht uit te komen. Toen hij zich naar Krisje wendde, en mij los liet, wierp, ik mij, genoegzaam wanhopig, op een kanapé. Ik stelde ondertusschen alle pogingen in het werk, om mijnen felgeschokten geest tot bedaardheid te brengen. Ik voelde mijn' boezem vervuld met de grootste verontwaardiging tegen den man, in wiens handen ik gevallen was; maar had tevens het geluk van te beseffen, dat mij, in dit oogenblik, geen tegenstand baten kon. - Ik zat eene geruime poos geheel in gepeins verzonken, om te overleggen, welk een' weg ik, in dezen noodlottigen toestand, zou inslaan. Ik hoorde Kraaijestein wel zwetsen van mijne veiligheid, van zijne edelmoedigheid; op dat alles antwoordde ik geen woord. - Ik kwam tot het besluit, om, zooveel mogelijk, mijne gramschap in te binden, maar tevens mijne waardigheid tegen hem te handhaven ... om zonder hem te

{==23==} {>>pagina-aanduiding<<}

tergen, mij zoo moedig te gedragen, als mij mijne benarde omstandigheden zouden toelaten. - In het kort, ik greep moed. - Zoo brengt de noodzakelijkheid somtijds een nuttig besluit voort. - Ik gaf Kraaijestein zeer vrijmoedig te kennen, dat ik mij als zijne gevangene beschouwde - en eischte van hem, toen hij zich op zijne edelmoedigheid beriep, om mij op hem te verlaten, dat hij mij daarvan slechts één bewijs geven zou - en toen nam hij de vrijheid, om mij op Juffr. Beukelman te wijzen, welke hij zeide alleen een deelgenoote van mijn lot gemaakt te hebben om getuige te zijn van zijne edelmoedige behandeling en gedrag ten mijnen opzigte. Ik zweeg en hield mij of dit bewijs afdoende was, schoon ik, zijne listen kennende, daardoor in het minst niet gerust gesteld werd. - Hij noodigde ons daarop ter maaltijd, en bragt ons in een zeer prachtig vertrek ... maar, behalve dat ik te zeer ontsteld was door al het gebeurde, om iets te gebruiken van het wel kostbaar maar niet omslagtig diné, kon ik niet besluiten, om mij meer dan volstrekt noodzakelijk naar den wil van Kraaijestein te schikken, en hem te doen gevoelen, zooveel ik maar eenigzins durfde, hoezeer ik mij door hem beleedigd aanmerkte. Ik gebruikte, zoo als eene gevangene betaamt, alleen water en brood. - Toen de maaltijd afgeloopen was, liet hij mij het slaapvertrek en mijn schrijfkabinet, voorzien van ecne aardige

{==24==} {>>pagina-aanduiding<<}

boekerij, benevens drie vrouwelijke dienstboden, die hij ter mijner beschikking gaf, met alle bescheidenheid, ik moet zeggen, schijnbare onderdanigheid, zien. - Hij gaf van alles de sleutels, die ik, wel begrijpende, hoe weinig die overgiste beteekende, daar hij zeker van alle dubbele heeft, zonder hapering aannam, alleen om hem in zeker vermoeden te brengen, dat ik hem niet wantrouwde. Ondertusschen nam ik Juffr. Beukelman aan eene zijde - en deed haar mij op het plegtigst beloven, dat zij mij, wat 'er mogt gebeuren, niet verlaten, maar overal vergezellen zou, en alle middelen aanwenden, die zouden kunnen strekken, om dit gevaarlijk huis te ontkomen, waartoe ik hoop, dat de goede Voorzienigheid toch wel de eene of andere gelegenheid geven zal. - Wanneer ik een persoon van mijne sekse, die ik voor een eerlijk meisje ken, bij mij heb, zal ik misschien hier wel eenige dagen, in grooter veiligheid kunnen doorbrengen, dan voorheen te Loosduinen, toen ik mij zoo veilig achtte. En hoeveel, kan 'er somtijds in weinige dagen gebeuren. Ik zou, door mij hevig tegen hem te gedragen, mij alle wegen ter ontkoming afsnijden, want, schoon hij mij met zijn bijzijn lastig valt, ik ben hier niet volstrekt opgesloten, en ik laat mij daarom vinden tot zaken, waarover gij u misschien verwonderen zult. Schoon met vrij wat tegenkanting ben ik gisteren met hem en Juffr. Beukelman naar het Theatre

{==25==} {>>pagina-aanduiding<<}

François geweest, waar l'Enfant Prodigue vertoond werd. Gij begrijpt, dat het mij veel, zeer veel kostte, om mij daar toe te laten vinden, maar, mijn gevormd ontwerp volgende, vergezelde ik met mijne Vriendin den Heer Kraaijestein naar de Komedie. 'Er werd voortreffelijk gespeeld, en 'er waren oogenblikken, waarin ik, door het uitmuntend spelen van den jongen Euphemon (Gij kent het stuk) mij en mijnen toestand vergat. In gaf tusschen beide acht op Kraaijestein, om te ontdekken, of 'er misschien nog eene enkele zaadkorrel van eerlijke beginsels in zijn hart verborgen was - en (zoo ik mij niet bedrogen heb) ik zag hem daar aangedaan, waar ik hoop gekoesterd had. Gij begrijpt, Lotje! dat ik nu belang moet stellen in de beginsels waaruit de man handelt, in wiens magt mij een noodlottige zamenloop van omstandigheden geworpen heeft. - Het ontglipte echter den doorslepen man ook niet, dat ik geroerd, zeer geroerd was door het spel. - Hij verzuimde ook niet, om dat oogenblik waar te nemen, en mij te verzekeren hoe zijne gevoelens instemden met die van Euphemon. Gij zult echter wel gelooven, Lotje! dat ik aan alle die betuigingen niets hechtte, maar hem met zooveel vrijmoedigheid, als mijne tegenwoordige omstandigheid toeliet, bestrafte. Hij veinsde (want het kan immers niet anders dan veinzerij bij hem zijn?) Hij veinsde die zeer

{==26==} {>>pagina-aanduiding<<}

gelaten aan te hooren. O hoe gelukkig is het, dat ik zooveel van hem wete, anders, anders, Lotje! zou ik in de verzoeking komen, om te gelooven, dat hij toch zoo door en door bedorven van beginselen niet was, als de wereld hem afschildert. En ach! schoon ik mij nu daarvan overtuigd houde, hoeveel goeds gaat 'er in dien man verloren, waar toe hem de natuur had aangelegd. Wat is het jammer, dat eindelijk de booswicht eene hoogte schijnt te beklimmen, van welke het terugkeeren onmogelijk is. Ik wenschte, Lotje! dat gij den Heer Kraaijestein eens slechts een paar uren bijwoonde, en dat hij zich in dat daglicht vertoonde, waarin hij zich thans ruim een etmaal heeft voorgedaan, en gij zoudt aan vele onzer sekse vergeven, dat zij, zonder kwaad vermoeden, met dien gevaarlijken man verkeerden, en weldra alle behoedzaamheid verliezende, een prooi werden van zijne ondernemingen. -
Toen wij uit de Komedie waren te huis gekomen beproefde ik, hoeverre de beschikking over mijne persoonlijke vrijheid aan mij stond, en verkoos daarom mij oogenblikkelijk met mijne vriendin naar ons vertrek te begeven. Hij zag wel eenigzins vreemd hierover op, ook vielen 'er eenige woordenwisselingen tusschen ons over mijne verklaring om met mijne vriendin heden morgen naar de Mis te gaan - maar hij verhinderde mij niet in een of ander oog-
{==27==} {>>pagina-aanduiding<<}
merk. Onder een klein soupê, dat ik met Krisje gebruikte, sprak deze veel over den Heer Kraaijestein. Zij vond hem een fraai, bekoorlijk, verstandig en zeer bescheiden Heer. Hij was een heel ander man, dan zij hem uit mijne beschrijvingen zich had voorgesteld. Zij kon zich niet verbeelden, dat men zoo verschrikkelijk bang voor hem behoefde te zijn. Ja de wijze, waarop hij ons in zijn Hotel gelokt had, was zeker te misprijzen ... maar zij kon zich niet anders zien uit zijn geheel gedrag, of hij had de eerlijkste en beste oogmerken omtrent mij. - Gij kunt denken, Lotje! dat het mij aan geene bewijzen ontbrak, om het goede kind van het tegendeel te overtuigen; schoon mij na alles bleek, dat zij mij maar half geloofde. Zij stond daarom ook zeer verwonderd, dat ik mij niet verkoos uit te kleeden of naar bed te gaan ... maar mij alleen op een kanapé nederlegde: zij rekende, dat 'er, al was de Heer Kraaijestein zoo slecht, als ik hem haar afschilderde, geen zwarigheid was, daar de deur van binnen met twee knippen was gesloten: maar ik acht, dat ik niet te behoedzaam kan wezen, en wil daarom mij liever vele onaangenaamheden getroosten, dan iets wagen. - Ik heb ook den geheelen nacht geen half uur geslapen.... O hoe spoedig sliep Krisje. - Lang duurde het, eer het overige huisgezin te bed was, en hoe ongerust maakte ik mij bij elk geluid, dat ons vertrek scheen te

{==28==} {>>pagina-aanduiding<<}

naderen.... Evenwel alles raakte eindelijk in stilte ... maar met de stilte van den nacht vermeerderden mijne bekommeringen ... zoodat ik somtijds mij de handen wrong van benaauwdheid. 't Is alleen den Alwetenden bekend, hoevele gebeden ik uit de bitterste benaauwdheid mijner ziele tot hem heb opgezonden, om verlost te worden uit de handen van mijnen vervolger. Ja Lotje! ik heb God gebebeden, vurig gebeden, dat het hem in zijne wijsheid behagen moge door een onverwacht toeval, of eene hevige ziekte, een einde te maken aan mijn ongelukkig leven. Mij ontbreekt zelf dikwijls die onderwerpelijkheid aan den wil der Voorzienigheid, die een Christen, in welke omstandigheden hij zich bevindt, nimmer mag verliezen. Dan eens bad ik, om de hervorming van zeden van den man, in wiens magt ik geworpen was - schoon ik gevoelde, dat dit bijna hetzelfde was, als of ik God om een wonderwerk ten mijnen gevalle smeekte. O welk een verwaand, welk een hoogmoedig schepsel is de mensch! Hij verbeeldt zich al ligt, wanneer hij zich in eenen akeligen toestand bevindt, dat de Voorzienigheid gereed zou moeten zijn, om oogenblikkelijk door een wonderdadige tusschenkomst ter zijner redding tusschen beide te treden. Hij begrijpt niet, ten minste zeer bezwaarlijk, dat zij toelaat, dat die treurige omstandigheden, die gewigtige beproevingen hem beje-
{==29==} {>>pagina-aanduiding<<}
genen, ten einde zijne deugd meêr en meêr gelouterd worde, en hoe zijne rampen in verband staan met het geluk van anderen. O welke gedachten rezen 'er van tijd tot tijd op in mijnen geest. Hoe onderzocht ik alle de schuilhoeken van mijn hart, of ik zelve misschien iets toegebragt had, om mij in het gevaar, waarin ik mij acht te verkeeren, in te wikkelen. Hoe bekroop mij op eens de gedachte, at ik misschien beter gedaan had met te luisteren naar de stem der vriendschap, die mij het huis uwer ouders tot eene schuilplaats aanbood; dan dat ik, misschien meer of min uit hoogmoed mij onafhankelijk van vrienden en bekenden willende maken, mij in den winkel van Mad. Beukelman begeven had. Ja ik wil voor u niets bedekken, Lotje! Waarschijnlijk zou ik van uw aanbod hebben gebruik gemaakt, ik zou alle bedenkelijkheden hebben over het hoofd gezien, zoo het noodlottig raadsel van uw briefje, in de handen van Kraaijestein gevallen, ontknoopt geweest was. Ik beken het u, misschien tot mijn eigen schande, maar dat was de hinderpaal, dat ik niet, onaangezien mijne reeds gemaakte verbindtenis met Madame Beukelman, van welke zij mij wel ontslagen zou hebben, met die volvaardigheid van uw aanbod en dat van uwer ouderen gebruik maakte, waardoor ik misschien van alle andere aanslagen van den Heer Kraaijestein, althans zeer zeker van dezen aller-
{==30==} {>>pagina-aanduiding<<}
gevaarlijksten zou bevrijd gebleven zijn. Maar het denkbeeld, dat, wanneer men zich van eene vriendin afhankelijk maakt, 'er dan geen zweem van twijfel over moet blijven, of zij wel ten volle onze vriendin is, dat denkbeeld hield mij tegen, en zou mij misschien zelfs dit oogenblik nog tegenhouden.... Neen! neen! Lotje! zoo ik dit oogenblik door mijne toevlugt tot u en uwe ouders te nemen, mij aan dit gevaarlijk huis kon onttrekken, ik zou, het hatelijke briefje zoo veel mogelijk vergetende, mij verpligt achten van dat aanbod gebruik te maken ... doch ik kon immers deze schakel der gebeurtenissen niet voorzien, en hoe zou ik dus anders hebben kunnen handelen, daar ik mijne beginsels en geen opvattingen volgde.... Maar laat ik van dit ook voor u misschien onaangenaam onderwerp afstappen - en blijven hopen, dat eenmaal het oogenblik zal geboren worden, waarop de duisternis van dit onaangenaam voorwerp weggerukt wordt - en laat ik voortgaan met u nog iets van mijne tegenwoordige omstandigheden te melden.
Na dan een' zoo treurigen nacht te hebben doorgebragt, waarin mij alleen de vroeg aanbrekende morgenstond verkwikte; want het was waarlijk of de stralen van de rijzende zon eene goddelijke vertroosting in mijn hart stortten, haalde ik de gordijnen voor de ramen op, en zag op de nu stille kaai van het anders zoo volkrijk Parijs neder. - O, dacht ik, hoevele duizenden,

{==31==} {>>pagina-aanduiding<<}

ja tien duizenden genieten in deze uitgebreide stad, nu eenen aangenamen en kommerloozen slaap, terwijl ik, door angst en vreze geslingerd, nog geen oog gesloten heb ... maar ... ook vele honderden zullen in deze sted den nacht, in bitter lijden, hebben doorgebragt ... doch misschien veel dankbaarder dan ik de eerste stralen van de morgenzon zien aanbreken. - Ik strekte mij nog eens op de kanapé uit ... en voor eenige oogenblikken overmeesterde mij de slaap ... maar echter zweefden 'er wonderlijke beelden voor mijnen geest.... Ik wandelde met mijn Papa en Mama op het Buiten, dat wij voorheen in de Diemermeer hadden... Zij sloegen mij met welgevallen gade ... maar ik stond eensklaps voor eene diepe gracht.... Mijn Moeder gaf een gil ... ik ontwaakte.... Gij kunt ligt denken, hoe nu een geheele wijl mijne gedachten zich tot die dierbare Vrouw bepaalden.... Hoe mij mijne lotgevallen, na den dood van deze waardige, voor mijnen geest zweefden. - O hoe zuchte ik: Nu, lieve Mama! nu is uw kind aan den rand dier gracht genaderd, maar gij, gij zijt 'er niet, om mij van denzelven terug te roepen.... Ik ben geheel aan mijn noodlot overgelaten. - Bij den meer en meer toenemenden dag vestigde ik mijne aandacht op de prachtige versiersels van het slaapvertrek, alles in een' prachtigen en wellustigen smaak ingerigt... Zou misschien de ondeugende man denken, dat die smaak,

{==32==} {>>pagina-aanduiding<<}

dat die wellustkweekende beelden een' voor hem gunstigen indruk op mijn hart zouden hebben - o hoe ver is hij dan van het spoor. Eene reine ziel heeft eene walg aan alles, wat naar dartelheid zweemt, - en het voorstellen van dartele afbeeldingen is, als of men iemand, die bij het vol genot van zijn verstand is, een beker met vergift aanbiedt, dat men 'er in zijn bijzijn heeft ingestort.... Ik nam voor eene korte poos mijn toevlugt naar het kabinetje, waarin ik wel eenige boeken vond, maar geene van mijnen smaak, meest fransche Romans - en een' enkelen schrijver over de Zedekunde. Eindelijk ontdekte ik in een hoek, de Leçons morales par Gellert.... Ik nam die, met zekere geestvervoering, in handen, en las ter mijner opbeuring dat gedeelte, waar die voortreffelijke man over het Geduld en Gelatenheid handelt.... Hoe kalm werd mijn geest onder het lezen van zijne menschkundige en Godvruchtige bedenkingen. Het is waar, juist het geval, waarin ik mij bevind, was 'er niet aangeroerd; maar ik hoop toch, dat ik door zijne lessen gesterkt, mijn geduld tot onverschrokkenheid, ja tot heldenmoed verhoogen zal, als God aan mijne beproevingen geen einde geeft.
Na dat mijne vriendin ontwaakte, voor zij zich had aangekleed, schelde ik om het ontbijt, dat ons boven werd gebragt, en vernomen hebbende naar de naastbij gelegen Kerk,

{==33==} {>>pagina-aanduiding<<}

waar dienst gedaan werd, gaf ik te kennen, dat ons voornemen was derwaarts te gaan. De Heer Kraaijestein liet weten, dat hij tegen dien tijd eene koets zou laten komen, en de Dames vergezellen. Op het bepaalde uur kwam dezelve, en de Heer Kraaijestein ontmoette ons, toen wij de kamer uittraden, en vernam zeer ernstig naar onzen welstand. Onder het heenrijden naar de Kerk zag hij mij eerst sterk aan, en zeide toen, dat hij meende te bespeuren, dat ik 'er eenigzins betrokken uitzag, en vroeg mij, of mij iets deerde. Ik gaf hem met weinige woorden te verstaan: Een slapelooze nacht, mijn Heer! was een natuurlijk gevolg van eenen zoo onrustigen dag. Hij maakte weder verscheide verontschuldigingen, die in fraaije woorden vervat op den zelfden toon gestemd waren als die van gisteren. In de Kerk gekomen plaatste ik mij naast Krisje; en Kraaijestein nam zijne zitplaats op eenen kleinen afstand, van waar hij ons met geene mogelijkheid uit het oog kon verliezen. Ik was verrukt door de fraaije muzijk, en het voortreffelijk gezang - en hield mijnen geest bezig met godsdienstige overdenkingen; vernieuwende mijne gebeden, om uitkomst uit den benaauwden toestand, waarin ik mij bevind. Ik wendde mijne oogen naar het Altaarstuk, waarop een der treffendste deelen der Lijdensgeschiedenis van den Zaligmaker was geschilderd; dat namelijk, waar hij in den Hof van

{==34==} {>>pagina-aanduiding<<}

Gethsemané met benaauwdheden en angsten worstelende door eenen Engel uit den Hemel vertroost wordt. Met diepen eerbied beschouwde ik alle de uitdrukkingen van gelaten- en onderwerpelijkheid door de trekken van zijnen angst heenschitterende. O hoe levendig werkte het gezigt van dit uitmuntend schilderstuk op mijnen geest. Ik zag den voortreffelijksten persoon, die ooit deze aarde betrad, blootgesteld aan het smartelijkst voorgevoel van opeengepakte ellenden, die hij wist, dat binnen weinige oogenblikken met voorbeeldelooze woede op zijn onschuldig hoofd zouden losbreken. O, dacht ik, geheel in mij zelve wegzinkende: houd op van morren, mijne bekommerde ziel! al verdient gij niet, dat een Engel der vertroosting tot u wordt afgezonden: misschien zal 'er in uw hart een zoete troost oprijzen, door de streelende gedachten, dat de weldadige God zich ontfermt over de lijdende onschuld, en dat het van Hem afhangt, om de gevaren die haar omringen, hoe groot die ook zijn, in één oogenblik te doen eindigen. Ik bad dus met den diepsten eerbied het grootste voorbeeld van onschuld na: Niet mijne, o God! maar uwe wil geschiede. - Vol van deze gedachte was ik toen de Mis eindigde, en ik vertrok, van mijne vriendin vergezeld, uit de Kerk, waar de Heer Kraaijestein ons reeds opwachtte, en wij reden naar zijn hotel terug. Hij merkte onder het terugrijden met veel schijnbare inge-
{==35==} {>>pagina-aanduiding<<}
togenheid, waarschijnlijk om het bijzijn van Krisje, aan, dat voor een' Protestant in de Roomsche Kerken de dienst en het zingen in de Latijnsche taal, die toch door weinige behalve de Geestelijkheid verstaan wordt, een vreemd voorkomen hadden, en, naar zijne gedachte, weinig tot stichting en verbetering konden bijdragen. Ik merkte aan, dat in vele ja de meeste kerkboeken de vertaling der Gezangen in de taal van het Land gevonden wordt, waardoor dus veel van zijn aanmerking kwam te vervallen, en dat het welluidende en het zielverheffende der toonen van het Gezang mij streelender en stichtelijker voorkwam, dan het wantoonig en heesch gezang, dat in zoovele Protestantsche Gemeenten plaats heeft van Dichtstukken in de taal van het Land, het welk naauwelijks door een orgel kan in toom gehouden worden; 'er bijvoegende: de Protestanten zouden in dat opzigt veel van hunne Roomsche medebroeders kunnen leeren, of liever, de Hervormers hadden beter gedaan met het goede uit den Roomschen eerdienst mede te nemen, en het overtollige alleen af te snijden. ‘Vindt gij dan,’ vroeg hij mij, ‘die beelden van de Heiligen en Schilderstukken geene overtolligheden?’ Indien de Geestelijkheid, gaf ik hem te verstaan, door gedurige herinnering maar genoeg zorge draagt, dat de Gemeente niet meer aan deze voorwerpen hecht, dan zij in waarheid zijn, weet ik niet, waarom juist die zinnelijke voorstellingen

{==36==} {>>pagina-aanduiding<<}

schadelijk zouden zijn, ja waarom zouden zij niet nuttig kunnen wezen? - Immers, mijn Heer! Keurt men niet in het burgerlijke schilderijen, waarin daden van heldenmoed en burgertrouw levendig worden voorgesteld, geschikt, om de gemoederen tot dankbaarheid, en eene edele navolging op te wekken. - Worden de standbeelden van mannen, die zich aan het vaderland door dapperheid of geleerdheid verdienstelijk gemaakt hebben niet opgerigt, om de nakomelingen de bewijzen van de erkentenis hunner tijdgenooten te geven, en om hen aan te moedigen, dat zij in gelijke gevallen zich op eene gelijke wijze te gedragen hebben. Waarom zou nu het geen in het burgerlijke door niemand als schadelijk geacht wordt, in het Godsdienstige voor zinnelijke menschen, zoo als wij toch alle zijn en blijven, zoo nadeelig geacht worden. Hij zeide daarop: ‘Ik zou alleen vreezen, dat onkundigen misschien door de aanbidding der beelden zelve wonderwerken en hulpe daar van verwachten, en dat zij dus schadelijke middelen in de handen zouden kunnen zijn der Geestelijkheid....’ Gij hebt gelijk, mijn Heer! zeide ik: maar zoo het misbruik der dingen genoeg is, om het gebruik te verbannen - dan zullen 'er veel meer inrigtingen moeten op zijde geschoven worden. -
Zoo sprekende waren wij weder te huis gekomen - toen sloeg hij ons eene wandeling in de Tuillerien voor, na dat wij eenige ver-
{==37==} {>>pagina-aanduiding<<}
verschingen zouden gebruikt hebben. Ik wist niet, hoe ik mij omtrent dit voorstel gedragen zou, maar daar ik natuurlijk afkeerig ben van de plaats, welke ik als mijne gevangenis beschouw, en ik mij nergens onveiliger acht, ja daar ik buiten dezelve mij vleije met de eene of andere gelegenheid ter ontvlugting, nam ik het voorstel aan. - En dus nog een enkel woord over die wandeling en dan zal ik dezen, die reeds lang genoeg geworden is, afbreken. Ik hoop, dat ik gelegenheid vinden zal, om hem op eene veilige wijze weg te krijgen, want ik vertrouw hier niemand, behalve mijn goede Krisje, maar, helaas! misschien is zij reeds met den schijnschoonen vleijer ingenomen... Doch dit tusschen beide. Wij gingen dan na eenige verversching gebruikt te hebben naar die beroemde tuinen. De uitmuntendheid van het weder zette de wandeling, hoe zeer mij het bijzijn van den Heer Kraaijestein geweldig tegen de borst was, eenige aangenaamheid bij. Ik verbaasde mij over de uitgestrektheid van dit wandelperk in het midden van eene zoo bevolkte stad. Kraaijestein berigtte mij, dat dezelve reeds voor omtrent twee Eeuwen door le Notre op last van den beminnenswaardigen en door zijn volk zoo hartelijk geliefden Koning Hendrik den IVden aangelegd was. Het draagt ook nog vele merkteekenen van eenen ouderwetschen en stijven smaak, schoon ik niet ontkennen kan, dat mij het geheel tamelijk wel behaagde. Het groote par-
{==38==} {>>pagina-aanduiding<<}
terre tegen over den achtergevel van het Paleis der Tuillerien, door zoovele opeenvolgende gebeurtenissen der laatste jaren, zoozeer beroemd, is versierd met eene menigte marmeren Groepen, Vasen en Waterkommen. Van daar kwamen wij in de Middellaan, uitloopende óp eenen grooten achtkanten Vijver. Ook deze is rondom versierd met verscheide standbeelden van verschillende waarde. Gij begrijpt, dat het Kraaijestein hier aan geen stof ontbrak. Niet alleen was hij rijk, in aanmerkingen over de bonte heen en weêr wemelende menigte, maar ook onderhield hij ons over het kunstschoone, dat 'er in de onderscheidene standbeelden gevonden wordt, bijzonder weidde hij uit in den lof van een standbeeld door le Gros in den antieken stijl bewerkt, eene Vestaalsche maagd voorstellende, ‘maar,’ zeide hij, ‘schrijf aan mij deze geleerdheid niet toe, ik heb daarover toevallig de verhandeling van den Heer Gosley gelezen.’ Achter dezen vijver kwamen wij aan het Terras, bekend onder den naam van fer à Cheval, zijnde dit het einde van den Tuin aan den weg naar Versailles. - Ik liet mij ontvallen, dat, ik weet niet waarom, maar mij altijd een bijna gunstiger denkbeeld van Versailles dan Parijs gevormd had, misschien omdat ik als een kind eens een printeboek had gezien, dat de fraaije fonteinen daar voorstelt. ‘Wel nu,’ zeide hij, ‘morgen zullen wij beproeven, of gij u

{==39==} {>>pagina-aanduiding<<}

in uwe verbeelding bedrogen hebt - morgen zullen wij Versailles gaan opnemen.’ Ik betuigde dat te mij leed deed, dat hij zoodanig eene uitlegging aan mijne eenvoudige aanmerking gaf, als of die eenige bijzondere neiging van mij behelsde, om die stad nu te gaan zien ... maar toen was het nog erger - met eene zee van woorden overstroomde hij mij - zijne zoogenaamde vreugde en verrukking betuigende, dat hij zich daartoe in staat bevond, en daar een gunstig toeval mij nu gelegenheid gaf, om hem van naderbij te leeren kennen, mij ten minste eenigermate te overtuigen, dat hij althans van zijnen kant alles wilde in het werk stellen, om mij en tevens mijne vriendin te verzekeren, dat hij niets wilde onbeproefd laten, om ons blijken te geven van zijne hartelijke genegenheid, om mij zijne dienstvaardigheid te betoonen.... Zoadat, Lotje! morgen gaan wij, als het weder Zoo blijft, naar Versailles ... In de tent van een' Restaurateur in den tuin der Tuillerien moesten wij glaces en eenige andere ververschingen gebruiken. O hoe aangenaam zou het mij daar in een ander gezelschap geweest zijn!
Zoo ras ik weder gelegenheid vind, zal ik aan u schrijven. Gij begrijpt, dat ik op dit oogenblik, buiten staat ben, om uwen laatsten aangenamen en vrolijken brief, vol plagerijen wegens den Heer de Klerk, te beantwoorden. Als ik mij ooit weder in gunstiger toestand be-
{==40==} {>>pagina-aanduiding<<}
vinde, zal ik u daarover onderhouden. Alleen dit nog, het verheugt mij, dat gij zoo begint te denken over den braven Heer Walraven. Dat ik thans geen' lust heb, om dezen, dien ik op ons slaapvertrek, nadat Krisje reeds te bed is, geschreven heb, veel langer te maken zult gij wel begrijpen. - Ik heb veel moeite gehad, om hem nog met zoo veel gematigdheid te schrijven, want 'er rijst een gloed van verontwaardiging op mijn gelaat, als ik bedenk, in wiens magt ik mij bevinde. Vraag uw Papa eens, of 'er geene middelen van regten zijn, die mijn broeder en zuster zouden kunnen aanwenden, om mij uit dezen staat van Gevangenis te verlossen. Maar zoo gij mij schrijft, zend uw' brief dan aan Madame Visquerot. Plaats 'er op, dat die zal afgehaald worden. Geen brief van u moet in handen van Kraaijestein vallen. Krisje schrijft morgen aan hare moeder, en zal dezen daarin sluiten, dat zal misschien minder opmerking bij den gevreesden man veroorzaken. Vaarwel! Groet uwe Ouders en Madam Gibbon en beklaag

Uw toegenegene Vriendin

Susanna Bronkhorst (*)




{==41==} {>>pagina-aanduiding<<}

Honderd vier en tachtigste brief.

De Heer Philip Walraven aan Mejuffr. Charlotte Elzevier.


Parijs, 25. Mei.

Mejuffrouw en geachte Vriendin!

Hoe verrukt was ik van Lyon terug komende een brief van uwe hand (*) aan mijn adres

{==42==} {>>pagina-aanduiding<<}

te Parijs te vinden bij mijne aankomst, die eergisteren plaats had. O ik hoop, dat ik mij niet bedrieg in de zoete hoop, die ik heb opgevat, en schoon gij op een' luchtigen trant over de teederheid van mijne gevoelens boert, zie ik met blijdschap, dat gij mijn aanzoek, om, bij mijne wederkomst in het vaderland, die door nog eenige hier te verrigten zaken, tegen mijnen dank, vertraagd wordt, de verklaring van mijne hartelijke genegenheid, die ik nu herhaalde keeren in geschrift gedaan heb, in persoon te mogen herhalen. Niet dat ik zooveel vertrouwen stel op mijne mondelijke voordragt over eene zaak, die mij zoo van nabij raakt, waaraan ik het geluk van mijn leven verbonden acht; neen! ik ducht, dat ik alle uwe toegeefelijkheid zal noodig hebben ... maar zijt verzekerd, hoedanig ook mijne ontroering bij onze ontmoeting zijn moge, dat die zelfs aan mijne opregte liefde is toe te schrijven. Zijt verzekerd, dat alle mijne woorden de zuivere ongekunstelde taal van mijn opregt hart zijn.
Ik ben gister naar Versailles geweest met mijn' vriend Verbergen, ee heb daar onder anderen het Hof en vele merkwaardigheden bezigtigd - maar gij zult niet ligt raden, wie ik op eenen afstand gezien heb - en in welk bijzonder gezelschap. - Ik wil u niet laten raden.... Ik heb onze vriendin Susanna Bronkhorst gezien, vergezeld van

{==43==} {>>pagina-aanduiding<<}

niemand anders dan van den Heer Kraaijestein. Verbergen en ik hadden een uur in het Logement in het Park vertoefd. Toen wij na eenige ververschingen gebruikt te hebben, en gereed om het merkwaardige van Versailles te bezien, ons gereed maakten om te vertrekken, - hield 'er een uitstekend fraai rijtuig naar den allernieuwsten en brillantsten smaak stil - zoo het rijtuig als de equipagie trok onze aandacht, wij stonden in eene bovenkamer voor de glazen. - Het blinkende en fraaije van den toestel maakten ons nieuwsgierig naar de personen, welke zich in het rijtuig bevonden. - Ik zag eerst den Heer Kraaijestein te voorschijn komen, en dat reeds verwekte bij mij geene kleine verwondering, maar hoe nam dezelve toe, als ik onze vriendin Bronkhorst door hem, op eene galante maar zeer bescheidene wijze uit het rijtuig helpen zag. Hemel! Verbergen! zoo barstte ik uit - ziedaar den Heer Kraaijestein en Juffr. Susanna Bronkhorst. - ‘Zeker is zij die goddelijke Schoonheid,’ zeide Verbergen, ‘welke het eerste uit de koets stapte, want die andere Dame kan zij niet zijn.’ 'Er kwam namelijk buiten Juffr. Bronkhorst nog eene jonge Dame uit het rijtuig. Deze echter weet ik niet immer meêr gezien te hebben. En ik was ook zoodanig door het gezigt van Kraaijestein en Juffr. Bronkhorst getroffen, dat ik weinig of geen acht op dezelve

{==44==} {>>pagina-aanduiding<<}

sloeg. - Zeer weinige oogenblikken had ik ook maar, om waarnemingen op het stuk te doen, dat mijne geheele aandacht verslond, want toen ik mijne oogen durfde gelooven, waren zij reeds in het Logement verdwenen. Ondertusschen scheen 'er mij, zooveel ik dan heb kunnen ontdekken, eene grootere harmonie tusschen Kraaijestein en Mejuffr. Bronkhorst plaats te grijpen, dan ik mij kon voorstellen. - Ik was eenige oogenblikken stom van verbaasdheid, die mij besluiteloos maakte, wat in dit geval te doen. Verbergen, die dit klaar bemerkte, vroeg mij op zijnen gewonen toon: ‘Het ontschiet mij zeer die Hollandsche Lucretia, waarvan gij mij zoovele wonderen verhaald hebt, de eerstemaal, dat ik de eer heb haar te zien, juist te aanschouwen in het gezelschap van haren vervolger.’ Hij voegde 'er verscheide satyrike aanmerkingen bij, met welke ik de moeite niet nemen zal, uwe aandacht lastig te vallen. Ik antwoordde hierop niets, daar ik alleen wenschte, dat ik gelegenheid vinden kon, om Susanna alleen voor eenige oogenblikken te spreken. Ik wist geen beter middel uit te denken, dan haar een klein biljet te schrijven, en door den knecht van het Logement aan haar te bezorgen. Ik schreef haar, dat ik haar niet zonder verwondering gezien had; dat ik haar slechts vijf minuten alleen wenschte te spreken, en dat ik mijn' intrek genomen had bij mijn' vriend Verbergen,

{==45==} {>>pagina-aanduiding<<}

wiens woonplaats ik opgaf. - Ik zond den knecht daar mede naar beneden - die binnen weinige minuten met hetzelfde biljet weder boven kwam, waarop, zoo ik denk, de hand van Kraaijestein geschreven had. - ‘Mevrouw Kraaijestein geboren Bronkhorst zal het zich eene bijzondere eer reekenen den Heer Walraven aanstaande Donderdag [dat is overmorgen] aan het diner op te wachten; op dit oogenblik ontbreekt haar volstrekt de gelegenheid -’ en hier volgde het adres, waar zij zich te Parijs onthield. - Terwijl ik dit antwoord woord las, zag Verbergen, hoe Kraaijestein met Juffr. Bronkhorst en de andere onbekende Dame het Logement in groote overhaasting verliet. Hij had zeer naauwkeurig acht gegeven op het gelaat van Suse, maar meende daarin geene zeer vergenoegde trekken bespeurd te hebben. - Ik schudde mijn hoofd onder de lectuur van het biljet en gaf het aan Verbergen over. - Deze schaterde uit in lagchen, toen hij het woord Mevr. Kraaijestein las.... ‘Ziedaar,’ zeide hij, ‘de ontknooping van het blijeindend Treurspel, daar van zijn toch wij Hollanders liefhebbers. Het schoone, het zedige, het preutsche meisje, dat zulke verheven sentimenten had, als Susanna Bronkhorst - nu pronkende met den naam van Mevrouw Kraaijestein - nu de Gemalin van den lossen en dartelen Heer Kraaijestein. - Of het haar wat

{==46==} {>>pagina-aanduiding<<}

gekost heeft, om dus aan u te schrijven, geloof ik bijna, omdat het mooije ding 'er toch eenigzins ontevreden uitzag - omtrent zoo als een jongen, die tegen zijn' dank een pil indikt....’ Zoo praatte Verbergen nog wat voort, terwijl ik met aandacht het biljet bekeek. Hoor Verbergen! zeide ik - 't Is en blijft mij ongeloofelijk. 't Is de hand niet van Juffr. Bronkhorst. - ‘Mevr. Kraaijestein wilt gij zeggen,’ viel hij mij boertend in de reden. - Ik kan niet gelooven, ging ik voort, -
Verbergen: De natuurlijkste zaak van de wereld, dat eene zedige schoonheid met een' ondeugenden zwierbol trouwt....
Ik: Verbergen! gij doet de sekse onregt, met zoo over Juffr. Bronkhorst te spreken. Zij is geen gewoon meisje.
Verbergen: En naar dat ik gehoord heb, is Kraaijestein ook bijlang na geen gewone jongen.
Ik: Niemand zal ontkennen, dat hij vlug en vernuftig is, maar hij is een der ondeugendste mannen, vooral ten aanzien der sekse.
Verbergen: Waarlijk, Walraven! gij kent de sekse niet. Kunt gij grooter zegepraal voor eene prude bedenken, dan dat zij een' losbandigen knaap aan de zegekar harer schoonheid kluistert.
Ik: Juffrouw Bronkhorst is geene prude - neen! Verbergen! zij kan - zij kan de Vrouw

{==47==} {>>pagina-aanduiding<<}

van Kraaijestein niet zijn. - 't Zal weder eene van de ondeugende uitvindingen van dien booswicht zijn, die tot alles in staat is.
Verbergen: Zult gij van die uitnoodiging tegen overmorgen dan geen gebruik maken? Dan zoudt gij u met eigen oogen kunnen overtuigen van het ongeloofelijk verschijnsel. Ik wenschte, dat gij van mij ook melding gemaakt hadt, dan had zich de invitatie ook tot mij uitgestrekt. Mogelijk had dit gelegenheid gegeven, om mijn Heer en Mevrouw Kraaijestein te portraiteren.
Ik: Ik neem het over mij, Verbergen! een vriend mag een vriend medebrengen, zegt het Vaderlandsche spreekwoord. Ik ken Mejuffrouw Bronkhorst genoeg, om u te verzekeren, dat gij haar, bijzonder, om dat gij een Hollander zijt, wellekom zult wezen.... En dan, dan zult gij u kunnen overtuigen, wie van ons beide gelijk heeft.
Verbergen: Ja! maakt gij 'er geen zwarigheid in, ik althans ook niet, want ik zal de eerste schilder niet zijn, die zich ongenood aan tafel zet. -
Ik hoop, dat ik u geen ondienst gedaan heb, met het gesprek tusschen Verbergen en mij, zoo als het voorgevallen is, op te te geven, daar het u tevens een klein staaltje geeft van den luchtigen en vrolijken aard, welke hem, als een' Hollandschen Schilder eigen is. Ik mag hem ongemeen gaarne lijden, om zijn gulhartig, en

{==48==} {>>pagina-aanduiding<<}

edelmoedig karakter. Duid hem daarom het geen hij zich zoowat losjes van de sekse in het algemeen en van Susanna Bronkhorst in het bijzonder heeft laten ontvallen, niet ten kwade. Hij mat met een' franschen maatstaf de geheele sekse - en daarmede handelt hij niet zeer billijk, want elk, wie maar eenig gevoel van kieschheid behouden heeft, moet zich ergeren over de losheid van zeden der Hoofdstad, en de ligtzinnigheid van zoovele dier sekse, welker grootste sieraad wij Hollanders ingetogenheid en kuische zeden achten. Ik vrees somtijds, dat de brave jongen niet op zijn hoede is, en hoe menig Kunstenaar van den voortreffelijksten aanleg heeft zijn graf gevonden te Parijs of te Rome, door dat zijn aandoenlijk hart zich liet betooveren door het schijnschoon der verleiding - maar ik zal misschien door hierbij zoo lang stil te staan voor u vervelend worden. - Ik zal dus niets meer van Verbergen zeggen, dan dat ik hoop, dat gij hem eens van nader bij als mijn' Vriend kennende, de kleine losheden en vrijheden wel vergeven zult.
Om dan weder te keeren tot onze vriendin Bronkhorst. Ongetwijfeld zijt gij het met mij eens, en misschien zijt gij 'er zeker van overtuigd, dat zij de vrouw niet kan zijn van Kraaijestein. - En echter, als ik bedenk, hoeverre de stoutheid zou gedreven zijn, om op haar' naam mij uit te noodigen, haar voor

{==49==} {>>pagina-aanduiding<<}

zijn Echtgenoot buiten haar weten te doen doorgaan, geraakte ik in zekeren twijfel ... maar ik geloof, dat het wenschelijk is, dat men de verregaande stoutheid van een' zoo beginselloos en ondeugend man, als waarvoor ik Kraaijestein houde, niet kan begrijpen, omdat men dan beveiligd is, om ooit dien trap van ondeugd te bereiken, tot welken hij opgeklommen is. Ik wil u niet verbergen, dat ik reikhals naar den dag van morgen - en ik zal niet nalaten u onmiddelijk eenig berigt te zenden van mijne ondervinding - maar duizend tegen één, Mejuffr. Susanna Bronkhorst is de vrouw niet van Louis Kraaijestein.
Heb de goedheid en maak mijn eerbiedig kompliment aan uwe geëerde ouders, en geloof, dat ik met de hartelijkste genegenheid en diepste hoogachting mij noem

Uw' dienstvaardigen Dienaar
Philip Walraven.




{==50==} {>>pagina-aanduiding<<}

Honderd vijf en tachtigste brief.

De Heer Frederik Bronkhorst aan den Heer Jakob Bronkhorst.


Velp, 26. Mei.

Waarde Zoon!

Daar ik gisteren hier ben aangekomen, en mijn' intrek genomen heb in het huis, dat gij voor mij gehuurd hebt, haast ik mij, om u dat volgens uw verzoek te berigten. Ik kan u niet genoeg mijne tevredenheid betuigen, dat gij de zaken, met behulp van den Heer Elzevier zooverre hebt weten te brengen, dat ik veilig op den vaderlandschen grond heb kunnen terug keeren, schoon het mij geweldig leed doet, dat aan de groote zaak geen herstellen is. Ik ben en blijf een bedorven, een geruïneerd man. 't Valt mij hard, zeer hard, dat ik, die eens een aanzienlijk welvarend koopman geweest ben, nu in een' staat van volstrekte afhankelijkheid verkeer. Schoon ik groote reden heb, om dankbaar te zijn, zoo wegens u als uwe zuster Suse, doet het mij geweldig zeer, dat gij, om zoo te spreken, van uwe nooddruft u berooft, om mij op deze plaats, in eene

{==51==} {>>pagina-aanduiding<<}

heel geringe en kleine maar toch gemakkelijke woning te onderhouden. Gij schrijft mij, dat gij daarmede niets anders doet, dan uw' pligt, als kind, te vervullen, hopende, dat ik het alleen als zoodanig zal aanmerken, en wenscht, dat het vervolg mij nog klaarder overtuigen zal, dat gij dankbaar zijt voor al het goede, dat ik u geleerd heb, waardoor gij nu in staat zijt, niet alleen om voor u zelven te zorgen, maar ook, om iets voor een ander te kunnen missen. Toen ik die woorden las, zag ik daar duidelijk in de goede, de edele gevoelens, welke gij van uwe brave Mama geleerd hebt, en die bij u en Suse zullen diepe indruksels gemaakt hebben. God vergelde haar dat in de eeuwigheid!
Ik kan niet nalaten bij deze gelegenheid u te schrijven over het groot verschil tusschen u en uw' broeder Abraham. - Toen ik eergister uit het Cleefsche terug kwam, en wel bij 't vallen van den avond te Nymegen, ontmoetten mij twee Husaren.... Ik had in het eerst geene bijzondere aandacht op die knapen, waarvoor ik uit den weg liep, omdat zij mij meer of min bestoven schenen. Maar oogenblikkelijk, zoo als zij mij voorbijgegaan waren, keerde een van dezelve zich om - en zeî, met een gruwelijken vloek ... ‘Ben jij het Papa! - wat kom jij hier maken, ik denk niet, dat jij in gedachten neemt, om mij van den dienst af te koopen. - Dat zou niet makkelijk gaan,

{==52==} {>>pagina-aanduiding<<}

en ik zou 'er ook wel tienmaal de die en die van hebben,’ (alles met de verschrikkelijke en ruwste vloeken; toen zijn kameraad roepende) ‘Kom hier, Flip! die Heer is mijn ouwe, weetje! - Maar, Papa! - als je me toch wat bij kondt zetten - een foldaten beurs is altijd plat - dan zal ik 'er een op je gezondheid nemen....’ Ik trok hem een weinigje op zij - Bram! zeî ik, en de tranen kwamen mij in de oogen, weet je dan niet, dat ik zoo ongelukkig geweest ben van te mankeren, dat ik een ongelukkig, een geruïneerd man ben?... En wat antwoordde de onbeschofte vlegel: ‘Wel nu nog fraaijer. Hoe later op den dag, hoe mooijer volk. Wat raken ons militairen die bagatellen.... Loop jij enz. enz.’ En hier rolden onder een' stroom vervloekingen en verwijtingen, woorden uit zijn' mond, die ik nooit vergeten zal - en zonder zelfs goeden avond te zeggen liep hij slingerende heen. Ik dacht, dat ik op straat zou bezweken hebben - en die bejegening kostte mij den geheelen nacht slapens. Nooit had ik gedacht, dat het met een kind zoover komen kon, schoon ik in dien nacht honderdmalen gedacht heb aan hetgeen uwe zalige Mama mij zoo dikwijls van hem gezegd had. ‘Bronkhorst! Bronkhorst! Ik heb over onzen Bram alleen meer vrees dan over de drie andere kinderen. Hij is zoo los van zeden, Kolfbaan, Biljard, Ko-
{==53==} {>>pagina-aanduiding<<}
medie, plaisierpartij op plaisierpartij; altijd het huis uit, en 's nachts altijd laat te huis.... Zoo wij oud worden, zullen wij aan hem verdriet hebben. Hij is op den weg, om een Lichtmis te worden. - Hij heeft reeds meermalen om de tranen van zijne moeder gelagenen.’ Ik troostte dan de brave vrouw, zooveel ik kon. Nu zij is bewaard gebleven, om deze en andere ellenden te zien. Ik dacht niet, dat een mensch, een jong mensch zoo ver kon ontaarden, en ik wil nog hopen, dat het gedeeltelijk aan het te groot gebruik van sterken drank is toe te schrijven. Gij weet zelf, hoe dikwijls ik hem tot een bedaarder gedraag vermaand heb, maar hij was op het Kantoor niet te houden. Zoolang uwe Mama leefde, ging het nog wat aan, maar sedert haar' dood is de molen geheel door den vang geraakt.... O wat is het eene groote ramp voor ons allen geweest, dat die brave vrouw zoo vroeg gestorven is. Al had mij het zelfde lot getroffen, dat mij nu overkomt, en had zij blijven leven, dan had het mij waarschijnlijk niet bejegend; maar al was dat zoo geweest, zij zou mij zoo niet alleen hebben laten omdolen - gelijk ik vrees, dat uwe tegenwoordige Mama doen zal; want zoolang ik in Emmerik geweest ben, heb ik geen letter schrijvens van haar gekregen - en toch hare verbazende verteringen, hare partijen - en vooral - het grof spel ... maar laat ik liever zwijgen....

{==54==} {>>pagina-aanduiding<<}

Als ik niet zoo ongelukkig was, als ik ben, dan zou ik met veel genoegen, op dit Dorpje het overschot van mijn leven kunnen doorbrengen. 't Is regt aangenaam gelegen, vooral wat de environs betreft, in de nabijheid van het beroemde Klarenbeek en Rozendaal, schoon ook die plaatsen mij aan uwe zalige Mama herinneren, want het eerste jaar van ons trouwen ben ik daar met haar geweest, toen wij een reisje naar Cleef deden. - Ik heb het hier wel, en schoon het mij hard valt, om te zeggen, beter dan ik verdien. Een boerenmeisje doet de weinige boodschappen, die ik te doen heb, en zorgt voor mijn eten enz. Eenige deuren verder woont in een vrij goed huis eene Dame, maar ik weet haar' naam nog niet. Mijn boerinnetje zegt, dat het een Hollandsche Mevrouw is. Nu ik heb geen' lust om met haar kennis te maken, schoon het mij vreemd zijn zal, alleen met boeren te verkeeren.
Schrijf mij toch eens, hoe het met Suse en Wimpje gaat. Mijne treurigste gedachte van allen is, dat ik mijne kinderen heb ongelukkig gemaakt, en, buiten Bram, zulke goede kinderen. Ik kwel mij daarover nacht en dag. Ik zou gaarne wel eens aan Suse willen schrijven, maar ik weet niet, hoe ik het aan zal vangen. Mijn hart wordt overstelpt van droefheid, als, ik begin. - Denk eens na Koo; zij heeft, in den kommerlijken toestand, waarin zij zich bevond, en niettegenstaande ik haar in het

{==55==} {>>pagina-aanduiding<<}

Krankzinnighuis buiten de Wijk had doen plaatsen, mij een' brief geschreven vol deelneming en hartelijke liefde en mij daarin op een kaarteblad zes dukaten toegezonden. - O hoe zal ik dat ooit aan haar kunnen vergelden! - Terwijl ik dit schrijf, overvalt mij de huivering van de koorts; want ik sukkel sedert eene poos tijd aan eene derdendaagsche koorts, die eer toe dan afneemt: misschien dat evenwel de Geldersche lucht mij goed zal doen, en dan daarbij het aangename voorjaar.... En zoo niet, wat zal de wereld ook aan mij verliezen, die een last voor mijne kinderen geworden ben. Maar ik zaj liever maar ophouden met schrijven, daar het van daag mijn koortsdag is, en ik reeds weêr begin te beven. - Ik blijf intusschen, bij gelegenheid weder eenig schrijven van u wachtende,

Uw toegenegen Vader
Frederik Bronkhorst.




{==56==} {>>pagina-aanduiding<<}

Honderd zes en tachtigste brief.

De Heer Philip Walraven aan Mej. Charlotte Elzevier.


Parijs, 27 Mei.

Mejuffrouw en geachte Vriendin!

Niet zoo spoedig had ik gedacht weder aan u te schrijven, want schoon het voor mij de aangenaamste bezigheid is, daar ik reeds zoo lang van uwe dierbare tegenwoordigheid verstoken ben, zou ik vreezen, dat mijn veelvuldig schrijven u niet welkom zou zijn. 't Gewigtige echter van het gebeurde, waarin zijdelings onze waarde vriendin Bronkhorst betrokken is, zal genoegzaam zijn, om mij te verschoonen voor deze genomene vrijheid.
Ingevolge der uitnoodiging van Mevr. Kraaijestein, om dan maar terstond met het gebeurde aan te vangen, begaf ik mij heden namiddag, vergezeld van mijn vriend Verbergen, naar het aangewezen hotel. Nadat de poortier ons had laten passeren, klommen wij den trap op - en ik liet mij aandienen. Wij werden in een keurige gemeubileerde antichambre gelaten, waar wij een oogenblik vertoefden. -

{==57==} {>>pagina-aanduiding<<}

Verbergen en ik hielden ons bezig met het bewonderen van het uitstekend fraai ameublement, toen in eens de portebrisé werd open gerukt, en de Heer Kraaijestein nog geheel en negligè met groote nelheid te voorschijn schoot, en zonder eenige komplimenten regt op mij aanhield. Zijn gezigt was bleeker dan gewoonlijk, en 'er heerschte eene zelfs meêr woestheid dan anders in hetzelve.... Ik begon mijn kompliment te maken, gelijk ook Verbergen, maar met eene bulderende stem, zeide hij: ‘Geen komplimenten, mijn Heer Walraven, geen komplimenten tusschen u en mij - wij hebben ernstige, zeer ernst ge zaken met elkander te behandelen.’
Ik: Ik kom ingevolge de uitnoodiging van Mevrouw Kraaijestein -
Kraaijestein: Geen spotternij, mijn Heer! geen spotternij, in mijne omstandigheden is die ondragelijk, vooral van een' man als u.
Ik: Ik versta u niet, Mijn Heer!
Kraaijestein: Ik zal het u dun zeer duidelijk doen verstaan. Ik eisch van uwe hand Mejuffr. Bronkhorst - verstaat gij mij nu, mijn Heer Walraven!
Ik: Ik versta u volstrekt niet.
Kraaijestein: Gij, gij, en niemand anders, mijn Heer! hebt door dezen of genen kunstgreep, Mejuffrouw Bronkhorst aan mij weten te ontweldigen. Toen ik te Versailles. dat hatelijk verzoek van u kreeg, om haar te

{==58==} {>>pagina-aanduiding<<}

mogen spreken, vermoedde ik reeds het listige van uw ontwerp. Ik zocht daarom middel, om haar aan uwe bedoelingen te ontrukken, die u echter te Sevres, maar al te wel gelukt zijn ... en nu, nu ontziet gij u niet, om mij, tot eene toegift van beleediging, in mijn eigen hotel te komen bespotten, u houdende, als of gij van de geheele zaak onkundig waart ... Maar gij weet, mijn Heer Walraven, dat ik geen man ben, die mij ooit straffeloos door iemand laat beleedigen. - Susanna Bronkhorst terug - of uw leven....
Nu trad Verbergen toe, die beducht was, dat de Heer Kraaijestein mij dadelijk zou aanvallen, schoon ik daar voor geene bijzondere vrees had. ‘Mijn Heer! zeide Verbergen, op een' forschen toon, en met veel vuur, zoo als hem eigen is: ‘Gij beleedigt mijn' vriend. Hij weet niets van deze gansche geschiedenis, en ik verzeker u, dat hij met mij naar dit hotel gegaan is, ingevolge van een invitatie-biljet in den naam van Mevr. Kraaijestein geschreven. Wij weten van Sevres niets, daar hebben wij geen' voet gehad - Houd u daarmede te vreden, en ga niet voort met uwe beleedigingen, want zoo gij mijn' vriend Walraven met uw vinger slechts aanroert, zal ik u toonen, dat ik een Hollandsche jongen ben, dien het hart op de regte plaats zit.’
Ik: Houd u bedaard, Verbergen! de Heer

{==59==} {>>pagina-aanduiding<<}

Kraaijestein en ik zullen die zaak met elkander wel afdoen. Ik houd hem voor een te fatsoenlijk man, om in zijn eigen hotel aan iemand geweld te plegen. Mijn Heer Kraaijestein! alles, wat gij gezegd hebt, is voor mij zeer duister - en ik betuig u op mijn woord van eer, dat ik nooit weet geschonden te hebben, dat ik van Mejuffr. Bronkhorst, sedert dat ik van haar het invitatie biljet ontvangen heb, niets gezien, niets vernomen, niets gehoord heb. Ik betuig u, dat ik hier gekomen ben, opregtelijk meenende, dat Mevr. Kraaijestein....
Kraaijestein: o Gebruik dat ondragelijk woord niet.
Ik: Meenende, dat gij met Mejuffr. Susanna Bronkhorst gehuwd waart, ik door haar was uitgenoodigd, om hier te dineren.
Kraaijestein: Weet gij dan waarachtig niets van Santje Bronkhorst?... Kunt gij zweren, dat gij ...
Ik: Mijn woord van eer, mijn Heer! moet u genoeg zijn. Ik zweer nooit, dan wanneer mij de regter daartoe oproept. Ik herhaal u mijne verklaring van een man van eer, dat voor mij even zwaar zweegt als de plegtigste eed, dat ik van Susanna Bronkhorst niets weet.
Kraaijestein: O kon ik denken, dat gij mij niet misleidt....
Ik: Gij zoudt de eerste zijn, mijn Heer! dien ik bij mijn weten opzettelijk misleide.

{==60==} {>>pagina-aanduiding<<}

Kraaijestein: Mijn Heer Walraven! ik ben ongelukkig, zeer ongelukkig.
Ik: Gij, mijn Heer! die altijd even luchtig, even vrolijk....
Kraaijestein: Ik ben de ongelukkigste van alle menschen, want ik heb Susanna Bronkhorst verloren....
Ik: Maar zeg mij, mijn Heer! zijt gij dan niet met haar gehuwd?...
Kraaijestein: Hoe komen zulke razende begrippen in uw hoofd op?
Ik: Het biljet van invitatie immers....
Kraaijestein (mij naderende): Begint gij weder met mij te railleren.... Ik voel, dat ik u bij de keel zou kunnen grijpen, als gij voort gingt....
Verbergen: (zich niet langer kunnende bedwingen, hem een' forschen stoot op de borst gevende, en op een kanapé werpende) Denk niet, denk niet, mijn Heer! dat gij ongestraft kunt voortgaan, mijn' vriend te beleedigen.... (Onderwijl rukte ik Verbergen op zij.)
Kraaijestein: (met woede oprijzende) Hoe, hoe mij in mijn eigen hotel ... Robert! Jaques! Henry! smijt deze twee canailles de deur uit. Zij doen mij geweld aan.
Verbergen: Wie scheldt gij, mijn Heer! ik eisch satisfactie voor die beleediging.... Ik woon in de Rue de Seine, ik ben de Hollandsche schilder Verbergen - en in plaats

{==61==} {>>pagina-aanduiding<<}

dat ik mij door uwe Domestieken wil laten smijten, ben ik alle oogenblikken genegen, om zoo gij u beleedigd acht, met den degen of het pistool de satisfactie te geven, die gij verlangt.
Ik trok Verbergen terug, en hoorde, in het heengaan Kraaijestein uitroepen: ‘Gij zoudt de eerste zijn, die mij ongestraft gedreigd had.’ In het kort wij raakten toch de trappen gemakkelijker af, dan Kraaijestein ons gedreigd had, en gij zult wel willen gelooven, dat, was ik onvoldaan over het gedrag van Kraaijestein, ik ook bijlang na niet te vreden was over dat van mijn' vriend Verbergen. Ik haalde hem, zooras wij op straat gekomen waren, door over zijne veel te groote hevigheid - en, schoon hij zijne vriendschap voor mij alles wilde doen goedmaken, onderhield ik hem ten ernstigste over de losse uitdaging, die hij gedaan had. Behalve dat ik een volstrekte vijand ben van alles, wat na duëlleren gelijkt, bragt ik hem het gevaar onder het oog, dat hij loopen zou met zich bloot te geven aan een zoo afgerigt en bekwaam man, als de Heer Kraaijestein. Dan daar dit een verkeerd uitwerksel had, wijl hij zich meêr dan ik verwacht had, op de kunst van schermen verstaat, oordeelde ik best de zaak dit oogenblik op haar beloop te laten, maar ik gaf hem echter te kennen, hoe zeer hij mij door zijn opstuivend gedrag beroofd had van de gelegenheid, om uit Kraaijestein ten

{==62==} {>>pagina-aanduiding<<}

minste nog eenige sporen te vernemen van het laatste hem bekend verblijf van onze vriendin Bronkhorst. Ik zou mij veel onaangenaamheden van den woesten Kraaijestein getroost hebben, om dit te weten te komen, dewijl mij dit misschien op den weg zou geholpen hebben, om verdere nafporingen te doen. Ik kan u niet uitdrukken, hoe zeer ik mij ongerust maak over de ongelegenheid en den toestand, waarin zich onze vriendin waarschijnlijk bevinden zal. Zonder geld, zonder vrienden in een vreemd land om te zwerven, is voor een' man een zeer onaangename toestand, maar hoe veel te meer voor eene Dame, als Suse Bronkhorst. Alles ten haren opzigte is mij volkomen raadselachtig, maar het is bij mij nu genoegzaam zeker, dat zij niet gehuwd is met den Heer Kraaijestein. En het is mij nu zeer klaar, dat het invitatie-biljet alleen gediend heeft, om mij te blinddoeken, en dat hij daar door gelegenheid gezocht en gevonden heeft, om een mondgesprek tusschen mij en Susanna Bronkhorst te vermijden. Gij zult wel van mij vertrouwen, dat ik alles aanwenden zal, wat in mijn vermogen is, om iets van onze vriendin te vernemen. Al was het niet, dat mijn eigen achting voor hare persoon mij aandreef, dan nog zou de vriendschap, die ik weet, dat gij, in wier geluk ik het gevoeligst deel neem, voor Susanna Bronkhorst koestert, genoeg zijn, om niets onbe-
{==63==} {>>pagina-aanduiding<<}
proefd te laten, om haar uit omstandigheden te redden, die zoo al niet zeer ellendig, ten minsten alleronaangenaamst zijn zullen. Ik wenschte, dat Verbergen maar zijne drift bedwongen had; ik verbeeld mij, dat ik dan althans op beter voet met Kraaijestein zou gescheiden zijn, en dat zelfs zou mij misschien den weg gebaand hebben, om achter de waarheid te komen.
Daarenboven vrees ik nog, dat deze historie gevolgen hebben zal, want ik behoef u den Heer Kraaijestein niet te beschrijven. Deze is de man niet, om zich eenigzins ongewroken te laten beleedigen, en voor mijn' vriend Verbergen sta ik ook geen oogenblik in. Ontvangt hij eene uitdaging; zeker ... zeer zeker zal hij die aannemen - en om een dwaas point d' honneur zich bijna even zeker ongelukkig maken. Ik heb hem al trachten te beduiden, met alle kracht van redenen, die ik kon aanwenden, al het belagchelijke, onwaardige, onbetamelijke en snoode van een duël, maar het denkbeeld van voor een lafaard te zullen gehouden worden, weegt bij hem boven alle anderen van gevoel en pligt. Mijn Papa heeft mij ook het schermen laten leeren, maar genoegzaam na elke les, die ik ontvangen had van mijnen schermmeester, ontving ik nu op deze, dan op gene wijze eene les van hem, om nimmer die kunst te misbruiken tot dat schadelijk en schandelijk einde, waartoe

{==64==} {>>pagina-aanduiding<<}

zoovele jongelieden, bij de minste beleediging, oogenblikkelijk gereed zijn. ‘'t Is,’ zeide hij menigwerf, ‘'t is de pligt van een' man, dat hij zich kan verdedigen, als het de nood vordert. - 't Is daarom voor iemand, die de wereld in moet, en in verscheide toevallige omstandigheden kan komen, het zij in, het zij buiten zijn vaderland, noodzakelijk, dat hij zich tegen den aanval van booswichten, die hem naar goed en leven staan, kan verdedigen. - Daarom moet hij de wapenen, die daartoe dienstig zijn leeren behandelen - daarom laat ik u schermen en schwadronneren en het gebruik van schietgeweer leeren - behalve dat dit rustigheid en zelfsvertrouwen inboezemt, en aan de houding iets kloeks en mannelijks bijzet....’ Maar ik verveel u misschien met over dit onderwerp te schrijven - vergeef het mij echter, dat ik van mijnen dierbaren Papa sprekende, eenigzins langwijlig ben; een man mij in den besten bloei zijner jaren ontrukt, dien ik, omdat ik mijne Mama nooit gekend heb, met alle vereenigde kinderliefde beminde - en wiens nagedachtenis mij zoo dierbaar is, dat het onder mijne aangenaamste oogenblikken behoort, als ik van hem spreken of schrijven mag. Alle zijne lessen, alle zijne vermaningen wegen op mijn hart - en het is, of zij door zijnen dood een zekere soort van heiligheid ontvangen hebben. - Gij hebt het geluk, mijne dierbare! nog beide uwe

{==65==} {>>pagina-aanduiding<<}

ouders te bezitten - gij hebt het geluk van nog dagelijks hunne lessen, hunne vermaningen te kunnen hooren. O hoe gelukkig zal ik zijn, zoo ik, bij het hoogst geluk, dat mij op aarde kan beschoren zijn, ook het streelend bijkomend genoegen mag hebben van de dierbaarste namen, die op aarde genoemd worden, weder te mogen uitspreken. Zalig is het voor mij, te herdenken, hoe hartelijk lief ik mijnen Papa gehad heb - en zonder vermetelheid geloof ik, dat ik een goed zoon geweest ben. - Mij dunkt, dat ik ergens gelezen heb, dat een goed zoon gegronde hoop geeft op een' goeden Echtgenoot. - O Charlotte! - God geve, dat gij mij eerlang gelegenheid schenkt, om u dit, door mijn gedrag, in de zoo gewenschte betrekking te bewijzen!
Zooverre had ik geschreven, toen Verbergen bij mij kwam, en mij een' uitdagingsbrief van Louis Kraaijestein vertoonde, tegen 8 uren 's morgens in het Bois de Boulogne; 't zij met den degen 't zij met het pistool. ‘Heb ik het u niet gezegd,’ zeide Verbergen, ‘dat ik 'er zeker aan zou moeten....’ Ik vroeg met de grootste bekommering, dewijl ik wel het antwoord duchtte - gij hebt hem immers nog niet geantwoord? - ‘Niet geantwoord,’ zeide Verbergen, ‘niet geantwoord? kunt gij dat van mij verwachten. Neen, mijn vriend! ik heb hem reeds geantwoord, dat ik komen zal - en om te too-
{==66==} {>>pagina-aanduiding<<}
nen, dat ik geen verschil maak in de wapenen, dat ik mij zoo wel van een' degen, als een paar pistolen voorzien zal. Kan het in u opkomen, dat ik een oogenblik vreezen zou voor dien baldadigen Kraaijestein. Het eenige, dat mij spijt, is, dat ik tot overmorgen wachten moet. Ik blaak reeds van verlangen, om den beleediger van mijnen vriend onder de oogen te zien - en daar ik van u zoovele staaltjes van dien deugniet gehoord heb, zal ik misschien het middel zijn, om de wereld van zulk eenen booswicht te verlossen.’ - En misschien, voerde ik hem tegen, zult gij door uw onvoorzigtig, strafbaar, ondoordacht, toestemmend antwoord, dien deugniet in gelegenheid stellen, om door zijne bekwaamheid een verdienstelijken jongeling, die nog lang voor de kunst en maatschappij nuttig zijn kon, te verminken, ofte vermoorden - Denk, denk, Verbergen, hoe zal uwe oude zwakke moeder, hoe zal uwe lieve zuster te moede zijn, als ik haar den ergsten asloop van deze historie moest melden.... ‘Ik heb,’ antwoordde hij met veel drift, ‘ik heb geantwoord, en zal woord houden, en zoo gij het verkiest, zult gij mijn seconde zijn.... Ik ga naar boven, om de laatste hand te leggen aan mijn historisch stuk uit de Orlando Furioso. Ik heb eenige trekken in het gezigt van Kraaijestein gezien, die mij dienen kunnen. Het zou mijn laatste stuk kunnen wezen - en dan

{==67==} {>>pagina-aanduiding<<}

is het voor u, mijn vriend! tot eene gedachtenis.’ - Zoo sprekende ging hij heen - en liet mij in groote ontroering aan mijne gepeinzen over.
Na lang over alles nagedacht te hebben, heb ik eindelijk besloten, om, buiten weten van Verbergen, eenen stap bij den Heer Kraaijestein te wagen. Eerst meende ik alleen naar hem te gaan, en, met alle openhartigheid, en Hollandsche rondheid, met hem te spreken over het gebeurde, om langs eenen of anderen weg eene bemiddeling te bewerken, tusschen hem en Verbergen, om het schandelijk tweegevecht te voorkomen. Maar bij nader nadenken, heb ik geoordeeld, dat ik, na alles wat er gebeurd was, mij niet moest blootstellen aan nieuwe persoonlijke beleedigingen. Ik heb echter niet van mij kunnen verkrijgen, om in de zaak niets te doen, en dus besloten aan den Heer Kraaijestein over het onderwerp te schrijven. Ik koester wel niet veel hoop, maar ik ben echter verpligt te beproeven, of ik misschien slagen mogt. Het ergst is, dat ik aan een' marl schrijven moet, zoo ik vrees, zonder beginsels van zedelijkheid of godsdienst - en daar door vallen de sterkste gronden weg, maar misschien, dat hij niet allen gevoel verloren heeft. - Zoodra omtrent de noodlottige zaak iets bijzonders plaats heeft, zal ik u schrijven - en nog eerder als ik iets met zekerheid van het lot onzer vriendin mogt vernemen.

{==68==} {>>pagina-aanduiding<<}

O hoe reikhals ik naar een' brief, die mij ten minste van uwen aanhoudenden welstand verzekert, al behelst hij de vervulling niet van mijne hartelijkste hope, welke ik den Hemel vurig bid, dat eenmaal voldaan zal worden. Zijt althans verzekerd, dat ik met de grootste hoogachting en teederste liefde ben

Uw dienstvaardige en hartelijk liefhebbende

Philip Walraven.




{==69==} {>>pagina-aanduiding<<}

Honderd zeven en tachtigste brief.

Mejuffr. Christina Beukelman aan Mejuffr. de Wed. Beukelman geb. ten Hoof.


Parijs, 27. Mei.

Lieve Moeder!

Gij zult wel vreemd opzien, dat ik u niet eerder geschreven heb, of, zoo 'er aan mij al iets mankeerde, dat Juffr. Santje dan niet geschreven heeft; maar, lieve Moeder! Juffrouw Santje ben ik kwijt: en ik weet niet, waar zij gevlogen of gestoven is. Sedert de laatste dagen zijn 'er dan heele wonderlijke dingen gebeurd. - Ik had wel meer gehoord, dat Parijs een rare stad was, nu, al word ik tachtig jaren oud, zal ik dat ook staande houden. Ik ben nu, God dank! weder bij Madam Visquerot, want ik heb een dag of vijf met Juffrouw Santje in een hotel gelogeerd geweest. Maar, gij behoeft u niet ongerust te maken: schoon ik het zelf wel eens wat geweest ben: ik ben 'er wel afgekomen. Het doet mij toch verschrikkelijk leed, dat Juffr. Santje weg is. Als ik u alles zou

{==70==} {>>pagina-aanduiding<<}

beschrijven, Moeder! 't geen 'er in die dag of vier is omgegaan, dan had ik wel drie heele vellen papier noodig, en daarom zal ik maar kort zijn. Als ik te huis kom, moet ik ook wat te vertellen hebben. Juffrouw Santje en ik waren dan op een Diné verzocht bij een zekeren Heer en Mevrouw Lespinas, geloof ik, die dan Hollanders heeten, maar toen wij daar met eene koets gekomen waren, gekleed comme il faut, was het een strik, die de Heer Kraaijestein, daar Juffrouw Santje zoo bang voor was, ons gespannen had. O wat was Santje in het eerst boos, maar daar wij in de knip waren, wat zouden wij doen? Santje moest zich maar te vreden stellen, en ik was wel niet regt gerust, maar ik vond dien Heer Kraaijestein zoo heel verschrikkelijk niet. Hij was toch ook veel zwarter afgeschilderd dan hij is. Wij hadden het 'er heel wel in dat hotel - maar Santje was, als of zij aan mijne zij geplakt was. Zij vertrouwde zich geen oogenblik alleen. Als ik 's morgens naar de kerk ging, ging zij meê en ook de Heer Kraaijestein. Den eenen dag gingen wij naar de Komedie - den anderen dag naar de Tuillerien - en toen, de volgenden dag naar Versailles - wij zagen daar de tuinen, met heele mooije springende fonteinen, nog mooijer, dan op Zijdebalen, en dat is toch al heel mooi. Nu lieve moeder! hadden wij ons zoo met het bekijken

{==71==} {>>pagina-aanduiding<<}

van die Fonteinen, en het Kasteel wat lang opgehouden, en het sukkelde ook op den weg, zoodat de Heer Kraaijestein besloot, dat wij maar te Sevres zouden logeren, omdat wij dan eerst met gemak de fraaije Porselein-fabrijk zouden kunnen zien. Zoo als wij ook deden. - En als ik te huis kom, zal ik u verhalen, wat ik daar al gezien heb. Santje preuttelde 'er wel wat tegen, maar dat hielp niet veel. Sedert dat wij te Versailles geweest waren, was Kraaijestein wat uit zijn humeur geraakt. - Waardoor weet ik niet. - Daar hij anders altijd heel aardig en vriendelijk is, was hij nu eenigzins gemelijk en zat tusschen beide diep in gedachten. Wij kwamen laat in den namiddag te Sevres, en daar was het Logement alles behalven uitstekend. - Wij konden 'er onder het dak komen, maar niet meêr. Juffr. Santje en ik zouden op het kamertje van de meid, en Kraaijestein op eene kamer van den knecht slapen, want de Heer en Madam verkozen hunne slaapplaats voor ons niet te ruimen. - Zij schonken 'er echter vrij goeden wijn - en daar de dag warm geweest was, smaakte mij die heel goed. Evenwel ik dronk niet meer dan drie, op zijn hoogst vier glaasjes. - Of het daardoor kwam of door dat ik mij dien dag zoo vermoeid had - ik weet het niet - maar ik ben nooit zoo slaperig geweest. - Toen ik mij uitkleedde, viel ik bijna in slaap, en had Juffr. Santje mij niet geholpen, ik was

{==72==} {>>pagina-aanduiding<<}

niet in het bed gekomen. Ik weet dat zij mij nog zeide: - ‘O Krisje! ik wenschte, dat gij zoo slaperig niet waart. Ik ga, geloof ik, geheel niet naar bed.’ - Al den tijd, dat wij aan het Hotel van den Heer Kraaijestein geweest waren, had zij zich niet uitgekleed - Ik viel in slaap, Moeder! - en nooit, nooit ben ik zachter aangenamer in slaap geraakt. Hoe lang ik geslapen heb, weet ik niet, maar het moet verschrikkelijk lang geduurd hebben, en, toen ik wakker werd, zag ik naar Juffr. Santje - maar zij was niet op het kamertje. - Ik riep - en toen de meid boven kwam, vroeg ik, naar de Juffrouw, die gisteren bij mij geweest was. - De meid proestte uit in het lagchen, en zeî: ‘Ja dat weet ik niet - die Dame kan lang te Parijs zijn.’ - En, vroeg ik, die Heer? - ‘Die is ook al, eer dat het dag was met zijn fiacre vertrokken - 'er is hier dezen nacht een leven geweest, of de de wereld verging. - Het heeft geweerlicht en gedonderd.’ - Ik vroeg, of het heel erg geweest was. - ‘Erg! Erg!’ zeide zij - ‘Ik kan mij niet verbeelden, hoe een mensch het met eenige mogelijkheid heeft kunnen doorslapen - en dan dat verschrikkelijk geweld, dat verder hier den geheelen nacht geweest is. - Mijn Heer en Mevrouw van het Logement zijn pas een uur te bed ... zulk eene consternatie is 'er geweest. - Die Heer moet dan wel een rijk Heer zijn. - Hij

{==73==} {>>pagina-aanduiding<<}

heeft mij, toen hij heen ging, een Louis d'Or gegeven, onder conditie, dat ik zwijgen zou - nu dat kan ik goed. - Hij heeft ook heel ruim betaald aan mijn Heer. - 't Is een charmant Heer! - maar hij lijkt het met zijne jonge vrouw niet eens te wezen. - Dat is ook een heel mooi mensch, maar verbazend fier - nu ik mag 'er niet van zeggen - ik weet het niet, maar ik gegeloof, dat de Dame ongelijk heeft - althans naar het zeggen van mijn Heer. - Zie het past niet, dat men zoo stilletjes echappeert....’ Hoe is mijne vriendin, vroeg ik, geëchappeerd, is zij weg zonder den Heer? ‘Stilletjes vertrokken ... stilletjes vertrokken,’ zeide zij.... ‘Haar goede man was 'er zeer moeijelijk over.... Het deed mij zeer aan mijn hart, dat eene stuursche vrouw, zij mogt dan zoo mooi zijn als zij wil, zulk een goed en mild Heer zoo behandelde... Maar ik zou mijn' tijd wel verpraten, ik zal uw ontbijt boven brengen, want het is al hoog op den dag -’ Ik was waarlijk in geene kleine verlegenheid, Moeder! maar toen mijn Heer de Kastelein bij mij boven kwam en mij zeide, dat hem door den Heer Lespinas, die zeer vroeg vertrokken was, (en Mevrouw zijn beminde nog veel vroeger) alles voor mij betaald was, tot een rijtuig incluis, dat mij naar Madam Visquerot te Parijs moest brengen; toen hij mij dat gezegd had, werd ik veel gerus-
{==74==} {>>pagina-aanduiding<<}
ter - en schoon ik over Mejuffr. Santje mij wel bekommerde, maakte ik, toen ik ontbeten had, maar gebruik van de gelegenheid, om zoo naar Parijs te komen. Mevrouw Visquerot lagchte, toen zij mij zag aankomen, en zij lagchte zelf over mijne ongerustheid omtrent Juffr. Santje. ‘Die zal het wel, wonderlijk wel hebben,’ zeide zij. - Onder ons, Moeder, Mevr. Visquerot komt mij voor eene heele rare vrouw te zijn, en, zoo Santje niet spoedig komt opdagen, denk ik, na dat ik alles ingeslagen heb, waartoe gij mij kommissie gegeven hebt, maar alleen naar Utrecht terug te reizen. - Het lijkt mij hier niet, op den duur. - Ik geloof, dat Juffr. Santje toch een braaf meisje is. - Wat heeft zij mij gewaarschuwd, hartelijk gewaarschuwd. - Ik zou wel wat willen missen, om te weten, waar zij is. - Zie daar moeder een heel relaas, dat ik u toch wilde geven, omdat gij misschien anders ongerust zoudt wezen, als 'er geen brief kwam. - Mevrouw Visquerot heeft gezeid, dat ik toch morgen in de hoofdkerk de muzijk moet bijwonen - dan is het een Hooge Heilige Dag. - ‘o Dan is de muzijk uitstekend,’ zegt zij - ‘nooit verzuimt zij die, want die is ruim zoo mooi als die van de Italiaansche Opera - en de geheele beau monde van Parijs is 'er.‘ - 'Er zal voor mij ook vrij wat op te doen zijn van den nieuwsten smaak, die kan ik dan, als

{==75==} {>>pagina-aanduiding<<}

ik toch zoo spoedig weer naar Holland reis, nog meê nemen. - Nu, lieve Moeder! ik hoop, dat gij en de zusters wel moogt zijn - en zuster Mietje geheel herfteld. - Groet ze van mij en geloof dat ik ben

Uwe gehoorzame Dochter

Christina Beukelman.




{==76==} {>>pagina-aanduiding<<}

Honderd acht en tachtigste brief.

De Heer Louis Kraaijestein aan den Heer Pieter de Graaf.


Parijs, 28. Mei.

die ultimo vitae meae.

Ja Piet! als gij nog zooveel van uw kwaad latijn onthouden hebt, zult gij wel versteld staan over dit bovenschrift. - Op den laatsten dag van uw leven? - Ja Piet! dat zegt het in het Hollandsch - hebt gij dan Aqua Tofana geslobberd, zoo als de Paus Ganganelli - en meer andere Heeren in Italie wel eens overkomt - neen! Kareltje! morgen - morgen - moet ik duelleren - en gij zult niet raden met wien - of waarom. - Om u maar uit den droom te helpen. Met dien schildersjongen Verbergen, dien mignon van sinjeur Walraven. Dus twee Hollanders, twee Amsterdamsche sinjeurs zullen in het Bois de Boulogne morgen met, den degen of het pistool duelleren. Ik heb een querelletje gehad met Monsieur Walraven - en de jonge Heer Verbergen gebruikte de vrijheid, om mij in mijn hotel te bekedigen. - Nu ik denk hem mor-
{==77==} {>>pagina-aanduiding<<}
gen een prikje te geven, dat netjes is, en wil het mannetje schieten, dan heb ik wel wat zin in het lelletje van zijn regter oor. Ik zou echter wel wat lust hebben, om hem door en door te rijgen en hem dan aan den grond te spitten, zoo als de geleerde naturalisten zeer onschuldige kapelletjes en torren met gloeijende spelden in hunne kunstverzamelingen doen. - Ik wenschte toch nog liever, dat het Walraven was, dien zou ik beter bedienen. - Als gij tot hier toe gelezen hebt, zult gij niet denken, dat ik misschien, als het duël victorieus afgeloopen is, het bovenschrift van den datum waar zal maken: - 't zij met mij zelven den kogel te geven, 't zij in de Seine te springen - maar men moet hier de gelegenheid zoeken, om in het water te loopen, want die hooge gemetselde beeren beletten menig franschman dat voornemen. - Ziet het 'er dan thans zoo ellendig met u uit? - Zoo ellendig als ooit - zoo ellendig, dat ik het u niet durf te schrijven - Suse Bronkhorst - ja je moet het toch eens weten - Suse Bronkhorst - is weg - reeds eenige dagen weg - hopeloos weg. -
Ja ik heb het u toch moeten zeggen, en daarom zal ik een uurtje besteden, om u de historie te schrijven - maar laat het de anderen niet lezen, gij weet wel, hoe het ezel grinnekte, toen het een paard zag struikelen. - 't Ging dan met Santje en mij, nadat ik,

{==78==} {>>pagina-aanduiding<<}

zoo als ik u over een dag of zes schreef in den knip gelokt had, buiten gewoon wel - veel beter dan ik mij had voorgesteld. Zij was wel wat stroef, maar toch vriendelijker, of ik moest liever zeggen, minder onvriendelijk dan anders tegen mij - wat behoef ik u alles te zeggen - wij bezagen een gedeelte van Parijs met elkander, wandelden in de Tuillerien - en den volgenden dag reed ik met haar naar Versailles, waaromtrent zij eenige begeerte had laten blijken. Daar, en hinc illae lachrymae, daar, in een logement vertoevende, kwam het kompliment van den Heer Walraven aan Mejuffr. Bronkhorst, of hij haar voor eenige oogenblikken mogt spreken. - Ik pareerde dit gelukkig, door oogenblikkelijk een kaartje naar boven te zenden met eene invitatie van Mevrouw Kraaijestein om tegen overmorgen aan haar hotel te komen dineren. Maar ik begreep, dat het nu mijne zaak was, hoe eer zoo beter dat logement te verlaten - want ik vermoedde, dat de zoo schijnbare gerustheid van Santje misschien aan eene geheime verstandhouding (hoe was mij onbekend) met Walraven was toe te schrijven. - Ik bedacht een voorwendsel en wij verlieten eensklaps het logement. - Al het bezienswaardige in Versailles, onder andere de fraaije schilderijen van le Brun en anderen in het Paleis bezagen wij - en Santje had 'er heele fraaije aanmerkingen over. - Maar ik was vrij inge-
{==79==} {>>pagina-aanduiding<<}
trokken. - Ik had heel wat anders in mijn hoofd - en in mijn hart. - Toen wij de fonteinen te Versailles bekeken, bleef Susanna lang stilstaan bij dat, waar de fabel van Esopus verbeeldt wordt, in welke de Sperwer de Koning der Duiven is. Zij zuchtte - zij zeide iets zeer zacht tegen de jonge Juffrouw Beukelman, hare onafscheidbare satelliet (want ik zag haar nooit dan in de tegenwoordigheid van dat meisje.) Ik denk, dat zij mij bij den sperwer vergeleek - want 'er kwam een klein satyriek lachje rondom haar mond. Toen zwoer ik in mijn hart: ‘Ik ben die sperwer, en ik zal die sperwer zijn - maar gij zijt geen duifje.’ Ik sammelde lang te Versailles met oogmerk om dien dag niet weder te Parijs te komen, maar te Sevres den nacht door te brengen, en daar mijn ontwerp te voltooijen. Ik zat heel dikwijls te peinzen, hoe ik toch - mij van die vervl.... jonge Juffr. Beukelman ontdoen zou - dit maakte mij ingetrokkener dan anders - maar mijn Geest blies mij in, dat ik dat Dametje absens praesens moest maken. Vergeef ze, was de eerste gedachte, maar de heilige spaarzaamheid, die de natuur ook in alles waarneemt, nooit meer kwaad doende, dan volstrekt noodig is, navolgende, besloot ik, om mij eene fiksche dosis opium aan te schaffen; en dan zou de goede meid inslapen - en voor zoolang sterven, als ik noodig heb, dat zij dood is. Ik wist door een van mijne bedienden zoodanig

{==80==} {>>pagina-aanduiding<<}

eene portie te krijgen - en daar het goede kind wat dorstig viel, dewijl het een heele warme dag geweest was, bad ik geen moeite, om toen wij te Sevres gekomen waren, haar eenige weinige glazen wijn te doen drinken. Aan Susanna, die nooit eenigen wijn drinkt, was niet te denken: en ik verkoos ook water. Wij hadden bij onze aankomst te Sevres eerst ter loops de porselein-fabrijk gezien, waarbij Susanna, naar gewoonte hare bedenkingen mededeelde. - ‘Ik vind, ja alles zeer fraai - maar, zeî ze, (ik heb dit misschien te beter onthouden, omdat het de laatste vriendelijke woorden geweest zijn, die zij tot mij sprak.) ‘Ik vind alles hier zeer goed - maar wanneer men een Loosdrechtsche Porselein-fabrijk, of een aan den Amstel in zijn eigen land aan den gang heeft, weet ik niet, waarom men dat van Sevres de voorkeur zou geven, of het zou moeten zijn, alleen, omdat het niet nationaal is. Ik geloof, dat andere volkeren ook wel meer of min dat zwak hebben, maar het spijt mij, dat ik het zeggen moet, wij Hollanders hebben het toch in eene buitengewone mate.’ Ik stemde het, gelijk gij begrijpen zult, zeer gereedelijk toe, en voegde 'er zoo lagchende bij; 't Is nog al te verwonderen, dat onze Hollandsche Heertjes niet al te maal Fransche, Engelsche, of Duitsche vrouwen moeten hebben ... maar daarvoor is eene genoegzame reden. - Gij

{==81==} {>>pagina-aanduiding<<}

hebt misschien gisteren in de Tuilleriën niet opgemerkt, hoe de aandacht op u gevestigd was.... Hier betrok haar aangezigt, en 'er kwam een bestraffende trek in. ‘Ik zou,’ zeide zij, ‘mij wel gewacht hebben, om die aanmerking te maken, indien ik gegist had, dat gij haar dien draai zoudt gegeven hebben. Gij weet, mijn Heer! hoe ik over al zulke komplimenten denk.’
Betrok het gelaat van Suse, ook de hemel betrok zwaar met wolken, en het begon in de verte reeds te weerlichten; - daar ook de avond begon te vallen, begaven wij ons te Sevres in eene zeer ellendige herberg, waar wij naauwelijks onder het dak konden komen. Dit stond Suse zeer slecht aan, en terwijl ik hare vriendin, met den wijn, waarin ik de opium gedaan had, laafde, bestelde ik de slaapplaats voor Mevrouw mijne beminde en haar beschermengel, op het kamertje van de meid, een zeer ellendig verblijfje, en ik zou op het zoogenaamde bed van den knecht slapen of liever gaan nederliggen. Wij gebruikten een' foberen avondmaaltijd, terwijl ik daarbij de beginsels van de uitwerking van den staapdrank op Juffrouw Beukelman begon te bespeuren. Santje sprak zeer weinig, en had haar aandacht, zoo het scheen, meest gevestigd op het schitteren van de bliksemstralen, die uit eene bui heen en weder schoten, welke over Parijs scheen te hangen. Ik vroeg haar eens, of zij

{==82==} {>>pagina-aanduiding<<}

ook eenigen schroom voor het onweder had. ‘Eerbied,’ zeide zij, ‘diepen eerbied voor de ontzettende kracht der natuur, maar die, hoe verbazende, in de handen der hemelsche goedheid een zegen voor het menschdom is.’ O dacht ik, hoe valt zij weêr in den preêktoon: ik zal haar straks wel sijner leeren zingen. Daar ik zag, dat Juffr. Beukelman begon te knikkebollen, gebruikte ik de vrijheid, om, als een klein praeparatif, toen ik heen ging, en Santje een' goeden nacht wenschte, onverwacht haar te omhelzen, en met eene vurigheid te kussen, zoo als ik haar nooit gekust had. Zij gaf een' schreeuw, die Juffr. Beukelman uit hare sluimering een weinigje wakker maakte, en om de gramschap van mijne Venus-Juno te ontwijken, vloog ik henen naar mijn slaapvertrekje, waar ik hoorde, hoe of Santje hare vriendin bestrafte over hare slaperigheid. Ik kleedde mij slechts ten halve uit - en ging wat liggen op het bed van den knecht, afwachtende, tot dat het volk in de herberg in rust zou zijn, om dan Santje slapende of wakende te verrassen, liggende naast hare vriendin, in een slaap gedompeld, waaruit die nu door geen gegil of vrouwelijke grimassen ontwaken zou. Eeuwig lang duurde mij dat gestommel van het volk. Honderde vervloekingen braakte ik tegen hen uit ... en toen dat geruisch zachtkens aan bedaren raakte, begon het rommelen van boven te vermeerderen. Ik dacht waar-
{==83==} {>>pagina-aanduiding<<}
achtig, dat de een of andere Salmoneus mij een kool stoofde, want de Hemelsche Jupiter is zelf een te groote snoeper, om mijne vrome oogmerken omtrent Santje te dwarsboomen. Van oogenblik tot oogenblik nam het onweder toe, en de eene felle bljksemstraal volgde op den ander - terwijl ieder donderslag zwaarder werd. Ik kon toen niet merken, dat 'er iemand in de herberg buiten mij wakker was. - Nu wat raakte mij het woeden van de Elementen buiten.... Ik greep mijn nachtblaker in de hand - mijne hand beefde, Piet! ja! ja! zoo beefde ik ook, toen ik nog zeer jong zijnde, op mijn Papa's Buiten, de dochter van den tuinman het eerst slachtoffer ging maken van mijne ontgloeide drift. - Suse moet toch den slag hebben van bijzonderen eerbied in te boezemen. - Ik sloop dan op mijn kousen naar de deur der slaapkamer van het Heiligje. - Ik vond die gesloten; nu dat had ik wel verwacht, en maakte daarom gebruik van een' uitmuntenden looper - die mij ook zijn' getrouwen dienst bewees. - Zoo als ik de deur geopend had zag ik, tegen mijne verwachting, Santje genoegzaam gekleed, opzitten - die mij ziende oprees, en een' gil van ontsteltenis gaf.... ‘Mijn God! Mijn God!’ riep zij: ‘wat zal mij overkomen; wat doet gij hier?’ - Ik zette mijn' blaker neder, snelde naar haar toe, en legde mijne hand op haren mond. - Bedaar, bedaar, zeide ik ...

{==84==} {>>pagina-aanduiding<<}

ik dacht, dat gij misschien bevreesd geworden waart voor het verschrikkelijk onweder ... en ik greep haar tevens in mijne armen, en drukte haar aan mijne borst. - En nu ontstond 'er eene hevige worsteling, die mij bij het licht van de twee kaarsen, en nog meer bij de aanhoudende schitteringen van het vast aangroeijend onweder, schoonheden en standen van Santje ontdekte, waartoe zij mij nooit gelegenheid gaf. - Ik was geheel weggerukt door dien stroom van dierlijk gevoel, welke mijn hart met een geweldigen slag bijna hoorbaar deed bonzen. - Zij was beurtelings schrik - en woede. - Van de laatste ontleende zij zeker hare krachten: ‘Booswicht! booswicht!’ schreeuwde zij, en mij ontglipt zijnde, het eerste oogenblik, dat ik hare kieschheid beleedigde, viel zij op hare knieën, en terwijl de bliksems met een' blaauwen gloed voor hare voeten speelden, riep zij uit: ‘o God! geef een' genadigen bliksemstraal, die mijn rampzalig leven verkort!’ - Ik voelde eene huivering op dat woord - en deinsde als van eene heilige terug. - Lagch vrij. - O had gij dat gelaat gezien, gij zoudt als ik een oogenblik terug hebben gedeinsd - en 't was als of op haar gebed een bliksem nederdaalde, zoo rood en vurig als ik immer zag - en de slag 'er boven op was zoo geweldig, dat het dak scheen in te storten ... doch mij oogenblikkelijk herstellende, naderde ik haar weder, maar zoo als ik

{==t.o. 84==} {>>pagina-aanduiding<<}


{== afbeelding 
	
o God! geef een' genadigen bliksemstraal, die mijn rampzalig leven verkort. bl. 84.==} {>>afbeelding<<}
    


{==85==} {>>pagina-aanduiding<<}

haar aangreep - schreeuwde zij: ‘God! help mij, help mij,’ - en daar was het vee beneden wakker geworden; de kastelein - zijn wijf - de knecht - de meid, alles kwam naar boven - en Suse ging voort met schreeuwen. - ‘Brand!’ riep de knecht, want 'er was een zwavellucht door het huis verspreid: ‘Waar is de brand?’ vroeg de kastelein - en stormde met zijn' knecht de deur van de kamer open. - Zoo als Santje dit zag - verdubbelde zij hare krachten - wrong zich los - en met hare armen, de ingedrongen personen verwijderende, vloog zij de deur van het vertrek uit en wierp die toe. - Ik wilde haar oogenblikkelijk volgen, maar werd door het ontsluiten der deur en het canailje uit de herberg, vijf minuten opgehouden - met vijf en twintig vragen - en die vijf minuten gebruikte Santje, om te ontkomen. Zooveel ontdekte ik, dat zij de achterdeur was uitgevlogen - ik zag hare voetstappen in den tuin - maar waar zij verder gebleven is - ijsselijke onzekerheid! weet ik niet. - De vreesselijke hagel en regen, die de nog woedende onweersbui vergezelden, en voor een kleine poos alle vervolging onmogelijk maakten, veroorzaakten eene duisternis, die alleen door het verblindend licht van den bliksem werd afgebroken. Ik liep, met een ellendig lantarentje wel een uur vruchteloos heen en weder, zonder dat ik bijna een voet voor uit kon zien, maar ik vond geen het minste spoor van Santje. Eindelijk woei door het gebroken glas ook het licht van mijn lantaren uit - en

{==86==} {>>pagina-aanduiding<<}

ik vond met moeite het huis van den kastelein weder. - Ik eischte, dat hij mij een flambouw zou geven. ‘Mijn Heer!’ zeî de kastelein, ik weet in geheel Sevres geen flambouw te vindn.’ Toen smeet ik woedende de lantaren op den grond. Gij kunt denken, dat ik, in de uitgelatendste woede, allerhande vervloekingen en verwenschingen uitbulderde, doormengd met donderstagen en bliksemstralen, die ik nooit vruchteloos verspil, maar als het te pas komt, gelijk gij weet, in eene verbazende menigte kan opeenstapelen. - ‘Jesus! Maria!’ riep de meid van de herberg, ‘houd toch op met zoo te spreken ... de donder zal het huis verpletteren....’ Gij begrijpt, dat dit mij niet wederheild - maar 't ging met mij als de wolken ... ik raakte uitgeput - en dan moet de kalmte in de natuur weder keeren.... Bij het afnemen van de donderbui, begon eindelijk de graauwe morgenstond aan te breken. - Ik noodzaakte den Heer kastelein, om door dun en dik mijn' knecht op te zoeken - en mijn rijtuig te doen inspannen - maar de karel was pas twintig schreden de deur uit, of hij keerde met een ijsselijk misbaar terug. - ‘O mijn God! mijn God! daar ligt drie deuren hier van daan een meisje dood op de straat.’ - Een meisje, riep ik uit, een meisje - karel! - Ik vloog de deur uit, en mijn geheel ligchaam sidderde - want ik verwachtte niets, dan dat ik Susanna door den donder getroffen,

{==87==} {>>pagina-aanduiding<<}

zou vinden. - Ik geloof, dat mij de haren van schrik te bergen stonden, toen ik de deur uitschietende waarachtig een vrouwelijk wezen liggen zag. - Doch nader bij gekomen zag ik, met een' geweldigen terugschok van blijdschap, dat het Susanna niet was, maar toch een jong meisje. - Ik schoot toe - en greep het werktuiglijk aan. - De kastelein, die, als alle bijgeloovige gekken, bang voor dooden is, kwam met langzame stappen mij achter. - Zoo als ik het meisje had opgevat bespeurde ik, dat zij geen lijk was, maar dat zij waarschijnlijk in zwijm lag. - ‘Wie is het?’ riep de malle kastelein, - geef azijn - zot! - het is een mensch, schreeuwde ik hem toe. - Ik sleepte onderwijl het meisje op een hoogte niet ver van de plaats waar zij lag, en toen de kastelein mij den azijn gebragt had, wreef ik haar daarmede onder den neus - en daar begon het schepseltje weder te leven. Pijnlijk deed zij hare oogen open. - Lief kind! zeide ik, lief kind! zijt gerust. - Ik nam haar op en droeg haar in de herberg. Draag gij nu zorg voor het meisje, zeî ik tegen de kasteleines, en laat uw loome man mijn knecht halen. - ‘Mijn Heer! mijn man,’ riep de vrouw terwijl zij het meisje van mij overnam. - ‘Mijn God!’ ging zij voort, zijt gij het Jeannette! wat is uw overgekomen?’ - ‘Ik weet het niet,’ zeide het onnoozel schepseltje, ‘ik ben van schrik

{==88==} {>>pagina-aanduiding<<}

op straat gevallen.’ - ‘Maar wat deedt gij op straat?’ vroeg het nieuwsgierig wijf, in plaats van de arme meid wat te drinken te geven. - ‘Och! mijn arme moeder heeft een' zwaren aanval van kolijk - en ik ging naar den Herboriste, om een drankje te halen. Ik was, hoe vol mijn hoofd met Santje was, getroffen - toen dat schepsel dit zeide - en voerde haar toe. - Dan zal uwe moeder wel heel ongerust over u zijn. - ‘O,’ zei zij, ‘zij zal het van schrik besterven.’ Heks, zeî ik tegen de meid - loop naar de moeder van dat meisje, en zeg, dat zij leeft, dat zij behouden is.... ‘O gij zijt wel een goed Heer,’ zeide het meisje, ‘God vergelde het u!’ - Waarom was het mij onaangenaam geprezen te worden, daar ik anders altoos zoo heet op lof geweest ben, en vooral uit een' vrouwen mond. - Men wist in de geheele kabanis niet veel van mij te maken. - In den tijd van nog geen twee uren, was ik van een woesten onverlaat in een braaf man herschapen. - Nu kwam welras mijn knecht met de paarden voor de deur, maar ik was besluiteloos, werwaarts heen te rijden. Ik besloot, omdat ik toch tot iets besluiten moest, naar Versailles terug te rijden. Misschien, misschien dacht ik is daar een rendezvous tusschen Walraven en Suse Bronkhorst. Gelukkig, toen ik al in het rijtuig zat, viel mij de schoone slaapster in - wat zou ik met die ellendige verder

{==89==} {>>pagina-aanduiding<<}

doen. - Bezorg, zeî ik tegen de kastelein, dat Dametje, dat daar boven ligt te slapen, naar Parijs bij Madame Visquerot in de Rue St. Honoré - en met een betaalde ik hem ruim - heel ruim naar mijne gewoonte - want dat uitvaagsel der schepping laat zich tot alles gebruiken, alles welgevallen, zwijgt alles - mits, dat men het wel betaalt.
Te Versailles gekomen, en wel aan het logement, waar ik het biljet van Walraven ontvangen had, vernam ik, dat die Heer, welken ik naauwkeurig genoeg beschreef, met een ander, de schilder Verbergen zeker, even na ons vertrek naar Parijs was terug gereden. - Ik begreep dus, dat het maar best was - Parijs weder op te zoeken - en schoon ik volstrekt geen het minste blijk heb, waar Santje mag gebleven zijn, kan het toch ook wezen, dat Flip Walraven 'er even weinig van weet als ik. - Die vrome borst heeft, bij onze zeer onaangename rencontre, herhaalde keeren het zoo op zijne eer betuigd, dat ik den Dominéachtigen jongen Heer geloofde, schoon ik uit klinkklare baldadigheid mij hield, als of ik hem niet geloofde. Waarachtig Piet! Walraven is geen huichelaar. - Hij heeft wel iets deftigs, dat mij niet bevalt, omdat het imposeert, maar ik geloof toch den knaap, als hij van zijne eer spreekt. - En als wij van onze eer spreken, gelooft ons niemand, die ons kent. - Alles in de wereld heeft zijne betrekkelijke waarde -

{==90==} {>>pagina-aanduiding<<}

tot de namen van de dingen incluis. - Mooi en lcelijk - deugd en ondeugd - eer en schande, alles ... alles is betrekkelijk.
Ik weet niet, hoe het komt, maar ik ben neerslagtiger, dan ooit over het gemis van Santje. Ik ben tusschen beide hopeloos, dat ik haar weder zien zal. - En alles, alles is mijne schuld - of liever de schuld van het noodlot, dat mij in dezen liefdehandel vervolgt. - Zwarte, donkere beelden, donkerer, zwarter dan 'er ooit in de tooverlantaren van mijne ziel door de verbeelding op gegoocheld werden, rijzen 'er van tijd tot tijd in mijn' geest op. - Piet! als ik eens te kort schoot in het tweegevecht van morgen, want die Verbergen is een vlugge vent, en als hij onder onze bende behoorde, zou hij een hachje zijn, maar de vizevazerijen van Walraven houden hem onder.... - Ik denk, dat dit duël een middel zijn zal, om hem tot ons te winnen. Ik ben in eene uitmuntende luim, om te duëlleren - want niets, niets op de wereld verschilt mij, nu ik Santje verloren heb. Verbeeld u eens, Verbergen koos de pistolen, en hij schoot mij vlak door mijn hoofd heen. - Wel nu dan was het immers over - dan was 'er een cremoonsche viool minder - en men zou den klank van die snaren in het groot concert van de wereld niet missen. En wat, wat is toch het heerlijkste uitvloeisel van het voortreffelijkste vernuft meer dan een gevolg van

{==91==} {>>pagina-aanduiding<<}

een toevallige organisatie van eenige deelen - breek die organisatie - en het product is ook weg - voor eeuwig weg. - Maar is dat wel zoo zeker, Piet! - 'Er zijn toch vele heele schrandere Wijsgeren en Dichters, zoo wel onder de Ouden als de Hedendaagschen, die veel hebben bijgebragt, om te bewijzen, dat 'er ten minste zooveel waarschijnlijkheid voor het overblijven als voor het niet overblijven is. Als eens die schel maar weg viel - en de pit, de kern bleef overig - wij wetèn het toch niet - wij zijn nooit dood geweest - en hebben wij 'er niet wel wat belang bij, dat 'er geene afrekening met ons gehouden wordt. Ik heb althans in het geheel geen zin in alle de schilderstukjes, die de fraaije geesten van vroegere en latere tijden van den Orcus maken, omdat 'er knapen als wij altijd slecht aan zijn. De fijnste en edelste vernusten van alle tijden en volkeren, hebben meestal in hunne droomen, over dit onderwerp, hetzelfde gevoelen - of ze een Hemel en een Hel - of ze een Vahalla - of ze een Elysium - of een Tartarus malen.... En die zelfde knapen, die Heeren Dichters en Wijsgeeren, of wijsgeerige Dichters, waren somtijds zelf toch de vroomste borsten niet, die ook al rijkelijk wat op hunn' kersstok hadden, en echter, allen laten zij de Heeren Walravens van onbedenkelijk veel genoegen na dit leven jouiseren, en de Heeren

{==92==} {>>pagina-aanduiding<<}

Kraaijesteins hebben het miserabel erg. -'t Is toch raar, dat hunne opinien zoo overeenkomen ... maar zij schrijven elkander uit - 'er zijn geen grooter dieven dan Dichters en Filozofen. - 't Is toch jammer, dat ik niet op een ander idé gevallen ben, dan om alles wat schoon, subliem schoon is van de sekse te onder te brengen, als ik eens een Poëet of een Filozoof geworden was, - en wat belet mij als ik Santje niet weêrvind, dat ik het nog word, dan zal ik eens uit een ander vaatje tappen. - Ik zal dan den Hemel en Hel - den Tartarus en het Elysium om ver halen. - Ik zal mijn Elysium laten bewonen door Heeren en Dames van plaisier, door Nero's en Cartouches - door brandstichters, roovers, huichelaars enz. enz. -die zal ik door de Goden allerhande genoegens laten smaken. - Ik zal de Lucretia's en Josephs - de Titussen - Gracchussen - eerlijke huisvaders en huismoeders, alles wat ijsselijk is doen ondervinden in des Tartarus. Ik verbeeld mij, dat zulk een Dichtstuk wel opgang zal maken.... Ik zal de regtvaardigheid onregtvaardigheid noemen, en alles, alles omkeeren. - Ik heb alleen maar eene vrees, dat zich de openbare opinie daar tegen zal aankanten, niet omdat die opinie juist op de waarheid rust, maar, maar op de ouderdom van zoovele honderde jaren. De menschen zijn apen en papegaaijen van elkan-
{==93==} {>>pagina-aanduiding<<}
der. - Evenwel zou het toch kunnen zijn, dat die publieke opinie, zat in de geheele kompositie van het raderwerk der menschelijke natuur, dan was ik 'er leelijk meê gefopt. Dan zou mijn plan vast niet opnemen - en ik herinner mij, dat die knapen, die den lof van een' Nero, en diergelijke monsters, op zich genomen hebben, nooit eenigen bijval gehad hebben. Dus ook basta hiermede....
Hemel! Hemel! daar krijg ik een brief met een groot pak van Walraven! - Eene uitdaging van hem, om in plaats van zijn' vriend Verbergente vechten, en eenige koppels pistolen, om daar uit te kiezen? - In het geheel niet - ik denk een afgrijsselijke zedepreek tegen het duël, enz. enz. - te breed om te melden. Als ik hem gelezen heb, zal ik hem aan u toezenden: gij kunt er misschien nog eenige Theses voor uwe Dissertatie uit ontleenen. - Apropos, dat gaat nog niet vlug - de verkozen stof zal u wat te zwaar zijn - of liever voor den fabrikeur van uwe Dissertatie. - Nu, Piet! in mijn' volgenden meld ik u den afloop van de affaire tusschen mij en Verbergen. - Ik wilde wel, dat het al morgen ochtend acht uren was. - Adieu! schrijf mij eens - en zoo gij mij iets van Santje kunt melden ... maar zij leeft misschien niet meêr - wist ik dat, dan liep ik in den degen van Verbergen, of zette mijn

{==94==} {>>pagina-aanduiding<<}

hoofd, zoo dat hij mij de hersens inschoot - en dan was dit de laatste brief van

Uw' Vriend

Kraaijestein.




{==95==} {>>pagina-aanduiding<<}

Honderd negen en tachtigste brief.

De Heer Philip Walraven aan den Heer Louis Kraaijestein.


Parijs, 28 Mei.

Mijn Heer!

Gij zult u misschien verwonderen, dat ik u met mijn schrijven lastig val; vooral na het geen onlangs ten uwen huize heeft plaats gehad. 't Is alleen een besef van volstrekte verpligting, dat mij bewogen heeft, met achterstelling van dat alles, aan u te schrijven. Dit valt mij te ligter, om dat, hetwelk misschien door velen voor honende beleedigingen ten mijnen aanzien, zou worden opgevat, door mij onder anderen wordt toegeschreven aan eene verbaasde hoogte van hartstogt, tot welken gij bij mijne komst waart opgewonden, door het verlies van eene der voortreffelijkste Dames, welker waardij ik beter gevoel, dan schatten durf - vooral daar gij dat verlies ongelukkiglijk toeschreeft aan mij, welken gij ten onregt u verbeeldde, dat eenige kennis droeg van haar verblijf. Schoon ik, zoo min als eenig mensch, beleedigingen met onverschilligheid mij kan zien

{==96==} {>>pagina-aanduiding<<}

aandoen, neem ik altijd zeer in aanmerking, uit welke oorzaken zij geboren worden, en in welke omstandigheid de beleediger verkeert. Ik wil nu volstrekt niet onderzotken, waartoe ik ook geen regt heb, welke de betrekking tusschen u en Juffr. Bronkhorst geweest zij, of waardoor gij haar verloren hebt, maar dit is zeker, dat het verlies van een zoo dierbaar voorwerp, als die Dame, u in een buitengewoon ongunstige geestgesteldheid brengen moest. Alles dus, mijn Heer! wat gij mij in die drift hebt aangedaan, vergeef ik u niet alleen, maar het zal mij weinig moeite kosten, om zulks geheel te vergeten.
Daar ik dus zoo ligt denk over het aan uw hotel voorgevallene, wat mij zelven betreft, zult gij gemakkelijk kunnen begrijpen, dat het mij zeer onaangenaam geweest is, dat mijn vriend Verbergen die zaak zoo hevig opnam - en dat de uitbarsting van zijne hevige drift niet minder dan eene uitdaging ten gevolge heeft gehad. Ik ben te meêr hier over getroffen, omdat ik de oorzaak gaf tot eene uitdaging, waarvan ik, en zoo ik meen, om zeer gegronde redenen, een' grooten afkeer heb. Ondertusschen zoo ik hier schreef aan een' man van een gewoon verstand van gewone bevatting der zaken, zou ik wanhopen te slagen in mijn oogmerk, doch, daar ik, zonder eenig inmengsel van vleijerij, waarvan ik even afkeerig ben als van beleediging,

{==97==} {>>pagina-aanduiding<<}

kan betuigen, dat ik groote achting voor uwe verstandelijke bekwaamheden koester, en die verheven acht boven vele vooroordeelen van minverlichten, ben ik niet zonder hoop, dat ten minste dit mijn schrijven uit het waar oogpunt door u zal beschouwd worden.
De jonge Verbergen, laat ik u dit vooraf mogen zeggen, is van kindsch af, schoon wat jonger dan ik, altijd mijn makker en vriend geweest; ik heb zooveel in mij was, toegebragt, om dien aanleg tot de kunst, die ons vaderland boven zoovele andere landen beroemd maakt, bij hem aan te kweeken - en waarlijk hij is tot eene hoogte gekomen, die hem eens, zoo hij den gewonen trap van het menschelijk leven maar bereikt, tot een roem van hetzelve zal doen strekken. Ik zeg u, mijn Heer Kraaijestein! Verbergen is mijn vriend - en, zooveel als mijne vermogens toelieten, mijn kweekeling. - Gij ziet, dat ik opregt met u omga - gevoel van vriendschap en eene waardering van de bekwaamheden van mijnen vriend zijn, onder andere, hoofddrijfveren van mijn aanzoek, dat ik bij u doen zal, om af te zien van de onderneming, welke tegen morgen ochtend ten acht uren in het Bois de Boulogne bepaald is. En ik houd mij verzekerd, dat gij deze mijne poging den naam van goed niet zult kunnen weigeren.
Niemand, mijn Heer! die u kent, twijfels aan uwen moed, om eene gedane uitdaging ge-
{==98==} {>>pagina-aanduiding<<}
stand te doen, en uwe bedrevenheid in de behandeling van allerlei wapenen is beroemd genoeg bij hen, op welker achting gij eenige prijs kunt stellen. Indien gij dus op mijn aanzoek besluiten kondt, om van uwe uitdaging af te zien, zal uwe eer in dat opzigt niets te lijden hebben. En het zal alleen kunnen toegeschreven worden aan de tusschenspraak van eenen vriend voor eenen jongen en onbezonnen handelenden vriend. Doch, ondersteld, dat het tweegevecht doorgaat, en gelijk ik zeker onderstel, dat de uitslag wezen zal, Verbergen komt 'er met een wonde, klein of groot af, welke eer zal uw moed of bedrevenheid daar door behalen? Mijns achtens, zoo weinig, als, wanneer ik met Verbergen een' tweestrijd aanging, wie de beste teekening of schilderij zou leveren, indien hij mij door zijne kunst overtrof.
Maar gij zult misschien aanvoeren, dat de hoon, de beleediging, die u door hem aangedaan is, gewroken moet worden. Ik zal u eens toestaan, schoon het anders met mijne denkwijze strijdt, dat deze stelling doorgaat, dan in die onderstelling zelf bid ik u, mijn Heer! beslis toch eens voor de vierschaar van uw eigen gezond verstand, dat zich zeker boven de zotte grillen en denkbeeldige pointilles van kinderachtige modezotten verheft, beslis daarvoor eens, wat zal het storten van eenige droppelen bloeds, wat zal eene groote, wat

{==99==} {>>pagina-aanduiding<<}

eene ongeneeslijke, wat eene doodelijke wond zelfs tot het uitwisschen van de aangedane beleediging, tot uitdelging van den toegebragten hoon bijdragen? - zal daar door de beleediging ongedaan - de hoon niet toegebragt zijn? Gij zijt nu door Verbergen beleedigd, maar onderstel, gij hadt hem beleedigd - doch gij overtreft hem even zeer door uwe bedrevenheid in de behandeling van wapenen als tegenwoordig - dan zou het gevolg van het tweegevecht hetzelfde zijn, alleen de beleediger zou over den beleedigden zegepralen - en dus zijne beleediging verdubbelen, zonder dat aan den gekwetsten middel overbleef, om zich verder te wreken.
Ik geloof, mijn Heer! schoon wij zeker in vele gevoelens van elkander verschillen, dat wij echter hierin zullen overéénkomen, dat wij beide weinig, of laat ik liever zeggen niets op hebben met de zoogenaamde vuurproeven en anderen in de middeleeuwen, in het werk gesteld, om de waarheid eener zaak, bij gebrek van behoorlijke getuigen te beslissen. Gij zult daarvan al het onnoozele, al het bijgeloovige, al het belagchelijke gevoelen, maar sta een oogenblik bij het tweegevecht stil - en zeg mij; of de beslissing door hetzelve beter, wezenlijker, verstandiger is, dan die der vuur- en waterproeven. Ja, daar gij u zeker andere denkbeelden, dan de zoogenaamde vrome menschen van die eeuw vormt, daar gij zeker

{==100==} {>>pagina-aanduiding<<}

minder bigot zijt dan zij, daar gij niet denken zult, dat eenig onzigtbaar Wezen tot hulp van u of uwe partij zal tusschen beide komen, om naar dat de zaak regt of onregt is, zegepraal of nederlaag uit te deelen, maakt gij naar mijne gedachten minder juiste gevolgtrekkingen, of zoo het mij geoorloofd is te zeggen, volstrekt onbestaanbare. Niets toch bewijst zegepraal of nederlaag in dezen, dan de meerdere of mindere bedrevenheid, of het toevallig geluk van den een boven den ander, en dus blijft de beleediging de beleediging, schoon het bloed van den een of den ander gevloeid hebbe.
Maar, zult gij zeggen, het punt van Eer. Ik heb juist geen klaar begrip van het zoogenaamd point d'honneur, waarmeê de militaire stand zoo geweldig opheeft, en dit blijft toch bij de verstandigsten uit die klasse de laatste grond, om het tweegevecht te verdedigen. - Zij beweren, namelijk, dat de naam van lache, (zeer ten onregt, gelijk gij wel begrijpen zult, naar mijne gedachte gehecht aan het ontwijken van eene uitdaging) in het oog der menigte zoodanig is, dat zelfs de dood voor een' krijgsman daarboven verre te verkiezen is; - En dat men, al is men overtuigd, dat het zoogenaamd point d'honneur wezenlijk eene dwaasheid is, geen braaf militair kan zijn, en zich ongestraft laten honen. Naar mijne gevoelens bestaat de lafhartigheid, of een lache te zijn in onpligtmatig zich te onttrekken aan die ge-
{==101==} {>>pagina-aanduiding<<}
varen, waartoe ons onze stand of de omstandigheden ons roepen. Onpligtmatig zeg ik, want het is, mijns achtens, met den moed zeer bestaanbaar, zich aan gevaren te onttrekken. Indien een volstrekt razend mensch u met steenen naar het hoofd werpt, wie zal u dan van gebrek aan moed beschuldigen, omdat gij geen prooi van zijn dol bedrijf willende worden, u zelven in veiligheid stelt. En is een beleediger veel beter te schatten dan een razende - gebruikt hij, althans op het oogenblik, dat hij iemand wezenlijk beleedigt, zijn verstand? - en hoe zou dan de eer van iemand, in het oog van verstandigen, kunnen lijden, door het ontwijken van de uitwerksels eener dwaze uitdaging. - Wat de onverstandige menigte daaromtrent zegt, kan, mag, althans bij iemand van opgeklaarde begrippen, en boven de vooroordeelen des gemeenen volks verheven, niet in aanmerking komen. - Geldt dit omtrent den militairen stand, zoo ik mij verbeeld, in zijne volle uitgestrektheid; niet minder geldt dit tusschen particuliere burgers, buiten dien stand. Gij en Verbergen zijt beide geen militairen - en zelfs kunt gij naauwelijks als een man van den degen aangemerkt worden, want het verband tusschen de beoerfening der wetenschappen, zelfs die der regtsgeleerdheid en van den degen, om daarmede te vechten, is mij zeer duister. - Heeft Verbergen u beleedigd met u in uw eigen hotel

{==102==} {>>pagina-aanduiding<<}

aan te grijpen, met in zooverre geweld te plegen - wel nu de burgerlijke regtbank staat hier voor u open, indien gij voldoening van hem vordert - en die wijze uit, wat straf hij daarvoor ondergaan, welke boete hij daarvoor betalen, welke vergoeding van eer hij u schenken moet.
Bedenk ook nog, bid ik u, of 'er niet iets onteerends voor de Hollandsche Natie in steekt, dat twee Landgenooten op vreemden bodem met elkander, om eene aangedane beleediging, duelleeren. Wat vreemdelingen van onze miskende natie zeggen mogen, zij behoort buiten allen twijfel, tot eene der verstandigste en meest beschaafde van Europa. - Daar nu het duelleren, door mij beschouwd, als een strafbaar overblijffel van de ellendige middeleeuwen, waarvan wij vroeger dan zeer groote en wijdberoemde natiën verlost zijn geraakt, en waarvan onze voorouders haar zelf hebben helpen verlossen, zou het mij leed doen, dat twee Hollandsche, twee Amsterdamsche Burgers in Frankrijk zich beide of een van beide, naar mijn gevoelen, door een hun onteerend tweegevecht ongelukkig maakten. Ik weet niet, hoe of gij' 'er over denkt, mijn Heer! maar ik houd de eer van mijne Natie gaarne zelfs op eenen vreemden bodem staande. En ik heb geen reden, om te onderstellen, dat gij tot die nieuwbakken soort van Hollanders behoort, die, zich voor vreemde natien schamende Hollanders te zijn, het

{==103==} {>>pagina-aanduiding<<}

goede en kwade der natiën, waaronder zij verkeeren, overnemen, te gelijk met derzelver kleeding. Ik zou zelfs denken, dat ik u beleedigde, indien ik dat van u onderstelde, tenware gij als Alcibiades bij de Atheniensers een Athenienser en bij de Spartanen een Spartaan meende te moeten zijn.
Maar zeker weet ik, dat gij een man van smaak, en een vriend der schoone kunsten zijt, dit althans heb ik wel van lieden gehoord, die anders bijlang uwe vrienden niet waren, in den naam dan van een dier kunsten bid ik U, spaar mijnen onbezonnen vriend, die zulke voortreffelijke vorderingen in de teeken- en schilderkunst gemaakt heeft, daar ik van hem niet alleen verwacht, dat hij de eer der Hollandsche schilderschool zal handhaven, maar dat hij zelfs voor de kunst in het algemeen een sieraad zijn zal. Zou het niet jammer zijn, mijn Heer! dat gij, in een zoo ongelijk tweegevecht, waarin gij, vooraf beschouwd, zoo hoogstwaarschijnlijk zult zegepralen, een' jongeling misschien zoodanig verminkte, dat hij voor altijd teekenpen of penseel zou moeten nederleggen. Gij weet, hoe dikwijls groote Veldheeren, zoo van vroeger als later tijd, in hunne woeste veroveringen van Steden en Volkeren gunstige uitzonderingen maakten, ten aanzien van beoefenaars van kunsten en wetenschappen, schoon zij anders wel degelijk

{==104==} {>>pagina-aanduiding<<}

hunne vijanden waren. Handel gij ook zoo vorstelijk omtrent mijnen vriend. Om u te overtuigen, dat ik niet verblind door het bedriegelijke licht der vriendschap, te gunstig over de voortbrengsels van het kunstvermogen van Verbergen oordeel, zend ik u hier nevens ten geschenke een schilderstuk, dat hij mij opgedrongen heeft als een bewijs van zijne hartelijke erkentenis (want hij is, gelijk alle hartstogtelijke lieden, zeer dankbaar zelfs over geringe gunstbewijzen) aan te merken. Het verbeeldt, zoo als gij ook spoedig ontdekken zult, Aurora op een triomfkar gezeten, voortgetrokken door alle de gepersonificeerde bevalligheden, die den dageraad gewoonlijk vergezellen. En schoon hem de uitmuntende schilderij van Guido Reni als voor den geest gezweefd hebbe, zult gij zoo in de houding der beelden, als in derzelver werkzaamheden, en bovenal in het gracelijk beeld van Aurora het werk van een jeugdig Genie ontdekken. - Gij zult in alle zijne beelden, en derzelver handeling, zelfs in het coloriet het vuur van den kunstenaar zien doorschitteren. Dat zelf zal het u ligt begrijpelijk maken, dat een jongeling van zooveel genie ook een temperament bezitten moet, ongeschikt, om, al is het maar in zijne verbeelding, zijn' vriend ongestraft te kunnen zien beleedigen. - Ik verbeeld mij, en, o mogt ik mij niet zonder reden vleijen, dat dit schilderstuk met meer kracht bij u

{==105==} {>>pagina-aanduiding<<}

pleiten zal, om, op mijne bede, van het tweegevecht af te zien, dan alle de redenen, die ik heb aangevoerd.
Zoo het intusschen nog eenigzins strekken mogt, om uwen geest tot grooter kalmte te brengen, herhaal ik u bij dezen op het plegtigst, dat ik van het verblijf van Mejuffrouw Bronkhorst in Parijs, of Frankrijk niets geweten heb, voor dat ik u met haar te Versailles, uit een der bovenvertrekken van het Logement, zag - en dat ik na het ontvangen van het noodlottig invitatie biljet niets van haar vernomen heb. Ik bid u, laat dus uw vermoeden, als of ik op deze of gene wijze medegewerkt had, om haar aan uw oog te onttrekken, en uwe oogmerken te dwarsboomen, niet medewerken, om u in eenig opzigt aan te sporen tot het doorzetten van uwe onderneming tegen mijnen vriend Verbergen.
't Zou mij aangenaam wezen, indien gij mij op dezen met eenig schrijven beantwoordde, en ik daardoor mogt vernemen, dat gij, geloovende, dat ik u met alle opregtheid behandel, op mijnen aandrang van uw voornemen afzaagt - mij hiermede streelende blijf ik

Uw dienstv. Dienaar

Philip Walraven.




{==106==} {>>pagina-aanduiding<<}

Honderd negentigste brief.

De Heer Frans Verbergen aan Mejuffrouw Dorothea Verbergen.


Parijs, 29 Mei.

Lieve Zuster!

Ja! ik moet u schrijven, schoon mijn hart zeer aangedaan is. 't Is thans vier uur in den morgenstond en ik heb nog niet naar bed geweest: - ook denk ik 'er niet op te komen. Ik hoop, dat deze u, en niet onze oude moeder, in de handen zal vallen, opdat gij in staat zult zijn, om baar voor te bereiden. Gij zult waarschijnlijk wel gehoord hebben van zekeren Kraaijestein, een zeer rijk jong Heer, maar een der grootste Lichtmissen en een der slechtste knapen, die 'er op twee voeten gaan. Nu, Doortje! die Heer bevindt zich thans in Parijs, en heeft met mijnen vriend Walraven, in mijn bijzijn, groot ongenoegen gekregen over Juffrouw Bronkhorst, van welke gij ook wel zult gehoord hebben. - Dat ongenoegen liep zoo hoog, dat ik mijn' vriend Walraven door hem hoorde dreigen. - Dat bragt mij in felle gramschap - gij kent mijne

{==107==} {>>pagina-aanduiding<<}

hoogachting voor den Heer Walraven. - Gij weet, hoeveel ik aan hem verschuldigd ben. - Kraaijestein begon hem op nieuw te dreigen - mijne gramschap rees tot woede - Ja! om het u maar met weinige woorden te zeggen - ik greep hem in drift aan, en beloofde hem, zoo hij zich daardoor beleedigd achtte, satisfactie te zullen geven. - Hij vatte mij op mijn woord, schoon de Heer Walraven alles aanwendde, om door ons verhaast vertrek de zaak tot een zacht einde te brengen. Maar ik ontving alras van hem eene uitdaging, en over weinige uren, Doortje! zal onze zamenkomst in het Bois de Boulogne plaats hebben. - Gij zult zeker ontsteld zijn, als gij dit leest - maar gij moet het toch eens weten. - En, daar gij mij hartelijk liefhebt, wil ik nog eenige oogenblikken van dezen dag besteden, om aan u te schrijven. -
Tegen mijne gewoonte ben ik zeer zwaarmoedig - en, schoon de heerlijke opgaande zon reeds met hare aangename 'stralen de trotsche gevels van de gebouwen verguldt, mijne droefgeestigheid neemt toe, met het aanbreken van den dag. - O, lieve Doortje! 't is immers mogelijk, dat, eer deze dag ten einde is - ik niet meêr leef, of dat ik aan een ander het leven benomen heb. - O hoe kwelt mij die gedachte! - Somtijds schaam ik mij over mijne zwakheid - en verfoei mij zelven, dat ik zoo bloohartig ben: schoon de goede Heer

{==108==} {>>pagina-aanduiding<<}

Walraven ook het zijne heeft toegebragt, om mijn' moed uit te dooven, door alle zijne redenen, om mij van het dwaze en het snoode van het tweegevecht in het algemeen en het mijne in het bijzonder te overtuigen. - O hij heeft allerhande pogingen aangewend, om mij van mijn oogmerk af te trekken; allerhande aanbiedingen gedaan. - Dan eens stelde hij mij voor, om overhaast met mij naar Italie te vertrekken, en dat hij een' brief aan den Heer Kraaijestein zou achter laten, hem berigtende, dat niet ik, maar hij de oorzaak van dat vertrek was. - Dan weder stelde hij mij voor, om met mij naar het hotel van Kraaijestein te gaan, en daar alles met elkander zoodanig te schikken, dat de zaak in het minzame, althans zonder bloedstorten of erger gevaar, werd bijgelegd. - Maar ik heb noch tot het een noch tot het ander kunnen komen. - Wat toch, Doortje! is een jongen, dien het aan courage ontbreekt?
Nooit heb ik zooveel verschil met den Heer Walraven gehad, als de laatste dagen - als ik hem het woord courage maar tegen voerde - zeide hij met een hem ongewone drift. ‘Noem dat woord niet, Verbergen! dat woord is te heilig, om door u in uwe omstandigheden gebruikt te worden. Indien gij namelijk door courage dien edelen moed, die kracht van geest verstaat, waardoor de mensch, op gronden van rede en gods-
{==109==} {>>pagina-aanduiding<<}
dienst, in gevaren, die hij niet vermijden kan, eene Goddelijke volstandigheid blijken doet, waardoor hij boven alle lage vrees verheven zijne uiterste pogingen inspant, om op de slagen van het noodlot te zegepralen - en, zoo hij 'er onder bezwijken mogt, de bewondering van zijne tijdgenooten en de goedkeuring van zijn geweten en God wegdraagt.’ - ‘Toets,’ voegde hij daar scherpelijk bij - ‘uwe zoogenaamde courage daaraan - Gij gaat met een man zonder beginsels - van grooter bekwaamheden dan gij, over eene beuzeling uw gezondheid - misschien uw leven wagen.’ - Maar hetgeen Walraven eene beuzeling noemt, Doortje! is geene beuzeling in mijne oogen, en misschien, zeker zou het dat ook niet in de zijne wezen. De eer van een' vriend, van een braaf man, door een' ondeugenden fielt beleedigd te zien, is dat eene beuzeling? - Ik voel terwijl ik dit schrijf, schoon het tijdstip van het duël met rasse schreden nadert, en met dat tijdstip misschien dat van mijn dood; - Ik voel het, mijn aangezigt gloeit. - Hoe mijn edele toorn op nieuw ontwaakt - hoe het bloed als ziedende door mijne aderen loopt - ja hoe mijne handen beven, ziet gij aan mijne letters, die ik schrijf - neen! neen! mijn vriend Walraven moet gewroken. - Gewroken moet zijne eer in het bloed van eenen man, die niet verdient in zijn licht te staan, ge-
{==110==} {>>pagina-aanduiding<<}
wroken door de hand van hem, die oneindige verpligtingen aan den beleedigden heeft.
Verbeeld u eens, Doortje! dat ik den raad van Walraven, dien ik anders altijd bijna heb opgevolgd, in dit geval gevolgd ware, dat ik een bijlegger met dien baldadigen karel gemaakt had; of dat ik als een laffe jongen naar een ander land de wijk genomen had, hoe zou dan die snoever onder zijne kennissen mij met de eeuwige schande van eenen durfniet brandmerken - hoe zou hij te Amsterdam terug gekeerd, mij met onvergetelijken smaad overladen. - Nooit, nooit zou ik mijne oogen in eenig gezelschap durven opslaan - overal zou ik uitgejouwd worden. - Neen, liever een wond - liever de dood, dan zulk eene ondragelijke schande! Had ik geen schermen geleerd - had ik niet geleerd mij van schietgeweer te bedienen (want het is onzeker, waarmede wij duelleren zullen) dan, dan was het geval anders. - Maar nu ik die kunst versta - nu zou het een onvergeeflijke lafhartigheid zijn, dat ik 'er mij bij het eenig geval, dat mij misschien in mijn geheel leven voorkomen zal, niet van bedienen zou. Walraven zegge vrij - dat ik het alleen geleerd heb, om mij een goede ligchaamshouding te bezorgen, om mij zelven te oefenen in verscheide ligchaamsstanden - en niet om als eene ondeugende losbol het dierbaarst geschenk der Voorzienigheid in de waagschaal te stellen.

{==111==} {>>pagina-aanduiding<<}

Ja, ja, Doortje! daar valt mij ook in, hoe onze goede moeder, toen ik mijne eerste les in het schermen boven de Beurs ging leeren, en ik haar dat vertelde, heel bedroefd werd. - O waarom valt mij dat nu juist in, ook zie ik nu haar zoo levendig voor mijnen geest, dat ik haar zoo zou kunnen uitschilderen: 'er kwamen tranen in hare oogen - ‘Frans! Frans!’ zeide zij, ‘ik bid God, dat Hij, u bewaren zal voor de gelegenheid, om van de kunst, die gij nu gaat leeren, gebruik te maken....’ O hoe pijnigt, hoe foltert de herinnering aan dat gezegde dit oogenblik mijne ziel. - Die gelegenheid, Doortje! die gelegenheid is nu daar - o houd, houd het voor de goede vrouw verborgen - hoe het uitvalt - want ik vrees, dat het haar bitter, bitter bedroeven zou - maar het staat immers nog aan mij, om dat gebruik van die kunst niet te maken - ik kan mij nog van den raad van den Heer Walraven bedienen - neen! neen! ik kan niet - ik zou, ik zou zoo lafhartig zijn.... Daar slaat het reeds vijf uren, nog maar drie uren - ha! dan ben ik reeds in het Bois de Boulogne - want ik zal niet te laat komen - dat verzeker ik den Heer Kraaijestein.
Maar, lieve Doortje! daar het mogelijk is, dat mij nu met al mijn courage een zwaar ongeluk beloopt, ja een ongelukkige steek, een ongelukkig schot, mij den dood zou kunnen

{==112==} {>>pagina-aanduiding<<}

doen, daarom wilde ik wel eenige schikkingen maken over het weinige dat ik nalaten zal. - Ik heb eens bij gelegenheid van eené erge ziekte, die ik door onvoorzigtig drinken, terwijl ik bezweet was, mij op den hals gehaald had, en toen de Doctor zeide, dat ik in levensgevaar was, een soort van Testament gemaakt, waarin ik, aan mijnen vriend Walraven alle mijne teekeningen en schilderijen maakte - dat zal nu zoo blijven, en is ook wel, zeer wel - maar ik zou echter, nu het 'er op aan zal komen, nog wel zoo het een en ander daar bij willen voegen - en ik twijfel niet, of de Heer Walraven zal wel zoo edelmoedig zijn, om, als gij hem dezen brief vertoont, aan mijn laatste verlangen te voldoen. Ik durf 'er dit oogenblik niet tegen hem van te spreken, omdat hij zoo moeijelijk op mij is, dewijl ik vast besloten heb, om met den Heer Kraaijestein te duelleren - maar als dat voor mij het nadeeligste gevolg had, dan vertrouw ik toch, dat hij, als gij hem dezen brief laat lezen, niet weigeren zal, om naar de stem van zijnen vriend, die als dan uit het graf tot hem spreekt, te hooren.
Ik zou dan wenschen, dat gij en moeder ieder een paar van mijne allerbeste teekeningen hadt. Ik heb onder anderen eene fraaije Heilige Familie naar Rubbens, en eene Maria Magdalena naar Titiaan - deze zou ik wenschen, dat moeder tot eene gedachtenis

{==113==} {>>pagina-aanduiding<<}

van mij bewaarde - en voor u heb ik een paar landschappen naar Teniers, o lieve Doortje, ik twijfel niet, of de Heer Walraven zal u die wel laten volgen, als het ongelukkig geval gebeurde. - Ja, ik heb nog twee schilderijtjes, die zou ik zoo gaarne na mijnen dood in handen zien van uw hartvriendinnetje Kaatje Noorderhout in de Elandsstraat. O lieve Doortje! ik heb voor dat meisje altijd zoo eene bijzondere liefde en achting gehad. Ik had mij altijd voorgesteld, als ik in het vaderland terug kwam, dat ik dan nog eens het geluk zou hebben, van haar de mijne te zien. Waarom, waarom ben ik zoo aangedaan, terwijl ik dit schrijf?... O Doortje! als het gebeurde dat ik omkwam, dan hoop ik, dat gij haar de twee schilderstukjes zult bezorgen, waarop ik, door mijne verbeeldingkracht geholpen, haar heb afgebeeld, zoo als zij den laatsten avond, toen ik van haar aan haar moeders huis afscheid nam, 'er, uitzag. - En het andere is een tooneel uit onze kindschheid. - Nooit, nooit heeft de Heer Walraven zelf die schilderstukjes gezien, omdat zij zoo dierbaar aan mijn hart waren. Daarom, daarom maakte ik 'er een geheim van. Ja, Doortje! als ik niet meer ben, geef dan aan Kaatje beide die schilderstukjes, en bid haar, dat zij die tot eene gedachtenis beware van eenen jongeling, die haar opregt beminde, in wiens hart zij begraven lag, dan die het

{==114==} {>>pagina-aanduiding<<}

daarom leed deed, in de laatste oogenblikken van zijn leven, dat hij nu en dan de voorbijgaande bekoorlijkheden van ligtzinnige meisjes, die hem hier omringden, niet heeft kunnen wederstaan.... O Bid haar, bid haar, Doortje! dat zij het mij in het graf vergeve....
O Lieve zuster! hoe bedroefd, hoe neerslagtig ben ik. Niettegenstaande den fraaije Lentemorgenstond zweven 'er niet dan zwarte beelden van graf en dood voor mijn gezigt. Het geluid van de vrolijk zingende vogeltjes, die zelfs het volkrijk Parijs in den stillen morgenstond bezoeken, kan mijne zwaarmoedigheid niet verdrijven - en ik zie zonder aandoening van genoegen de bloemen, die op mijn bordes staan, waarvoor ik anders zooveel zorg draag. - Waarom, waarom heb ik die met zooveel zorg en ijver gadegeslagen? Om nog eer dan zij verwelkt en afgesneden te worden. O hoe angstig klopt mij het hart, op de gedachte, dat straks in een noodlottig oogenblik misschien een leven zal eindigen, dat anders nog vele genoegelijke jaren kon geduurd hebben. En echter ... ik kan ... ik wil nu niet terug ... de teerling is geworpen - door een ongelukkig noodlot word ik weggesleept.... Foei dat ik tusschen beide zoo lafhartig, zoo flaauwmoedig ben. - 't Is maar het ongewone, dat ik mij nimmer meêr in zulk eene omstandigheid bevindt - o 't zal wel gaan - zoo ik den Heer Kraaijestein geen wond toe-
{==115==} {>>pagina-aanduiding<<}
breng, zal ik 'er misschien met een klein wondje ofschampscheut afkomen. - Het gebeurt immers maar zeldzaam, maar heel, zeldzaam, dat het met een duël zoo heel erg afloopt. - Wie weet, of Kraaijestein niet meer dan vijf en twintig malen zich in mijn geval bevonden heeft, en altijd is hij 'er wel afgekomen. Hij ligt nu nog zeker heel gerust te slapen, en breekt zijn hoofd in het minst niet met het geen over een uur of anderhalf gebeuren moet. Maar heb ik juist geen reden, om bevreesder te zijn, daar ik te doen zal hebben met een man van zulk eene bedrevenheid. Maar zooveel te grooter is de eer, indien ik de zegepraal over hem behaalde....
Ik voel dat mij op nieuw treurige denkbeelden bekruipen. Ik zal daarom mijn' brief maar eindigen. - Nu mijn lieve zuster! zeg toch moeder alles zoo zacht en zoo langzaam als gij kunt, en als het ergste mogt gebeuren, o bedank haar dan uit mijn' naam voor al de liefde, die zij mij betoond, voor al de zorge, die zij voor mij gedragen heeft, zeg, dat ik haar verschooning verzoek, dat ik mij in dit geval heb gewikkeld; en dat ik zelfs God om genade en vergiffenis gebeden en Hem mijne ziel heb aanbevolen. Vaarwel nu waarde Doortje! eenige zuster, die ik altijd zoo hartelijk heb lief gehad - o zoo ik u ooit iets tegen mijn oogmerk mogt misdaan hebben, vergeef het mij dan. Draag toch zorg voor onze goede moe-
{==116==} {>>pagina-aanduiding<<}
der, vertroost haar, zooveel u mogelijk is - vergoed haar mijn gemis, zijt zoo gelukkig in alle opzigten, als mijn hart uw wenscht, en denk, zoo het uw genoegen niet verstoort, somtijds nog aan uwen broeder. - O groet - groet toch ook nog eens Kaatje Noorderhout - en zeg haar, dat ik een uur voor mijn dood met tranen in mijne oogen aan haar gedacht heb. - Nu lieve zuster Adieu! Misschien voor eeuwig Adieu!

Frans Verbergen.




{==117==} {>>pagina-aanduiding<<}

Honderd een en negentigste brief.

Mejuffr. Susanna Bronkhorst aan Mejuffr. Charlotte Elzevier.


Parijs, 29. Mei.

Lieve Vriendin!

Ik leef - ik ben uit de handen van den booswicht ontkomen - ik durf, ik kan u niet meêr schrijven - ook niet, waar ik thans ben, uit vrees, dat hij mij zelfs hier zou opzoeken, zoo deze brief verloren raakte - God zij mij genadig - Vaarwel!

Geheel de Uwe

Susanna Bronkhorst.




{==118==} {>>pagina-aanduiding<<}

Honderd twee en negentigste brief.

De Heer Philip Walraven aan Mejuffr. Charlotte Elzevier.


Parijs, 29. Mei.

Mejuffrouw en geachte Vriendin!

Gij hebt eens sprekende over uwe gestremde briefwisseling met Juffr. Bronkhorst, mij te kennen gegeven, dat dit een zeer onaangenaam ijdel voor u veroorzaakte, hetwelk gij niet wist, hoe aan te vullen. Zij schreef u altijd zulke uitvoerige brieven - en gij laast en herlaast die met het streelendste genoegen. 't Is ver van mij, dat ik zoo verwaand zou zijn van mij te verbeelden, dat mijn schrijven eenigermate dat ledig zou kunnen aanvullen; of zou durven hopen, dat mijn kunsteloos geschrijf zou halen bij de brieven van eene jonge Dame, welke met een groot oordeel, een scherpzinnig [vernuft en zooveel] aangename talenten vereenigt - neen! Alleen stelt mij dit eenigermate gerust, dat gij mij mijn veelvuldig schrijven minder kwalijk nemen zult. - En als gij mijnen toestand nagaat, zult gij gereedelijk verschoonen dat ik mijne toevlugt neem

{==119==} {>>pagina-aanduiding<<}

tot het schrijven aan eene vriendin, die ik de waardigste deelgenoote acht van mijne droefheid. - Alle mijne pogingen, om het tweegevecht te voorkomen zijn mij mislukt; zoo bij den Heer Kraaijestein als bij mijn' vriend Verbergen. Van den eersten heb ik een hoog antwoord op mijne vredelievende pogingen ontvangen, dat echter uit hoofde van deszelfs bijzonderen inhoud misschien uwe aandacht verdienen zal, vooral, daar het eenige duistere sporen omtrent het lot van uwe vriendin ontdekt, ik zal dien dan hierin sluiten. Verbergen heb ik allerhande voorslagen gedaan - voorslagen, die mijn hart zelfs veel kosten, onder anderen, om hem naar Italie te vergezellen - en dus zou ik mij om zijn behoud weder verder van u verwijderd hebben, die mij zooveel spoed hebt doen maken, om uit het bekoorlijk Zwitserland zoo ras mogelijk naar Parijs terug keeren, waar mij alleen eenige toevalligheden nog doen vertoeven - maar Verbergen hoort naar niets dan naar de stem van eene kinderachtige eene dwaze eerzucht. - O hoe was ik gisterenavond aangedaan, toen hij misschien zijn laatse schilderstuk uit de Orlando furioso had afgemaakt. - Ik had hevige woorden met hem gehad over zijne onbuigzame hardnekkigheid, schoon ik hem in mijn ziel beklaagde en nog beklaag over het valsch denkbeeld van eer, dat hij met zoo veele anderen gemeen heeft. ‘'t Is af,’ zeide hij,

{==120==} {>>pagina-aanduiding<<}

met zigtbare aandoening, ‘'t is af, mijn Heer! wilt gij mij de eer aandoen, om het te komen zien.’ Ik vertrouw, dat het niet ‘in allen deele uwe afkeuring verdienen zal...’ - Ik ging met hem en bewonderde het edel voortbrengsel van zijn vernuft en kunst. - Ik zag met ontroering, hoe dat misschien van zulk een voortreffelijke genie het laatste werk zijn zou - ik greep zijne hand en zeide: Verbergen! gij weet, dat ik een te goed vriend van u ben, om u te vleijen, maar gij ziet zelf, hoe ik getroffen ben over de houding over het meesterlijk krachtige van dit stuk. - Gij hebt het met regt voor mij verborgen gehouden - om mij des te meer te treffen, door mij het voltooid geheel voor te stellen ... maar - gij hebt zelfs oogen, om u te overtuigen van het edele schoone en gevoelige in het geheele stuk. - Als gij dit van een ander jong meester zaat, en die gereed stond, om in eene vlaag van woede uit zijn venster te springen wat zoudt gij dan doen? ‘Hem vasthouden,’ zeide bij met veel drift. Ik voerde hem toe - gij zoudt hem beletten, dat hij ontijdig een leven verwoestte, welks verlenging meer voortbrengsels van een edel genie hopen deed. Wat moest ik nu doen, Verbergen! daar ik u even roekeloos met uw leven zie spelen. - Morgen, morgen is de gevreesde dag - zal ik dan moeten toelaten, dat gij u zelven verroekeloost. - Hij zweeg ... ik hoopte, dat dit

{==121==} {>>pagina-aanduiding<<}

zwijgen een beginsel van overtuiging was - maar, helaas! ik had mij vruchteloos gevleid. Hij wil volstrekt zich tegen Kraaijestein wagen, en hij heeft nu het denkbeeld opgevat, dat hij zegepralen zal, om de deugdelijkheid zijner zake - hij dweept, dat hij misschien de wreker van uwe vriendin Susanna zijn zal. - En schoon ik hem tegenvoere, dat zijne bekwaamheid zeker voor die van Kraaijestein zal moeten wijken, beweert hij, stout weg, dat indien 'er regtvaardigheid in den Hemel plaats heeft, hij voor de zaak der vriendschap strijdende, zeker op eenen booswicht zal moeten zegepralen. Vruchteloos breng ik hem onder het oog, en zoo ik meen op goede gronden, dat hij vergeefs verwacht, dat de Hemel ten zijnen gevalle wonderen zal doen, bij eene op zich zelf zeer onregtmatige en dwaze beslissing van geschillen tusschen stervelingen. Wie zich in een tweegevecht waagt, zeide ik maakt zich reeds schuldig aan het verbreken van den pligt van zelfsbehoud - en stelt zich ligtvaardig aan onnoodzakelijke gevaren bloot, en met welk regt zou zoodanig iemand staat kunnen maken, dat de Voorzienigheid op eene bijzondere wijze tusschen beide kwame, om hem te gebruiken als een middel, om de ondeugd te straffen, die het immers in hare magt heeft, om zulks langs duizend andere wegen te doen, zonder dat zich een sterveling aan eene soort van moord behoeft schul-
{==122==} {>>pagina-aanduiding<<}
dig te maken. Hij wist hierop niets voldoende te antwoorden, dan dat hij het anders inzag. In waarheid de menschen hebben vreemde denkbeelden ten aanzien van het bestuur der wereldsche zaken - en, zoo dezelve dikwijls geene ernstige gevolgen hadden, zou ik ze zelf belagchelijk durven noemen. Men beschouwt alles stukswijze, zoo als wij menschen natuurlijk doen, en het valt moeijelijk voor den kortzigtigen mensch, om, zich levendig genoeg dat groot verband, dien algemeenen zamenhang van alles voor te stellen, welke in het heelal zeker plaats hebben, maar alleen door een oneindig begrip bevat kunnen worden ... doch wanneer onze hartstogten in werking zijn, dan zelfs verliezen wij die gedachte uit het oog, wanen dikwerf, dat wij dat verband, dat wij dien zamenhang kunnen zien - en daarop durven wij vermetel genoeg, stellingen bouwen; - ja zelfs voorstellingen van den afloop van ongebeurde en zeer twijfelachtig zaken vormen, welke dan ook zeer dikwerf door de uitkomst gelogenstraft worden.
Maar ik merk, dat de toestand van mijnen vriend, dat zijn dwaas en vermetel besluit mij over een teeder onderwerp doet uitweiden - en ik vrees, dat gij mij misschien beschuldigen zult, dat ik uw geduld misbruike. Gij zult mij echter te gemakkelijker deze uitweiding vergeven, als gij bedenkt, dat de vriendschap, die 'er sedert jaren tusschen mij en Verbergen heeft plaats gehad, mijnen geest in deze

{==123==} {>>pagina-aanduiding<<}

ogenblikken met eene treurigheid vervult, die tot ernstige bespiegelingen opleidt. Misschien ook dat mijne aanmerkingen van dezen aard in dit tijdstip welkomer zijn zullen, omdat ook het onzeker noodlot van uwe Vriendin aan uwen geest eene treurige wending geven zal. Alles, alles zal ik aanwenden, wat mij mogelijk is, om toch uit te vinden, waar zij zich onthoudt, maar eerst dient de ongelukkige zaak tusschen Kraaijestein en Verbergen beslist te zijn, schoon ik bijna niet weet, hoedanig ik de zaak zal aanvangen. Zoo mij in de nasporingen iets onaangenaams mogt bejegenen, ja al haalde ik mij zelfs door pogingen, om een deugdzaam en onschuldige, zoo als zeker Susanna Bronkhorst is, te redden, groote gevaren en ellenden op den hals, ja al moest ik daarin zelfs omkomen; dat lot, mijne Vriendin! zou ik mij niet alleen getroosten, maar ik zou zelfs achten, dat ik volstrekt pligtmatig gehandeld had en overeenkomstig met mijne bestemming. - Zoo het duël van dezen dag afloopt zoo als de meeste tweegevechten, gelijk ik hartelijk hoop, namelijk met het toebrengen van eene kleine wond aan de eene of andere zijde, dan zal ik door Verbergen wel gelegenheid krijgen, om van een Officier van de Politie te vernemen, of men van Susanna Bronkhorst binnen den tijd van eenige dagen hier te Parijs eenig narigt heeft - en zoo ik de minste aanduiding hebbe, zal ik

{==124==} {>>pagina-aanduiding<<}

niet rusten, voor dat ik verder in het geheim doordringe, - want schoon ik niets, niets van de omstandigheden weet, of gissen kan, die haar naar Parijs gevoerd hebben, schoon het voor mij een raadsel is, hoe zij slechts voor eene poos op een' zoo gemeenzamen voet met den Heer Kraaijestein geweest is, als ik haar te Versailles aantrof; schoon ik, in mijne geringe ondervinding, vele redenen heb, om aan de menschelijke deugd te twijfelen, houde ik Susanna Bronkhorst voor onschuldig, o welk een voorregt voor de deugdzamen! voor hun, die zoo volstandig zijn in het behartigen van hunne pligten, zelfs verheffen zij zich boven verdenkingen, in duistere omstandigheden, waarin men, zonder menschen haat, bij twijfelachtige personen tot misdrijf of althans onvoorzigtige stappen besluiten zou.

***

Ik heb hier een oogenblik opgehouden met schrijven. Verbergen kwam bij mij. - Hoe zal ik u zijnen staat beschrijven? De anders altijd vrolijke Jongeling was bleek en treurig van gelaat, met verwildering in de oogen. - Hij heeft den geheelen nacht geen oog geloken - o ik wenschte, dat hem een hevige koorts aan zijn bed geboeid had, en dat hij dus belet werd om met den Heer Kraaijestein den gevaarlijken tweestrijd te wagen.

{==125==} {>>pagina-aanduiding<<}

Ik poogde om hem in het denkbeeld te brengen, dat hij ongesteld was, of het mij daardoor mogelijk was om de gevaarlijke onderneming nog te verschuiven - maar neen! hij was wel, zeer wel - hij was zeer gerust - zeer wel gemoedigd (ondertusschen was zijn stem niet vrij van beving). - Hij reikte mij eenen brief over aan zijne zuster te Amsterdam, ‘Ik heb dien aan haar geschreven,’ zeide hij, ‘in allen gevalle - de kans is toch onzeker. - 't Is mogelijk dat ik mijn partij een wond toebrenge, die mij noodzaakt, om een ander land op te zoeken. - 't Is ook mogelijk, dat hij mij kwetst. - 't Is mogelijk, dat hij mij eene doodwonde toebrengt. Ik heb dus geoordeeld, dat ik aan mijne zuster, en door haar aan mijne moeder schrijven moest. - Den brief heb ik maar niet gesloten, omdat ik voor u geene geheimen heb. - Beloof mij, beloof mij alleen, dat gij hem, ten allerspoedigste, zult verzenden. Ik ga mij nu aankleeden, en hoop u over een uur mede gereed te vinden - om naar het Bois de Boulogne te rijden.’
Zoo vertrok hij van mijne kamer in eene ongewone drift. Ik gebruikte de vrijheid, om den brief, dien hij aan zijne zuster geschreven had in te zien, en vond denzelven, zoo als trouwens altijd zijne brieven zijn, getrouwe uitdruksels van zijn oogenblikkelijk gevoel. Ik was

{==126==} {>>pagina-aanduiding<<}

onder het lezen zeer aangedaan - en zal, de zaak loope dan af, hoe zij wil, dien brief aan zijn adres bezorgen.
En nu sta ik gereed, om hem te vergezellen en zijn duel bij te wonen. - Hij heeft mij overgehaald, om zijne seconde te zijn - iets, waartoe ik mij alleen heb laten bewegen, ten einde, zoo 'er nog eenige mogelijkheid is, hem over te halen, om nog van de onderneming af te zien, want hoe hoog de drift van Verbergen geklommen is, en hoe trotschelijk mij Kraaijestein bejegend heeft, noch het een noch het ander zal mij afschrikken, om nog eene poging van bevrediging te wagen. - Kan ik echter niet keeren, dat zij tot het dol bedrijf besluiten, dan hoop ik bedaardheid van geest genoeg te zullen bezitten, om naauwkeurig acht te geven, dat alles, wat bij die soort van gevechten moet in acht genomen worden, plaats hebbe; op dat noch de een noch de ander eenig voordeel op zijn partij heeft. - Ook zal ik, zoodra ik bespeur, dat de zoogenaamde beslissing daar is, toeschieten, om de partijen te beletten, dat zij zich nog misdadiger maken, dan zij dadelijk zouden zijn, door aan hunne opgeruide hartstogten verder bot te vieren. - Wanneer ook mijn vriend Verbergen het ongeluk hebben mogt, om den Heer Kraaijestein eene gevaarlijke wonde toe te brengen, zal ik alles aanwenden, dat strekken kan, om, na dat 'er behoorlijke

{==127==} {>>pagina-aanduiding<<}

zorge voor den gekwetsten gedragen is, mijn vriend aan de onaangename gevolgen zijner onbezonnenheid, aan de straffende hand der wet te onttrekken. - - En zoo, gelijk ik eer vreeze, het tegendeel mogt plaats hebben, dat mijn vriend Verbergen het slagtoffer van zijne roekeloosheid wordt, o dan, dan zal ik hem bijstaan met mijne broederlijke vriendschap - hem alle hulp toebrengen, die mij mogelijk is, en, zoo helaas! de zaak ten allerergste uitvalt, hem de oogen luiken.
Ik wilde voor u, mijn waarde, niet verbergen, wat mij eigenlijk bewogen heeft, om den hatelijken post van seconde te bekleeden. - Moet ik mijnen vriend op eene veilige plaats brengen na den afloop van het tweegevecht, dan zou het mogelijk zijn, dat ik eerst na twee dagen u uit Straatsburg schreef - maar anders zal ik dezen onmiddelijk door eenen anderen laten volgen, om u van den uitslag te onderrigten, waarin gij zeker belang zult stellen, omdat de wreede vervolger van uwe vriendin 'er zoo zeer in betrokken zijn zal. Lees den bijgaanden van dien baldadigen man geschreven, en bewonder aan de eene zijde zijne scherpzinnigheid en verfoei aan den anderen kant zijne vermetele trotschheid. -
Hoe lang laat gij mij hopen, om weder eenige letteren van uwe hand te zien. - O ware ik zoo gelukkig van iets wegens uwe

{==128==} {>>pagina-aanduiding<<}

vriendin te kunnen ontdekken, dan zou ik mij mogen vleijen, dat ik spoediger een antwoord van u ontvangen zou. Ik hoop toch, dat de brief, dien ik aan uwe ouders onder uw couvert uit Lyon geschreven heb, door u aan uw Papa zal behandigd zijn - waarin ik boete gedaan heb voor een' misslag, over welke gij mij zoo minzaam bestraft hebt, dat ik, zoo het mogelijk ware eene nieuwe misdaad van dien aard begaan zou, om u daardoor tot eene soortgelijke bestraffing uit te noodigen. - Groet uwe dierbare ouders van mijnen wege - verzeker hen van mijne hoogachting - en geloof dat ik met de hartelijkste genegenheid ben, en eenmaal door u geacht mag worden te verdienen den naam van

Uwen opregten Vriend

Philip Walraven.




{==129==} {>>pagina-aanduiding<<}

Honderd drie en negentigste brief.

De Heer Louis Kraaijestein aan den Heer Philip Walraven.


Parijs, 28. Mei.

Mijn Heer!

Ik heb eerst in overweging genomen, of ik wel uwen brief zou beantwoorden, maar omdat 'er sommige lieden zijn, die, wanneer zij met stoute stellingen voor den dag komen, en men beantwoordt dezelve niet, meenen, dat zij alleen de wijsheid in pacht hebben, en bij eene volgende gelegenheid daar maar verder en verder op doordraven, heb ik het toch de moeite waardig geoordeeld, om mijne pen eens te scherpen: daar ik niet geloof, dat ik ooit met u in een geval komen zal, waarin wij onze degens tegen elkander meten. Schoon ik u houde voor iemand, die lievereen okshoofd inktzoudt verschrijven, dan een theekopje bloed vergieten, wil ik u echter toonen, dat ik vooral uw zoogenaamd wijsgeerig gekrabbel zoo min bang ben als voor het gezwets van uwen vriend Verbergen. - Ik heb altijd in den grooten Caesar dit navolgenswaardig gehouden, en het is maar de schuld der

{==130==} {>>pagina-aanduiding<<}

omstandigheden, dat ik geen blinkender rol tot nog in de wereld gespeeld heb.

‘Die van de pen zoo wel als kling zich dienen kon’ 


staat onder zijne afbeelding - en dat vind ik bijna het toppunt van roem, dat een man in de wereld bereiken kan - maar ter zaak, mijn Heer! Om u, dan ook op mijne beurt een wolkje wierook toe te werpen. Gij hebt uwen brief waarlijk zeer kunstig ingerigt, en zoo als de gewoonte van de Heeren is, welke de pen alleen behandelen, mij meenen te vangen door vleijende en afgemeten woordjes: gij hebt dat zoo aardig gedaan, dat ik uwe bekwaamheden daarin bewonder - en geloof, dat gij zeer dikwijls zult geslaagd zijn, om knapen van eene andere soort, dan mij, van de wijs te brengen.
Maar, mijn Heer! uw geheele brief is immers niets anders, als ik alle de komplimenten 'er afschil, dan alleen eene zeer nederige sollicitatie, om uwen vriend den jongen Heer Verbergen te sparen. - Dit is de schering en inslag van alles - dat is de slotsom van uw geheel voorstel. Praat bij een' man als mij, niet van hoog opgewonden hartstogten; ik ken die geloof ik beter dan gij met al uwe raissonnementen. En als voor den wagen van uwe ziel eens zulke schuimbekkende rossen geslagen waren, als voor den mijnen, dan zoudt gij eerst regt hebben, om daarover met mij te

{==131==} {>>pagina-aanduiding<<}

spreken. Ben ik niet beleedigd, zwaar beleedigd in mijn eigen hotel, en dat door een jongen lafbek, en dat zou een man van eer verdragen?
Denkt gij, dat mij verder uwe pluimstrijkerijen over mijn zoogenaamd verstand, mij zoetelijk in zoodanige kalmte brengen zouden, dat daar door mijn hart geopend werd, om uwe loftuitingen over mijnen bekenden moed gretiglijk in te zwelgen. Flipje! Flipje! gij zijt wel olijk, maar niet zoo slim, of ik kan dat met mijn opgevijzeld verstand wel door zien. Gij verstaat dan kunstig de manier van nemen en geven, als het te pas komt. Eerst laat gij de hartstogten den baas over mijn verstand spelen, en dan zoudt gij wel willen, dat mijn verstand den baas over die hartstogten speelde.
Het geen Uwe Edelheid aanvoert omtrent de tweegevechten, heb ik lang geweten, maar wat beteekent dat alles? In de schaal der eer zegt dat niet met al.... Een man, die den degen draagt, en beleedigd wordt, moet die beleediging met bloed uitwisschen, dit is een stalen wet onder alle lieden van fatsoen, die gij niet gemakkelijk zult kunnen wegredeneren met alle uwe subtile argumenten. 'Er zijn vooroordeelen, tegen welke geen verstandig man van de wereld zich kan of mag aankanten, zonder zich veel belagchelijker te maken, dan dat hij zich aan dezelve gedraagt. Denk daarom niet, dat gij mij bewegen zult, om van het tweege-
{==132==} {>>pagina-aanduiding<<}
vecht af te zien door mij, al weder met een weinigje vleijerij doormengd, te wijzen op de belagchelijke vuur- en waterproeven der Middeleeuwen. Gij zijt ook zoo onkundig niet, mijn lieve mijn Heer Walraven, of gij weet wel, dat de fatsoenlijke wereld uit die eeuwen, waar tegen de Heeren Filozofen, op hunne leuningstoelen, allerhande venijn uitschieten, nog al zoo het een en ander moet behouden, al lagchen de verstandigen daarom in hunne vuist. Hebt gij wel bedacht, dat het geen het duelleren in het klein is, het oorlogen van Mogendheden in het groot is: en ondertusschen zult gij u niet verstouten, om openlijk te beweren, dat wij de barbaarsche zeden van onze voorouders daarin navolgen. Neen! mijn Heer! het duel is zoo oud, bijna als het menschdom - en de oorlogen zijn van niet veel later datum. 'Er is geene beslissing aan de verschillen der menschen te krijgen, wat de Filozofen ook praten of schrijven mogen, dan door elkander een paar blaauwe oogen te geven onder het canaille - en een prik of pistoolschot onder fatsoenlijke lieden - en tusschen de Vorsten en Volkeren moeten, ter beslissing van eenig geschil, als het wat grof loopt, eenige honderd duizenden worden doodgeslagen, en eenige dorpen en steden in puin en asch gelegd. De onderliggende matroos, die den eersten jaap krijgt, heeft ongelijk - hij die onder de fatsoenlijke lieden eerst gekwetst wordt, heeft on-
{==133==} {>>pagina-aanduiding<<}
gelijk - en dat Volk, of die Vorst, welke de meeste manschap verliest, en waarvan de meeste dorpen en steden verbrand worden, heeft ongelijk - en al zeggen Dichters en Wijsgeren

- ‘Careat succesibus opto, 
Quisquis ab eventu facta notanda putat.’ 


het helpt niets. De wereld, waarin wij leven, beslist 'er na. En mèn zal dan eerst geheel wijsgeerig kunnen handelen, wanneer alle de menschen wijsgeeren zijn. Zoolang (en ik denk, dat wij beide dat niet beleven zullen, mijn Heer!) denk ik mij naar de opinien te schikken - en als ik beleedigd word door iemand, die den degen voeren kan, of meent te kunnen voeren, mij de gewone satisfactie te bezorgen, in spijt van alle Moralisten en Filozofen.
Daarenboven het geen gij wegens reparatie van eer voor den Burgerlijke Regtbank aanvoert, is te belagchelijk om bij stil te staan. Wie, die een opbruisend karakter bezit, kan naar den uitslag van die kruipende gedingen vooral in cas van injurie wachten: en dan nog in een vreemd land. Tusschen mij en uw' vriend Verbergen zal dat veel fikscher en vlugger, het zij dan met den degen of met het pistool, beslist worden. Wie ook, zoo ik al eene zwakheid had, om over te hellen, om deze zaak voor de Burgerlijke Regtbank te brengen, wie zou in dit geval getuigen. Maar het

{==134==} {>>pagina-aanduiding<<}

komt niet in mij op - en gij zoudt beter gedaan hebben met uwen zoo kostelijken tijd te sparen, dan mij een' zoo onnoozelen raad te geven.
Gij praat voorts daar zoo zoetelijk heen over de Hollandsche Zeden. Wel mijn lieve man! dat is een heel sentimenteel brokje in uw' brief: maar, ik zou u raden, om dat liever aan de eene of andere deftige matrone van zestig jaren voor te lezen, die zou 'er misschien tranen van genoegen bij kunnen storten, dat 'er nog zulke lieve Hollandsche jongens gevonden worden, maar bij mij geldt zulk een argument, dat kunt gij immers ligt begrijpen, niet met al. Een Hollandsche jongen laat zich door wien of waar hij is niet beleedigen. Ik verzeker u, 't moet in ons vaderland niet slechter gesteld geweest zijn, toen 'er nooit een boerenkermis voorbij ging, of 'er werd gevochten, dat het klonk. Toen was het Hollandsche bloed warmer dan tegenwoordig. Neen! de Franschen zullen met plaifier hooren, dat twee Hollandsche jongens met elkander aan den gang geweest zijn. De Franschen zijn een courageus volk, en zij zien liever mannen van honneur en courage dan zulke halfbakken mannen, die bang zijn voor de punt van een degen.
De heilige schim van Alcibiades, mijn allerbesten vriend onder de ouden, valt gij met eene schrikkelijke woede aan: maar de Heer Walraven zou den levendigen mijn Heer Al-
{==135==} {>>pagina-aanduiding<<}
cibiades wel hebben laten loopen, want hij was geen zeer gemakkelijk Heer. Ik moet u in alle opregtheid betuigen, dat, onder alle de groote mannen der oudheid, ik 'er nimmer een' heb aangetroffen, die meer in mijn smaak viel, ja die ik de moeite zou willen nemen, om geheel tot een model van navolging te nemen. Juist het geen u zoo in Alcibiades tegenstaat, behaagt mij zoo uitnemend in dien schranderen en staatkundigen Griek. Hij had juist die buigzaamheid van geest, die een wereldburger bezitten moet - die onontbeerlijk is, om in alle omstandigheden een blinkend en groot figuur te maken. - Gij zult misschien hem voor eenen Proteus houden, omdat hij ongebonden in Ionie, gematigd en streng in Sparta was, en zelfs de Perzianen in weelde en overdaad overtrof, maar hij zal door den naauwkeurigen waardeerder van menschelijke bekwaamheden altijd hooger geacht worden, dan die trage eenzelvige stokstijve machines, die men gewoon is den naam van menschen te geven, die zich zelve gelijk zijn, meestal alleen om dat zij te weinig uitgebreidheid van vernuft en geest bezitten, om zich zelve ongelijk te kunnen wezen. Alcibiades vertoonde zich nooit in eenigen kring, of hij stond met glans aan de spits, en deed alle zijne vijanden voor het vuur zijner welsprekendheid en den gloed zijner uitstekende talenten, als sneeuw wegsmelten. Ja, nu zweeft mij het einde van

{==136==} {>>pagina-aanduiding<<}

dien grooten man, zijn benijdenswaardig einde voor den geest,

Hij heeft Achilles wensch verworven, 
Een vroege dood, maar eeuwige eer. 


Ja, daar zie ik hem trouwloos verraden door den laaghartigen Pharmabazus. De laffe dienaars op dien edelen Griek afgezonden, om hem te vatten, en aan Lysander over te leveren, deinzen terug, nu zij de woning naderen, zij durven zijne moed en krachten kennende net niet wagen, om in dat huis gewelddadig in te breken, zij steken den brand in zijne woning. Alcibiades rijst op als een brullende leeuw, die den hem gespannen strik ontdekt. Eenige oogenblikken is hij bezig met het blusschen der vlammen; maar deze poging vruchteloos ziende, grijpt hij, door zijnen kloeken geest ondersteund, het zwaard in de hand; en stormt door de vlammen heen. - De laffe booswichten durven den vergramden Alcibiades allen niet afwachten - zij vlieden voor zijne Goddelijke gramschap - onder het vlieden schieten zij van achteren een' zwerm van pijlen op den voortijlenden Alcibiades - deze overdekken hem - en hij sneeft door de menigte der schichten, terwijl het uitgetogen zwaard in zijne dappere hand besterft. - Zulk een heerlijk einde had die groote man - zoo sterft geen bloodaard - zoo sterft geen booswicht -

{==137==} {>>pagina-aanduiding<<}

alle die zoogenaamde fouten en gebreken waren slechts schakeringen in het karakter van een' groot man. Ja ik voel, dat mij eene edele verontwaardiging aangrijpt, dat gij het wagen durft, om dien voortreffelijksten der Grieken; zoo vele Eeuwen na zijnen dood te lasteren: maar

Instant morientibus ursae. 


en naar welke dieren zij gelijken, die het heilig gebeente van groote mannen, eeuwen na hun' dood, nog niet ongeschonden kunnen laten rusten, laat ik een zoo vruchtbaar vernuft, als de oude Heer Ovidius, bepalen.
Heel anders ondertusschen, mijn Heer Walraven, zijn de levendige en afwisselende bewegingen van den bekoorlijken Proteus, heel anders de veelkleurige nuançes van het karakter van eenen Alcibiades, als die gewrongen en lage kruiperijen, en kantig afstekende harde kleuren van een' droomigen Wijsgeer, die meent, dat hij in staat is, om door opeengestapelde loopjes, den kloeken geest van een' man, die de wereld gezien heeft, te verschalken. Verstaat gij mij, Walraven! ik begeer uwe vleijerijen niet over mijnen smaak voor schoone kunsten, - en gij zult door uwe plompe pluimstrijkerijen mijn' degen niet in de schede houden, of zoo de Heer Verbergen de pistolen begeert, mij daar de kogels niet doen af-
{==138==} {>>pagina-aanduiding<<}
trekken. Ik heb eene geheel andere liefde voor de schoone kunsten, dan die Heeren prenten en teekeningen-kijkertjes, die, bij hun fraai marokijnen portefeuilles, zoo keurig verguld, avond op avond zitten te vertreuselen: en die meenen, dat zij zich wakker uitslooven, als zij een catalogus van eenige beroemde schilders en teekenaars in het hoofd hebben. - Ik beschouw de schoone kunsten en ook de stomme Dame Pictura uit een geheel ander oogpunt. Zij is een nederige dienares van lieden van fatsoen, en het zal nooit aan knapen, als uw' vriend Verbergen ontbreken, die, in eene gunstige luim, en door een' goeden aanleg bestuurd, als zij de modellen der oudheid bestudeerd hebben, op paneel of doek beelden weten te malen, die geschikt zijn, om den smaak der aanzienlijken te streelen, en daar door hunne genoegens te vermeerderen. Hoor, mijn Heer Walraven! al blaas ik straks het licht van den jongen Heer Verbergen uit, dat hij wel aan mij verdiend heeft, de schilderkunst zal met hem niet sterven. Maar maak u toch niet al te bang; want ik denk niet, dat het zulk eene vaart loopen zal: Uw Pylades zal, denk ik, wel met een prikje vrij komen.
Als gij mij evenwel vraagt, wat ik van de toegezonden schilderij denk, die ik eigenlijk als een soort van omkoopgoud moest terug zenden, in navolging van Fabricius, maar die ik bewaren zal als eene gedachtenis van eenen

{==139==} {>>pagina-aanduiding<<}

voormaligen medeminnaar, die hij in de benaauwdheid zijner ziele aan mij gezonden heeft; wat die schilderij betreft, al heb ik geen kunstoog als die Lyncaussen, die zonder een vonk oorspronkelijk genie over de merite, zelfs van een Raphael en een Titiaan ex tripode vonnissen, het stuk behaagt mij uitnemend, en misschien te meer, omdat 'er in het gelaat van Aurora eenige overeenkomst met dat van de Goddelijk schoone en nu voor mij verloren Susanna Bronkhorst gevonden wordt.
Maar, welaan! bekommerde vriend! Eén, één middel is 'er, om mij van het duël te doen afzien, aïs gij of uw halsvriend mij de schoone vlugteling, de bekoorlijke Susanna voor het bepaalde uur weet in handen te leveren - ja, als gij een van beide mij weet aan te wijzen, zeker aan te wijzen, waar zij zich onthoudt - dan - dan zal ik uit blijdschap tot een' stap komen, waartoe mij niemand mijner vrienden in staat zou achten. Ik zal voor de eerste maal van mijn leven eene mij aangedane beleediging vergeten; dan, en daardoor alleen, zult gij het vermoeden, waar onder gij bij mij ligt, kunnen uitdelgen, dat gij dadelijk de hand hebt, in het verbergen van haar, die ik, hoe feller zij mij haat, des te sterker bemin.... Ja, ik zal zelfs niet eens onderzoeken, of gij 'er eenig deel aan hebt gehad: want laat ik het u nogmaals mogen zeggen, als ik toch alles overweeg, moet gij, onaangezien alle uwe betuigingen, het zij dan

{==140==} {>>pagina-aanduiding<<}

regtsstreeks of zijdelings de hand in hare vlugt gehad hebben. Hoe toch, hoe toch zou de anders zoo verstandige en bedachtzame Juffrouw Bronkhorst het hebben durven wagen, om in een vreemd land mij te ontsnappen. Wat gij ook betuigt, wat gij ook zegt, (want ik ben geen man, die mij aan gezegden en betuigingen stoor) gij zijt hoogst waarschijnlijk de toevlugt van de vlugteling, en het aanwijzen van hare schuilplaats zal uwen vriend van het gevaar bevrijden, dat gij stelt in het duel, dat anders binnen weinige uren tusschen Verbergen en en mij plaats moet hebben. - Bedenk, beraad u dus wel. Gij hebt het leven of den dood van uwen vriend misschien in uwe hand. - 't Zou nog kunnen zijn, dat gij, niettegenstaande het belang, dat gij stelt in het behoud van uwen vriend, of in het voorkomen van het tweegevecht, u eenige zwaarmoedige denkbeelden over Juffr. Bronkhorst in het hoofd haalde, die uwe teedere conscientie zoolang zouden doen op en neêr dobberen, dat ondertusschen het tweegevecht doorging. Maar bekommer u niet, dat aan haar van mijne zijde iets kwaads zal wedervaren. Ik weet niet, waar het van daan komt, dat een zoo vroom Dametje, als Suse Bronkhorst zich aan allerhande kleinigheden stoort - en de onschuldigste vrijheden, die ik ooit bij eene van hare sekse gebruikte, als wezenlijke misdaden uitkrijt. Zij zal, zoo gij haar gesproken hebt, na hare vlugt, gelijk ik vast stel, u

{==141==} {>>pagina-aanduiding<<}

zeker verscheide beuzelachtige historietjes ten mijnen nadeele verhaald hebben, maar kreun u daaraan niet, laten u die niet wederhouden, om eenen stap ter redding van uwen vriend te wagen uit het gevaar, dat u zoo dreigend toeschijnt, en laat het u dat dies te minder doen, wanneer ik u verzeker, dat ik niets dan het goede met haar voor heb. Bedenk eindelijk, dat gij u in dit oogenblik in de schoone gelegenheid bevindt, om veel kwaads te voorkomen, en zoo veel genoegens te veroorzaken, zoo veel geluk te stichten, als misschien maar zeldzaam u voor zal komen. -
Inmiddels blijf ik, met alle consideratie,

Uw dienstvaardige Dienaar

L. Kraaijestein.




{==142==} {>>pagina-aanduiding<<}

Honderd vier en negentigste brief.

De Heer Jakob Bronkhorst aan Mejuffrouw Susanna Bronkhorst.


Utrecht, 30. Mei.

Waarde Zuster!

Ik zal u schrijven omdat ik, bij Juffr. Beukelman een' brief aan u kan ingesloten krijgen, die morgen naar Parijs een brief aan hare dochter zenden wil; zij zeide mij, dat zij reeds een' brief van haar dochter verwacht had, en schoon zij zich juist niet ongerust over u of haar maakt, zij echter morgen een' brief aan haar zenden zou. Ik had toevallig in den Haag bij den Heer Elzevier van Charlotte gehoord, dat zij een' brief van u uit Parijs ontvangen had. Nu dit deed Mej. Beukelman wel genoegen aan den eenen kant, omdat het haar van ulieder behouden aankomst verzekerde; maar aan den anderen kant werd zij zeer moeijelijk op hare dochters na latigheid. Hoe dat zij, het geeft mij nu gelegenheid, om den brief aan u weg te krijgen.
't Zal u misschien wel wat bevreemden, dat ik u juist uit Utrecht schrijf, maar ik denk,

{==143==} {>>pagina-aanduiding<<}

dat gij daarover heel wel te vreden zijn zult, als ik u zeg, dat ik te Utrecht ben, omdat ik, met verlof van mijn' Patroon een bezoek aan Papa gegeven heb. 'Er waren eenige zaken in den gederangeerden boedel, waar over ik hem beter mondeling dan schriftelijk kon onderhouden, en ik was daarenboven zeer begeerig, om eens te weten, hoe of Papa het maakte, daar hij mij in zijnen laatsten brief, zoo zwaarmoedig over den staat zijner gezondheid geschreven had. En in waarheid ik vond Papa in geenen gunstigen toestand. Hij zag 'er anders voor iemand, welke dien trap van jaren bereikt had, zeer schoon en fleurig uit, en was tamelijk gezet. Waarlijk ik schrikte, toen ik hem nu zag. Zijn geheel aangezigt was bleek en ingevallen, en ik kon duidelijk zijne vermagering bespeuren.
Ondertusschen deed het Papa groot genoegen, dat ik hem kwam opzoeken. Ik heb hem nooit zoo hartelijk gezien. - Gij weet hij kon anders (maar het kwam ook veel uit hoofde van de drokte van het kantoor, en dat hij in zoo vele netelige omstandigheden gewikkeld was) gij weet, hij kon anders wel eens niet heel vriendelijk tegen mij zijn, maar ik was nu zijn goede, zijn brave Koo! en gij moest eens gehoord hebben met welk eene deelneming hij naar u vernam: ja hij betuigde mij met tranen in zijne oogen (en toen werd mijn hart ook week, dat verzeker ik u) dat hij van al-
{==144==} {>>pagina-aanduiding<<}
les wat 'er gebeurd was, geen zoo groot berouw had, als dat hij zich door zijne vrouw had laten bewegen, om u in de Beverwijk te plaatsen. ‘Ik bid,’ zeide hij, ‘dikwerf God, dat ik toch nog eens in de gelegenheid mag gesteld worden, om op de eene of andere wijze, dat verdriet hetgeen ik Susanna daarmede aangedaan heb, te vergoeden.’ Ik zeide om hem gerust te stellen, dat uwe aard zoo was, dat gij niet om eenige vergoeding daaromtrent denken zoudt, dat gij heel wel wist, zoo goed als ik, dat het niet door hem gekomen was, maar ... en toen legde hij mij de hand op den mond, zeggende: ‘Neen! Koo! neen! ik heb het wel op aandrijven van uwe Mama gedaan, maar ik moest wijzer geweest zijn; ik moest 'er mij met kracht tegen aangekant hebben. Het is de zaak van een man en vader, om nooit zich zoo te laten over stag steken door zijne vrouw, dat hij tot wezenlijk nadeel van zijne voorkinderen handelt.... Suse had mij immers geen kwaad ter wereld gedaan,’ en voegde hij 'er met veel nadruk bij: ‘Het ongeluk, dat mij zoo diep getroffen, en zoo vernederd heeft, heeft mij tijd gegeven, om alles met ernst te overwegen, en doen nagaan. Ik heb mij grovelijk aan Suse bezondigd, en zie hier, welk een' brief zij mij geschreven heeft. O die heeft mij meer zeer gedaan, dan dat zij mij eenigzins scherp

{==145==} {>>pagina-aanduiding<<}

behandeld had, maar hoe zou zij, die zoo volkomen den aard van uwe zalige Mama heeft, iemand, en dan mij haar' vader scherp kunnen behandelen.’ Gij kunt wel denken, dat ik 'er toen ook nog een loodje op legde, om u te prijzen, doch ik weet, dat gij het niet gaarne hebt, en daarom zal ik u maar niet schrijven, wat ik daarop antwoordde. Gij ziet ondertusschen uit het een en ander, dat Papa Verbazend veranderd is.
Hij heeft om den derden dag, om u nu iets van den staat zijner gezondheid te schrijven, zwaar de koorts en hij is den eenen tusschendag ook niet geheel vrij. Daar bij heeft hij, niettegenstaande zijne magerheid, gezwollen beenen, en dat maakt hem en mij ook bekommerd, of hij wel geheel vrij is van waterzucht. Hij heeft te Arnhem bij een' Docter geweest, die had hem nog al hoop gegeven, dat hem het voorjaar goed zou doen, en dat de luchtstreek en de beweging niet weinig tot zijn herstel zouden bijbrengen. Ook had die hem geraden, dat hij zich zooveel mogelijk zou vervrolijken, en hem te kennen gegeven, dat hem bovenal de verstrooijing door een goed gezelschap zeer nuttig zijn zou, maar de man heeft hier genoegzaam geen gezelschap, want wat zal een man, die dagelijks gewoon was, de Beurs te frequenteren, en zijn koffijhuis en kollegie te bezoeken met de boeren te Velp over den Landbouw praten. Geluk-
{==146==} {>>pagina-aanduiding<<}
kig woont 'er eene jonge Dame, eene weduw met een kind, niet ver van hem af, eene vrouw van opvoeding, en van veel belezenheid. Deze komt wel eens een uurtje met hem spreken. Zij kwam 'er juist ook, toen ik 'er was. Ik kan mij niet herinneren bijna ooit bevalliger vrouw te hebben aangetroffen. Ik geloof, het deed 'er ook wel wat toe, dat zij Papa zoo liefderijk behandelde, dat ik zoo spoedig achting voor haar opvatte. Zij wist over alle zaken te spreken, en schijnt verscheide talen te verstaan. Zij heeft niets van dat achterhoudende, dat afstootende, 't geen althans jonge lieden van mijn' aard met zekeren schroom vervult. Zij had ook dikwijls te Amsterdam gelogeerd geweest - en had daar den Heer Kraaijestein eens op een Bal aangetroffen. Het kwam daar bij te pas, omdat Papa van mij vernam, of de Heer Kraaijestein nog niet afliet, van u te vervolgen. Maar toen moest gij eens gehoord hebben, welk eene schilderij zij van dien Heer ophing. Ik weet niet, of ik nog net hare woorden weet, ja! ja! zij zijn bij mij blijven hangen. - ‘O,’ zeî ze, ‘de Heer Kraaijestein is van den voortreffelijksten aanleg. 't Is of de natuur zich heeft uitgeput, toen zij hem voortbragt, om een model van mannelijke schoonheid naar ligchaam en ziel te geven, maar 't schijnt ook, dat hij alle mogelijke krachten heeft ingespannen, om het grootste

{==147==} {>>pagina-aanduiding<<}

misbruik van de verhevenste talenten te maken, dat mogelijk is. Wanneer hij in een gezelschap komt, althans zoo was het op dat bal, zijn alle de oogen van de Dames op hem gevestigd - 'er had bij zijn inkomen onder de Heeren zekere stilte plaats, welke waarlijk aanduidde, dat zij hunne minderheid gevoelden; onder de Dames ontstond een stil gefluister, waarvan hij het eenig onderwerp was. Met een naderde hij in eene ongemeen beschaafde, maar tevens zeer vrijmoedige houding; maakte zijn kompliment aan alle de Dames, en begaf zich uu naar deze dan naar gene; niet op eene zoo gedrongen en gemaakte wijze, als de Heertjes, die als kapelletjes heen en weêr zweeven door de saletten, neen! iedere Dame verbeeldde zich, dat hij niets minder dan een kompliment maakte - en schoon bijna allen overtuigd waren van zijn intrigues, achtten allen het zich een eer, dat zij met den Heer Kraaijestein zouden dansen. - De coquetten waren trotsch op zijne aanbieding en zagen elkander over schouder aan. De sentimentele zusjes lieten zich door zijne innemende en zacht gemoduleerde stem betooveren; en de onnoozele duifjes klapwiekten van vreugde, dat zij bij een' zoo fraai Heer reeds in zooveel aanmerking kwamen. Toen begon het bal - en nu ontwikkelde de Heer Kraaijestein zijne ligchamelijke volmaaktheden.

{==148==} {>>pagina-aanduiding<<}

Niet alleen danst hij net en bevallig, maar niets schijnt hem te vermoeijen. De geheele danszaal was eene verrukking, als hij walste; en hij wist zelfs de minst bekwame zoodanig en ongemerkt te ondersteunen, dat zij voor het geheel gezelschap een uitmuntend figuur maakten en toegejuicht werden. Ik hoorde dien avond menigmaal fluisteren: Wat is het jammer van zulk een aardig, zulk een fraai man enz.’
Vindt gij niet, Suse! dat die Dame heel aardig schilderen kan: en ik schrijf het u nu maar zoo plat weg, maar, als gij het haar hoorde zeggen; zij heeft - iets zoo geheel bijzonder eigens - ik weet niet hoe ik het noemen zal, maar ik zeg te weinig, als ik het bevallig noem. Ja, ik wil het u wel zeggen, Suse! ik zou niet heel lang met haar moeten verkeeren, of ik geloof, dat ik meer dan gewone genegenheid voor haar zou opvatten. Ik sprak haar te kort, om naar hare omstandigheden eenigzins te vernemen, en Papa scheen 'er ook zeer weinig of niet van te weten; ook durfde ik 'er hem niet veel naar vragen, want hij is door zijne ziekte niet gemakkelijker geworden. Ja, lieve Zuster! ik wil, ik kan voor u niet veinzen. Ik heb waarlijk eene plotselijke genegenheid voor die Dame opgevat, en daar mijne omstandigheden thans zoodanig zijn, dat het mij zeer kwalijk voegen zou, om aan een huwelijk te denken, kost het mij veel moeite, om

{==149==} {>>pagina-aanduiding<<}

den indruk, die de bekoorlijke schoonheid van die Dame op mijn hart gemaakt heeft, te verdooven. Ik had niet gedacht, dat iemand behalve uwe vriendin Lotje, en wel nog zoo kort, nadat de zaak tusschen haar en mij afgedaan geraakt is, zoodanig een' invloed op mijn hart zou hebben kunnen maken. Denk daarom niet, dat zij eenigzins naar Lotje gelijkt. Dat in het geheel niet. Zij is ook wel vrolijk, maar heel anders. Zij heeft iets medesleperids, iets betooverends in hare manieren; hare oogen, hare handen, alles spreekt, wanneer zij iets verhaalt - en zij heeft iets door-dringends in den opslag harer oogen, iets vrijmoedigs, dat aan ieder behalve haar kwalijk staan zou, - maar ik wil ophouden met aan haar te denken, en dan zal het ook wel best zijn, dat ik u niet meêr van haar schrijf ... o zoo gij te Utrecht geweest waart, zou ik zoo gaarne met u eens gesproken hebben. Indien Walraven in het land was, zou ik met hem eens kunnen raadplegen; want ik gevoel, dat ik raad noodig heb. - In het geval, toen ik zin in Lotje had, was het met mij geheel anders. Deze Dame heeft bijzondere bekoorlijkheden, die mij als met geweld naar haar toe trekken, ja zij zou, (zie zooveel weet ik ook wel,) als zij niet deugdzaam ware, voor mij gevaarlijk, heel gevaarlijk kunnen worden. Evenwel ik twijfel geheel niet aan hare deugd; want zij sprak met zooveel innemende bevalligheid over

{==150==} {>>pagina-aanduiding<<}

de verpligtingen, die kinderen aan hunne ouders verschuldigd zijn. - Zij prees u daar over op eene zoo ongezochte en treffende wijze, dat zij zeker ook heele goede beginsels moet hebben. Denk eens, Suse! de tranen kwamen in hare oogen, in hare schoone oogen, toen zij Papa zich over het verlies van onze brave Mama hoorde beklagen ... maar ik zou ophouden van haar te schrijven, en ik heb al weder verscheide regels 'er bij gevoegd. Nu wil ik 'er volstrekt uitscheiden.
Ik geloof, Suse! dat het Papa regt aangenaam zijn zou, indien gij, als gij te Utrecht terug gekomen zijt, kost besluiten, om al was het maar voor een' enkelen dag, hem een bezoek te geven. Ik roerde dat maar eens van verre aan, maar ik ontdekte, dat, schoon hij zeker tegen de eerste ontmoeting vrij wat op zag, 'er zich een ongemeene glans van genoegen op zijn gelaat vertoonde. Ik kan niet denken, of Juffrouw Beukelman, die mij voorkomt eene zeer goede, hupsche en redelijke vrouw te zijn, zal dat u, als gij het haar voorstelt, gaarne vergunnen. Ik gaf het haar zelfs zoo wat half en half te kennen, maar ik kon wel bespeuren, dat zij 'er geheel niet tegen zou zijn. Ja, lieve Suse! gij zoudt dan ook gelegenheid hebben, om kennis te maken met die Dame, waarvan ik u boven gesproken heb - ik twijfel geen oogenblik, of zij zou u zeer bevallen, en dan zoudt gij in staat zijn, om mij goeden raad te

{==151==} {>>pagina-aanduiding<<}

geven. Vrouwen oogen zien in zulke gevallen scherp, heb ik Walraven wel hooren zeggen: en aan niemand op de geheele wereld zou ik mijne belangen geruster durven vertrouwen dan aan u, mijne zuster! - Zoo zoudt gij met uw reisje naar Velp een dubbel oogmerk bereiken, en een dubbel nut kunnen bewerken. Gij zoudt 'er Papa groot genoegen mede geven, en wie weet, welke nuttige waarnemingen gij voor mij deedt.
Mogelijk zijt gij ook begeerig om te weten hoe het mij op mijn kantoor gaat bij de Heeren van der Mei en Bakker. Ongemeen wel, Suse! Ik ben 'er dan zeer in de gunst. Men vertrouwt mij moet ik zeggen al heel veel. Nu de Heeren Rotterdammers zien, dat een Amsterdamsche jongen ook wat weet. Ik ben bovenal zeer goede vrienden met den zoon van den ouden Heer van der Mei en daar de laatste heel zwak wordt, en misschien welhaast geheel opzijn rust zal gaan leven, heb ik al eens met den jongen Heer, die wel een goed mensch is, maar die ook wat veel geld te wachten heeft, om zoo hard te werken, gesproken, om, in gevalle de oude Heer het kantoor kwiteerde, met elkander zekere overeenkomst te treffen, waardoor ik een aandeel in de zaak zou krijgen, dat te gemakkelijker zou gaan, daar ik toch, als de boêl te Amsterdam bered is, het geen mij van mijn moeders bewijs toekomt, in handen krijgen zal. Gij begrijpt, dat dit alles nog in het ver-
{==152==} {>>pagina-aanduiding<<}
schiet is, maar ik wil voor u niet verbergen, dat het mij te aangenamer zijn zou, indien ik mij zoo gelukkig mogt zien van te behagen aan die voortreffelijke vrouw, welke ik het geluk heb te leeren kennen. - Ik hoop toch niet, dat ik bij haar zoo ongelukkig slagen zou met mijn aanzoek, als bij uwe vriendin ... want als dat gebeurde, ja dan zou ik zoo uit wanhoop kunnen besluiten, om het nooit weder te wagen - daar toch één paar blaauwe scheenen voor één mensch genoeg zijn.
Maar ik vrees, dat ik u reeds met mijn geschrijf verveeld hebben zal. Schrijf mij, zoo spoedig mogelijk, ook zou ik gaarne van u wat omtrent Parijs hooren. Ik heb 'er nu en dan wel wat over gelezen, maar het is eene stad van zooveel belang, dat gij 'er vast nog wel dingen zien zult, die een ander niet heeft waargenomen. Vaarwel, lieve Suse! - geloof mij, als altijd

Uw' hartelijk genegen broeder

Jakob Bronkhorst.




{==153==} {>>pagina-aanduiding<<}

Honderd vijf en negentigste brief.

Mejuffr. Wilhelmina Bronkhorst aan Mej. Susanna Bronkhorst.


Bloemendal, buiten Haarlem, 30 Mei.

Lieve Zuster!

Ik kan het niet langer uitstaan, of ik moet eens aan u schrijven, daar ik in zoo lang taal noch teeken van u gehoord heb, en ik alleen door Koo verstaan heb, dat gij naar Parijs vertrokken zijt. Hoe beschuldigde ik mij, dat ik uw laatsten brief niet aanstonds beantwoord had, dan zoudt gij mij misschien nog wel een enkel lettertje geschreven hebben, eer gij vertrokt. Ik heb toevallig gelegenheid, om met een broeder van Mevr. Verschuur, die te Utrecht woont, zoo als gij misschien wel weet, en morgen weder vertrekt, een' brief mede te geven, die zal hem aan Juffrouw Beukelman afgeven, om denzelven, als zij eens aan u of hare dochter schrijft, in te sluiten, want behalve dat ik uw adres niet weet, geloof ik niet, dat hij de vracht waardig zijn zou.
Ik heb aan Mevrouw Verschuur uwen laatsten brief voorgelezen - ik zal u niet zeg-
{==154==} {>>pagina-aanduiding<<}
gen, wat die goede Dame zeide, want zij weidde zoo zeer uit in uwen lof, dat ik mij wel wachten zal dat te schrijven, dewijl ik weet, dat gij zeer afkeerig zijt van alles wat naar loftuitingen zweemt, die gij misschien al te gereed op de lijst van komplimenten zet. - Alleen zij was aangedaan over het geen u bejegend was, en verrukt over de wijze, waarop gij mij zoo de ontmoeting van uwe vriendin, als al het verder voorgevallene beschreeft. Toen ik den geheelen brief gelezen had, greep zij mijne hand en zeide op haren opregten en vertrouwelijken toon. ‘Wimpje! Wimpje! welk eene voortreffelijke zuster hebt gij. Gedraag u toch altijd zoo, dat gij hare liefde en vriendschap waardig blijft.’ - O Suse! hoe aangenaam was mij die aanbeveling. Geloof mij, ik was dat oogenblik zelfs een weinigje grootsch, dat ik zulk eene zuster had.
Bij dat gedeelte van uwen brief, waar gij schrijft, hoe gij door het onverwacht gezigt van het portrait van onze lieve Mama getroffen werdt, kon ik naauwelijks blijven voort lezen - de tranen kwamen in mijne oogen. Ja, Suse! gij zijt wel gelukkig geweest van die lieve vrouw zooveel langer te mogen hebben, dan ik.... Ik beschuldig wel eens mij zelve, dat ik mij haar niet levendiger voor den geest brengen kan - maar ik wil u niet bedroefd maken. Ik heb het geluk van in Mevrouw Verschuur eene Mama te hebben wederge-
{==155==} {>>pagina-aanduiding<<}
vonden. Dagelijks, dagelijks neemt mijne achting mijne liefde voor haar toe, en het is mij bijna onmogelijk, om dien afstand te blijven bewaren, welken gij mij eens met zooveel reden hebt aangeprezen, daar zij alles doet, om mij in den waan te brengen, dat ik hare dochter ben.
Zij is ook zeer vrij in hare aanmerkingen omtrent mij - gelijk mij nog bleek bij het voorlezen van uwen brief, dat ik mij nu juist herinner: en gij zult daaruit zien, dat zij mij door geene dwaze liefde bederven zal. ‘Vat gij wel,’ zeide zij, ‘waarom uw zuster Suse zoo aandringt, dat gij toch natuurlijk en op een lossen toon zult schrijven?’ (ik zag haar aan en zweeg) ‘'t Is, omdat zij in uwen aanleg ontdekt heeft, dat gij eene overhelling hebt tot iets gekunstelds, iets geaffecteerds - want dat vertoont zich in de minste nuances der karakters, en wanneer men zich daar aan toegeeft, is het niet dan met de grootste moeite uit te roeijen. Toen ik u den eersten keer zag, waarschuwde ik mijn lieve Leentje, zie ik spreek vrij uit, en hield u voor eene kleine coquette ... maar gelukkig hebt gij 'er een' tegenzin in gekregen, en gij zijt op den weg, om het geheel kwijt te raken ... en lieve meid! ik hoop, dat het u gelukken zal, want het geaffecteerde, het gemaakte bederft de allerschoonste hoedanigheden. 't Is, of het 'er een valsch vernis over legt. Ik

{==156==} {>>pagina-aanduiding<<}

heb Predikanten gehoord, brave en Godvruchtige lieden, maar die zich in hunne jeugd iets gemaakts hadden aangewend, dat zij zelfs tot in hun ouderdom behielden, en hunne Leerredenen voor mij iets onbehagelijks bijzette, omdat zij daardoor die lieve eenvoudigheid misten, die ook in den Godsdienst zoo schoon is. - En men moet ook heel voorzigtig wezen, om het ongemaakte met het natuurlijke te verwisselen. - Ik heb een vriendinnetje gehad, die was ook vrij coquet, maar zij werd door eene Mademoiselle, die een scherpe vrouw was, daar over onder handen genomen, en wel zoo, dat zij in eens een duidelijk inzien kreeg van haar gebrek: en wat was het geval? Zij besloot, dat alle zoogenaamde wellevendheid coquetterij was, en sloeg van het eene uiterste tot het andere over, en dacht dat lompheid en non chalante losheid het karakter was, dat zij aan moest nemen: en welke pogingen men in het vervolg aanwendde, zij is altijd wel ver van coquetterij verwijderd gebleven, maar was onaangenaam door haar lomp gedrag. Wacht u daarom, mijn kind! om van het eene tot het ander uiterste over te slaan. Alle hervormingen, onthoud dit, die regt goed zijn, gaan langzaam, en kwade hebbelijkheden kan men niet in eens afleggen, of men neemt ligt tegenovergestelde kwade aan.’ - Ik bedankte Mevrouw Verschuur.

{==157==} {>>pagina-aanduiding<<}

voor hare aanmerking; en ik hoop, lieve Suse! dat ik mijn gebrek te boven zal komen.
Ik heb althans hier tot het aankweeken van coquetterij door geen voorbeeld gelegenheid. Op raad van den Doctor heeft Mevrouw Verschuur een klein uurtje buiten Haarlem, een optrekje gehuurd, bij het zoo aangenaam gelegen Bloemendaal, en ik smaak hier alle de genoegens van het buitenleven. Mevrouw Verschuur heeft alleen, om mijn genoegen te vermeerderen, Jetje de dochter van de Weduwe van Huizen, waarvan ik u in een vorigen reeds schreef, tot mijn gezelschap voor eenige weken verzocht. Van dat meisje kan ik niets dan alles goeds leeren; kunstelooze onschuld en bevallige zedigheid zijn hare grootste sieradien. Bij de beschaafdheid van eene Juffrouw uit de stad heeft zij de eenvoudigheid van een landmeisje. - O Suse! ik wenschte, dat gij Jetje kende - dat gij ons eens zoo kondt beluisteren, als wij 's morgens vroeg (dat mag ik immers wel zeggen, als ik even vijf uren reeds ontbeten heb) met haar in de aangename omstreken van Bloemendaal wandel. Dan eens verlustigen wij ons met het gezigt op de bleekerijen, waar dan reeds alles van menschen wemelt, die op allerhande wijze bezig zijn met hetgaren, dat daar te bleek ligt. Dan wandelen wij eens naar de statige Ruïne van Brederode - dan beklimmen wij den Kruidberg - of bezoeken de zoogenaamde Blaauwe Trappen - van waar wij een

{==158==} {>>pagina-aanduiding<<}

allerheerlijkst gezigt hebben op de dorpen van de Zaan, waar honderde molens malen - waar wij op het Y de schepen zien heen en weder zeilen, en ook Amsterdam, schoon door een blaauwen rook bedekt, zien liggen, terwijl het gezigt door het nabij liggend Haarlem en de groene dreven van den Hout bepaald wordt. O hoorde gij dan de aanmerkingen van Jetje over alle die voorwerpen: gij zoudt u over het verstand en het hart van het meisje verwonderen - en ondertusschen het geen zij zegt, is zoo eenvoudig, zoo natuurlijk, dat, wanneer zij het gezegd heeft, mij dunkt, dat ik ook zoo moest gedacht en gezegd hebben - en ondertusschen ik denk, ik zeg het zoo niet. - Ja, ik kan het haar niet nazeggen - en nog veel minder schrijven. Gij zoudt echter een verkeerd denkbeeld van haar vormen, als gij dacht, dat zij geestige, dat zij vernuftige slagen had. Neen, Suse! maar zij is, ik weet haast niet hoe ik het beter zeggen zal, geheel gezond verstand, geheel één goed harten hoe zou zij u behagen door haren Godsdienstigen ernst?
Ja daarvan zal ik u een bewijs geven, dat ik nog maar kort geleden kreeg, en ik hoop dat ik het u geheel zuiver zal kunnen overgeven. Verbeeldt u dezen morgen om het fraaije weder weêr vroeg wandelende, schoon het Zondag was, en wij met Mevrouw Verschuur naar de kerk zouden gaan, die eerst omtrent negen uren

{==159==} {>>pagina-aanduiding<<}

begint, kwamen wij, toen wij terug keerden, een groote menigte van de Bovenlanders, zoo jonge mannen als meisjes, die hier op de bleeken werken, tegen, die naar de kerk gingen. - Ik gebruikte de vrijheid, om te zeggen, dat ik geloofde, dat die goede menschen, die daar zoo ijverig naar de Kerk draafden, om den ochtenddienst bij te wonen, niet veel daaruit zouden mededragen, en dat dit al heel werktuigelijk toeging. Wat, zeide ik zoo op mijne wijs, wat zien zij 'er over het algemeen dom en oonoozel uit - en ik voegde 'er nog al zoo wat bij, dat ik maar niet herhalen zal - maar wat zeî Jetje? - geen enkel woord, Suse! in het eerst; maar ik merkte, dat zij stiller werd, dan naar gewoonte. - Toen vroeg ik haar - na wat voort gegaan te zijn - waarom wordt gij zoo stil, Jetje? - ‘o Nu gij 'er na vraagt, moet ik het u zeggen,’ antwoordde zij, ‘maar ik hoop toch, dat gij niet moeijelijk op mij worden zult. - Ik werd een weinigje bedroefd, omdat gij daar zulke harde woorden over die eenvoudige menschen en over hun' Godsdienstigen ijver u ontvallen liet. Wimpje! Wimpje! één welmeenende zucht van den eenvoudigsten en onkundigsten dier menschen, om zijn' pligt in de volgende week te betrachten, zal God zeker aangenamer zijn, dan de verhevenste bespiegelingen, die in de uitgezochtste woorden, dezen dag, door den welsprekendsten en ver-
{==160==} {>>pagina-aanduiding<<}
lichtsten Leeraar met een koel hart zullen worden uitgeboezemd. - Wimpje! 't komt in den Godsdienst alleen op de welmeenendheid van het hart aan ... en hoe weinig verschilt in Gods oog de verlichtste en geslepenste wijsgeer met den eenvoudigsten en onbeschaafdsten landman.... Op het hart, Wimpje! op het hart zal het aankomen.’
Wat zegt gij, Suse! ben ik hier op geene goede leerschool - zulk eene moederlijke vriendin in de oude Mevrouw Verschuur, zulk eene zusterlijke in Jetje van Huizen. Gij ziet ik word niet gespaard, en dat behoeft ook niet. Ik merk waarlijk, dat ik niet achter uit ga; o als gij mij eens weêr ziet - dan hoop ik dat gij aan mij zult gewonnen hebben. Althans zeker zult gij mij nooit zoo frisch gekend hebben. Ik maak thans heel kort mijn toilet, maar evenwel ik kan toch den spiegel niet geheel passeren, schoon Mevrouw Verschuur mij al eens gezegd heeft, dat ieder blik in den spiegel een vergiftig pijltje is voor het hart van een jonge coquette.... Suse! ik zie 'er waarlijk uit als een landmeisje - die bleeke onaardige stadskleur is geheel weg - en, schoon ik een weinigje door de zon verbrand ben, ik zie 'er blozend uit ... maar heel anders is het rood dan het rouge dat Madame Maurepas op haar vijftigjarige tronie smeerde. Als Jetje dit las, zou zij zeker zeggen, Wimpje! een mensch kan immers niet helpen, dat hij vijftig

{==161==} {>>pagina-aanduiding<<}

jaar oud wordt - doch dan zou ik zeggen, maar wel, dat iemand op zijn vijftig jaar vijf en twintig lijken wil. - Zeg eens, Suse! wie van ons zou dan gelijk hebben?
Voor dat, wij nog hier dit optrekje hadden, want wij zijn 'er maar sedert veertien dagen, ben ik eens met Mevrouw Verschuur naar de Beverwijk geweest, daar heb ik toevallig uwe goede Lise ontmoet. Zij had het niet langer dan tot den eersten Mei bij Juffrouw Jochemsz kunnen houden, ‘want het was erg,’ zeide zij, ‘in een gekkenhuis te dienen, maar bovenal, als de Juffrouw, die wijs heette, de grootste zottin was.’ Zij deed veel moeite, om van mij te vernemen waar gij u onthieldt, maar gij begrijpt, dat ik dit haar niet meldde. o Zij wilde u zoo gaarne eens schrijven. Goed, zeide ik, ik zal den brief wel aan mijne zuster bezorgen, zend hem mij maar toe onder couvert van Mevrouw Verschuur. - Ik zal hem hier nu insluiten. - Ik was waarlijk aangedaan over de goede meid - en Mevrouw Verschuur mede. Die was zeer met haar ingenomen, en betuigde, dat zoo zij een andere meid behoefde, zij het op het oog aan met dit meisje wel zou durven wagen; en bovenal, omdat zij voor een gedeelte eene kweekeling van u is.
Van Amsterdam hoor ik bijzonder weinig, laatst kwam hier eene Dame, die eenige kennis had aan Mevrouw Verschuur, en hier digt

{==162==} {>>pagina-aanduiding<<}

bij op eene Buitenplaats gelogeerd is; deze had haar verhaald, toen ik met Jetje uit wandelen was, dat 'er van dat ellendig voorwerp, hetwelk wij Mama hebben moeten noemen, zulke ondeugende stukjes waren uitgekomen, dat men, opdat haar geen publiek affront zou worden aangedaan, haar geraden had, om Amsterdam te verlaten. Zij scheen naar dien raad geluisterd te hebben, en dan moet die raad wel zeer goed geweest zijn, want dat was anders haar zwak niet. - Althans zij was met Madam Maurepas, zoo ik denk naar den Elzas, vertrokken. Daar zal die ondeugende waarschijnlijk van dat geen leven, dat ze uit den boedel van Papa te zoek gemaakt heeft. Ik hoop maar, dat wij nooit weêr iets van haar zullen hooren. Die Dame had ook Mevr. Verschuur gezegd, dat de zaken van Papa niet slimmer stonden, en dat hij in Gelderland zou komen wonen. Koo mogt mij dat wel geschreven hebben; wat is het ongelukkig, dat Papa met die..... maar ik zal mij wachten, om te schrijven, het geen ik daar dacht, want ik zou anders zeker van u eene scherpe berisping te wachten hebben. - Ik heb hier nu twee Gouvernantes te Bloemendaal, en dan 'er nog een te Parijs te hebben, dat is wat erg.
Zie, Suse! ik benijd u niet, dat gij te Parijs zijt, maar tusschen beide komt de wensch wel eens bij mij op, dat ik bij u was ... o Het moet toch aardig zijn in die stad, waar al

{==163==} {>>pagina-aanduiding<<}

de nieuwe modes worden uitgevonden - en waaromtrent eens eene Dame zeide, dat men haar aan moest merken als de groote Modekraam van Europa in alle opzigten. Gij zult daar dagelijks wat anders zien, dan ik hier in het stille Bloemendaal in ons eenvoudig Vaderland. - Foei! foei! terwijl ik dit schrijf, Suse! voel ik, dat ik mij weder bestraffing waardig maak. - Zal ik het dan doorhalen, wat ik schreef, neen! neen! lees het vrij - Zelf uwe bestraffing zal mij aangenaam wezen, als ik die verdien. - Alleen, alleen hoop ik, dat gij niet vergeten zult, zoo uwe drokten het toelaten, om aan mij ook eens een lettertje te schrijven, want een' brief uit Parijs krijgen wij hier te Bloemendaal niet alle dagen.
Maar het wordt tijd, dat ik eindig, want Jetje roept mij, om met Mevrouw Verschuur en haar' broeder nog eene wandeling te doen, daar de maan zoo uitmuntend opkomt. - Nog een oogenblikje geduld Jetje! ik kom! - Adieu lieve zuster, ik ben als altijd

Uw hartelijk liefhebbende zuster

Wilhelmina Bronkhorst.




{==164==} {>>pagina-aanduiding<<}

Honderd zes en negentigste brief.

Lise Westhuis aan Mej. Susanna Bronkhorst.


Beverwijk, 17 Mei.

Lieve Juffrouw!

Gisteren heb ik Mejuffrouw UE. zuster gesproken - en die heeft mij vrijheid gegeven, om een klein briefje aan UE. bij haar Ed. in te sluiten, en ik hoop daarom dat UE. het niet kwalijk nemen zult, dat ik, daar ik expres heel hard gewerkt heb, om een uurtje voor mij zelve te hebben, eens een enkel regeltje aan UE. schrijf. Ik heb dan een' besten dienst getroffen bij eene oude Juffrouw, die altijd heel veel van haar volk houdt. Zij is zoo om en bij de zestig jaren, en heeft al ruim veertig jaar huis gehouden - en in al dien tijd maar drie meiden gehad - twee zijn uit haar huis getrouwd, en de derde is in het voorjaar gestorven - zoodat ik ben nu de vierde. - Ik heb nog maar eerst twee weken bij haar geweest, maar het is of ik uit de hel in den hemel gekomen ben - niet alleen van het werk, maar van de behandeling, wil ik zeggen. Juf-
{==165==} {>>pagina-aanduiding<<}
frouw Bakelaar (zoo heet haar Ed.) behandelt mij meer als haar kind, dan als haar dienstbode - daar Juffr. Jochemsz mij als haar slavin behandelde. 'Er is wat onderscheid tusschen menschen en menschen, en tusschen diensten en diensten. Verbeeld u, Mejuffrouw! toen ik den eersten dag in mijn' dienst gekomen was, zeide de goede Juffrouw: ‘Hoor Lijsje! (want Lise is mij wat een zwierige naam daarom zal ik u maar Lijsje noemen) Hoor Lijsje! als gij wel wilt, dan zult gij het bij mij goed hebben. Ik heb geen' bijzonderen omslag of servituten. Alleen moet gij maar zorgen, dat mijn kanarievogeltje, altijd van zaad en water goed voorzien is, en dat mijn poes op zijn' tijd zijne portie melk krijgt - want ik houd van die beestjes magtig veel. - Voor de rest, kind! krijg ik zoo wat de gebreken van den ouden dag, maar gij zult ook lang de Wijk rond zoeken eer gij eene volmaakte vrouw vindt. - Gij zult ook uwe gebreken en souten hebben, want het lijkt, dat onze lieve Heer niet gewild heeft, dat hier op deze wereld iets volmaakt zijn zou. Ik zal met uwe gebreken geduld nemen, zoo het zwakheden zijn; maar pas op, dat gij nooit liegt of kwaadspreekt - daar ben ik eene groote vijandin van. - Ik heb gaarne, dat jonge, menschen vrolijk zijn, en als het in het ordentelijke blijft, mag ik wel wat wit zien -

{==166==} {>>pagina-aanduiding<<}

maar het moet niet over de kerf loopen, dat begrijpt gij. - Zindelijk vertrouw ik, dat gij zijt, maar ik ben geheel niet voor het maltentige - ik maak van mijn huis geen afgod. - Neen kind! het huis moet mij en niet ik het huis dienen. - Gij zijt nu de vierde meid, die ik ooit heb zoolang ik huis gehouden heb - en gij zult misschien wel de laatste zijn, want ik begin zwakker en zwakker te worden. - Nu als het de goede God verkiest - Hij kan toetreden als het Hem behaagt. Ik had altijd gedacht, dat mijne Martha, die den Maart gestorven is, en al achttien jaar bij my gediend had, mij overleefd zou hebben, en ik had haar daarom in mijn testament bedacht, ordentelijk bedacht, durf ik zeggen; als gij mij nu wel dient, en mij als eene moeder behandelt, dan zult gij geen reden van klagen hebben, als ik het hoofd eens kom neêr te leggen. Gehaspel van vrijers over mijn' vloer zou mij niet aanstaan, maar zoo 'er een braaf jongman in ernst zin in u had, wel nu! het huwelijk is eerlijk en het bedde onbevlekt, zegt de Apostel - dan ben ik zoo hard kinds niet, of ik bedenk, dat ik ook jong geweest ben.’ - Zie, Mejuffrouw! zoo, of zoo omtrent sprak mij die goede Juffrouw aan, en dat met eene hartelijkheid? dat mij de tranen in de oogen stonden. Ik heb UE. dit nu eens zoo in het breede geschreven, omdat

{==167==} {>>pagina-aanduiding<<}

ik denk, dat UE. nog wel eenig belang zult stellen, hoe het met Lise geloopen is.
Het is waarlijk, of UE. uit de wereld is, ik hoor niets van UE., en de jonge Juffrouw Wimpje wilde mij dan maar niet zeggen, waar gij waart. Ik wil evenwel niet hopen, dat zij mij voor een babbelaarster houden zal, want zie dan zou Juffr. Wimpje mij onregt doen. UE. zult waarschijnlijk toch wel willen weten, hoe of mijn Heer Jochemsz vaart, want dat is een heel goed man: en hij hield heel veel van UE. Daags na dat hij UE. naar Haarlem gebragt had, heb ik met hem over UE. gesproken, en sedert dien tijd heb ik veel achting voor hem gehad ... maar zijne vrouw ... nu kwaadspreken mag ik niet van mijn Juffrouw, en UE. was 'er ook altijd verschrikkelijk tegen; maar zijn vrouw is toch een serpent. Zij heeft mij, na dat UE. vertrokken was, wat geplaagd, en haar' braven man ook; zij heeft alle kwade humeuren, en dan jaloersheid nog daarenboven. Omdat de goede Heer Jochemsz eens onvoorzigtig genoeg iets tot uw' lof zeide, heeft zij den man uitgescholden, dat de honden geen brood van hem zouden lusten - en ik verzeker u, dat zij UE. ook niet ontzag. Zoodat ik ook eindelijk moeijelijk werd, vooral omdat zij van UE. zoo veel zeide - en ik beken, dat ik te veel zeî, maar ik kon mij niet bedwingen, om ten minste te zeggen: Hoor, Juffrouw! van Juffr. Bronk-
{==168==} {>>pagina-aanduiding<<}
horst moet gij afblijven, die is de eerlijkheid en deugd zelve ... en zoo als die woorden uit mijn mond waren smeet zij mij met de ijzeren elle, waarmeê zij den Heer Jochemsz reeds verscheide malen gedreigd had, naar het hoofd, maar ik raakte met een schampschot vrij. Evenwel ik zou dien avond nog de deur uitgeraakt zijn, als de Heer Jochemsz mij niet verbeden had ten minste de maand April uit te blijven. - Zoodat, zoo als ik in het begin schreef, ik ben uit de hel in den Hemel gekomen.
Ondertusschen maak ik mij van tijd tot tijd zeer ongerust over uw' toestand, dien ik denk, dat niet heel best zijn zal, omdat 'er Mejuffr. uwe zuster zulk een geheim van maakt, en zij zou anders immers mij wel iets hebben willen zeggen. Ik hoop 'er toch het beste van: maar UE. zoudt mij dan een heel groot plaisier doen, als UE. mij eens een enkel lettertje schreef, hoe of het UE. gaat. Ik hoop maar, dat UE. niet meer geplaagd wordt door dien ondeugenden Heer Kraaijestein. Hij is, nadat UE. uit het huis vertrokken waart, nog eens bij den Heer Jochemsz geweest. Ik kon wel merken, dat het tusschen hem en den Heer Jochemsz geheel niet vriendelijk is toe gegaan ... maar wat 'er eigenlijk gebeurd is, weet ik niet, maar wel, dat toen hij de deur verstoord uit zou gaan, hij mij juist passeerde - en, 't is toch een wonderlijk Heer,

{==169==} {>>pagina-aanduiding<<}

hij zag mij niet, of hij moest mij nog toeduwen: ‘Heksje! heksje! gij zijt een al te getrouwe schildknaap van het vlugtende Juffertje ... wat zoudt gij haar en mij een verdriet en moeite hebben uitgewonnen, als gij in den Doelen mij wat vriendelijker behandeld hadt. - Nu hooge bergen hebben diepe dalen ...’ en dit zeggende, streek hij, zoo in het voorbij gaan, met zijne hand mij onder de kin. - Was dat niet heel vrijpostig van hem gedaan? Ik meende, dat ik reden had, om boos op hem te worden, maar eer ik wat zeggen kon, was hij de deur al uit.... Waarlijk, Juffrouw! zoo ondeugend als hij is, is hij toch, dunkt mij, nog al een beminnelijk Heer; en ik kan mij niet begrijpen, dat UE., daar het nu toch zoo ongelukkig met u geloopen is, maar van den nood, zoo als men zegt, geen deugd gemaakt heeft, want ik geloof toch, dat UE. nog al wat vermogen op hem zoudt gehad hebben, om hem te verbeteren. Nu, lieve Juffrouw! ik vertrouw, dat UE. het beter zal geweten hebben, als ik: maar ik schrijf maar zoo naar mijn verstand; en ik hoop dat UE. het mij niet kwalijk nemen zult, dat ik zoo vrij geweest ben van dat zoo te schrijven.
Van den Heer Kraaijestein heb ik verder niets vernomen, als eens heb ik George gesproken, die te paard door de Wijk kwam rijden (want hij moest naar een paardemarkt

{==170==} {>>pagina-aanduiding<<}

te Alkmaar,) terwijl ik juist een boodschap deed. Hij hield op liet oogenblik stil, toen hij mij zag, en zeide, zoo als hij gewoon was, veel zotheden. Ik vroeg hem toen, of hij ook wist, waar zijn Heer zich thans ophield, want dacht ik, dan zal ik misschien zoo wat van Juffr. Bronkhorst te weten komen. - ‘Hij is zoo gezond als een visch,’ zeide hij, ‘maar waar hij in de wereld zit, dat weet ik zoo min, als de stomme knol, waarop ik zit. - Hij zal wel zoo wat tusschen Amsterdam en Parijs zijn - altijd nog op de jagt na die (en hier vloekte hij ijsselijk) Juffr. Bronkhorst’ - en toen liet hij zich in zulke onbehoorlijke uitdrukkingen uit, dat ik regt kwaad werd, maar ik troostte mij nog al daarmeê, dat UE. waarschijnlijk nog niet door den Heer Kraaijestein gevonden waart.
Nu, lieve Juffrouw! weet ik op dit oogenblik niets meêr, en ik ben waarlijk ook al moê van zoo veel te schrijven, want dit gebeurt nu maar zelden, en ik zon zelf zeggen, dat ik achter uit geleerd ben, sedert dat ik uwe lessen mis. - O kwamen die tijden eens weêr, dat ik zoo een uurtje met UE. slijten mogt, als toen ik van UE. onderrigtingen gekregen heb, waarvan, al vergeet ik 'er wat van door den tijd, mij nog altijd zoo veel zal overblijven, dat ik 'er mij in mijn' kring meê redden kan. Laat ik alleen nog maar mogen herhalen, dat ik niets hartelijker verlang, dan

{==171==} {>>pagina-aanduiding<<}

van UE. een enkel lettertje te ontvangen - terwijl ik mij met achting noeme

Uw dienstv. Dienaresse
Lise Westhuis.




{==172==} {>>pagina-aanduiding<<}

Honderd zeven en negentigste brief.

De Heer Philip Walraven aan Mejuffr. Charlotte Elzevier.


Parijs, 29. Mei.

Mejuffrouw en geachte Vriendin!

Ik begin deze in eene ongewone ontroering, Ja ik weet niet, dat ik immer zoo geslingerd geweest ben door onaangename aandoeningen. Het is tot een duel gekomen - en ik haast mij in het eerste oogenblik, om'aan u een berigt te doen van eene gebeurtenis, welker uitslag gij uit hoofde van de ongelukkige betrekking, waarin uwe dierbare vriendin tot een' der partijen gebragt is, wel zult begeeren te weten. Althans ik hoop niet, dat ik u door het verhaal van het voorgevallene eenigen ondienst doen zal, schoon zeker mijn brief aangenamer zijn zou, als dezelve eenig narigt behelsde wegens den staat of het verblijf van uwe vriendin, die ik tot nog toe te vergeefs heb zoeken op te sporen, en waartoe ook deze onrustige dag mij geene gelegenheid heeft aangeboden.
Op het bepaald uur dan kwam het rijtuig voor de deur, en mijn vriend Verbergen

{==173==} {>>pagina-aanduiding<<}

met twee pistolen en een degen de trappen af, en in mijn vertrek. ‘Zijt gij gereed?’ zeide hij, met zekere woestheid - ‘Zijt gij gereed?’ en 'er blonk een verschrikkelijk vuur uit zijne oogen. Ja, hernam ik, ik ben, helaas! gereed, om u te vergezellen, om u bij uw' dollen stap te vergezellen.... Nog eens, Verbergen! nog eens bezweer ik u bij onze vriendschap, bij uwe stokoude Moeder, die gij misschien door het stuk, dat gij nu gaat aanvangen, met tranen in het graf zult doen dalen, ik bezweer u bij God, die getuige is van alle onze bedrijven, en den man des bloeds haat, keer nog terug, en ik zal alles - alles goedmaken ... ik zal den Heer Kraaijestein.... Toen hij dit woord hoorde, klom zijne gramschap nog. ‘Geen woord meer, geen woord meer hiervan - mijn Vriend! mijn Weldoener! ... Ik, ik zou vergeten, dat gij mijn vriend, dat gij mijn weldoener waart. - Gij hebt mij beloofd, gij hebt mij uw woord gegeven, dat gij mijn seconde zijn zoudt.’ - Ik zag nu, dat 'er toch niets aan te doen was ... en stapte met hem in het rijtuig. Onze gesprekken waren weinig en afgebroken. Somtijds dwong zich Verbergen, om over het een of ander voorwerp op een' voorgewenden luchtigen trant te praten, met oogmerk zeker, om mij te overtuigen, dat hij opgeruimd was, het geen ik duidelijk bespeurde geheel zijn geval nier te zijn. Hij ging zelfs zoo verre, dat hij mij toevoeg
{==174==} {>>pagina-aanduiding<<}
de: ‘Waarlijk, Walraven! gij neemt de zaak al te hoog, al te ernstig op.’ Toen geraakte ik in vuur en zeide: Te hoog, te ernstig, Verbergen! is 'er eene zaak, die men ernstiger op moet nemen, dan wanneer een goed vriend baldadig met zijn gezondheid of leven speelt.... Ik zou alle beginsels van gevoel en godsdienst uitgeschud moeten hebben, en tot de laagte van eenen onwaardigen Kraaijestein gezonken zijn, om over een tweegevecht - zoo ligtzinnig te denken. Ik bid u, Verbergen! houd op met u zoo gerust en opgeruimd te veinzen. Ik zie heel duidelijk door dat masker heen, en klaar de onrust en bekommering, waarin zich uw hart bevindt. En die zijn mij veel aangenamer, dan mij het tegenovergestelde wezen zou. - Ja geloof mij, zij zouden u meer wezenlijk eer aandoen in het oog van elk verstandig en braaf man.
Na dat gesprek viel 'er bijna niets tusschen ons voor, tot dat wij in het Bois de Boulogne gekomen waren. Reeds zagen wij daar een rijtuig, en wat verder de Heer Kraaijestein met een Heer, die zijn seconde zijn zou. Hij ging met groote stappen heen en weder, en, zooras hij ons in het oog kreeg, naar ons toe; ‘Bravo, mijn Heer!’ zeide hij tegen Verbergen, na dat hij tegen mij een koel kompliment gemaakt had, ‘Bravo! gij zijt een man van uw woord - gij zijt een man van cou-
{==175==} {>>pagina-aanduiding<<}
rage. Laten wij nu bepalen, met welke wapenen wij vechten zullen. Gij hebt zeker van beide medegebragt. - 't Is mij volstrekt onverschillig.’ - ‘Ook mij,’ zeide Verbergen, ‘Ik laat u de keus, mijn Heer!’ - en na eenige komplimenten, kwamen zij weldra overeen, om zich van den degen te bedienen. Ik moet u betuigen, dat ik mij daarover eenigzins verheugde, daar toch de kans der wonden met een degen gunstiger is dan met schietgeweer. - Met de grootste koelheid verklaarde Kraaijestein, dat hij door zijn seconde had doen zorgen, dat op een' kleinen afstand een Chirurgijn bij de hand was, om in geval van eene zware kwetsuur, oogenblikkelijk, te hulp te kunnen komen. - O Mejuffrouw, de koelzinnige bedaardheid, waarmede Kraaijestein deze zaak behandelde, was ijsselijker in mijne oogen, dan zijne grootste woede. Hoe verre moet de verharding niet gekomen zijn, als men, na zulk een snood en slordig leven, en op het punt, om hetzelve in het uiterste gevaar te brengen, om een dwaas point d'honneur, zonder zigtbare ontroering spreken kan, over het akelige onderwerp zelve en deszelfs ergste gevolgen, en dat wel met den man, tegen wien men binnen weinige minuten het staal ontblooten zal. Ik zag, dat dit gesprek mijn' vriend Verbergen een weinig ontroerde, schoon hij zich zoo spoedig herstelde, dat de Heer Kraai-
{==176==} {>>pagina-aanduiding<<}
jestein het niet bemerkte, of althans zich uit beleefdheid zoodanig gedroeg. In de geheele houding van den Heer Kraaijestein en zijn gansch gedrag straalde eene meerderheid door, die hem zijne bedrevenheid, en gewone hoogmoed, die zijne tweede natuur geworden is, inbliezen. Hij kwam nog met Verbergen overeen, dat zoowel ik als zijne seconde ons geheel onzijdig zouden houden, het geen wij volvaardig aannamen, terwijl wij tevens beloofden aan elk hunner, des noods, in alle opzigten, den vereischten bijstand te verleenen.
Nu was het vreesselijk oogenblik geboren, en zoowel de Heer Kraaijestein als mijn vriend Verbergen trokken hunne bovenkleederen uit. - Verschoon mij, dat ik u eene zoo naauwkeurige beschrijving vati een geval geve, dat mij zoodanig getroffen heeft, verschoon, dat ik nu of dan het een of ander schrijve, dat misschien met de strikste kieschheid van eene Dame van uwe opvoeding niet overeenkomstig zou kunnen acht worden. 'Er is toch ook eene te ver getrokken kieschheid, die alleen gegrond is op de al te groote gevoeligheid onzer eeuw, of op eenen belagchelijken smaak der mode, van welken ik weet, dat uw verstand en hart afkeerig zijn. - Maar om voort te gaan. Nadat zij zich dus in dien staat gebragt hadden, waarin zij op vrijste wijze hunne kunst zouden kunnen uitoefenen, en ik

{==177==} {>>pagina-aanduiding<<}

benevens de andere seconde eenige stappen op zijde geweken waren, trokken zij beide van leer. In het eerst kon ik mij bijna niet verbeelden, dat het een ernstig gevecht was - met zooveel beleefdheden begon hetzelve. - Vooraf pareerden zij van wederzijds met veel beleid verscheidene stooten, en ik ontdekte, dat mijn vriend Verbergen veel meer van die kunst verstond, dan ik hem toegekend had - en dan Kraaijestein van hem verwachtte. Of deze te leurstelling den Heer Kraaijestein tergde, of wat de oorzaak ware, dan of het de aard van het duël medebragt, laat ik onbeslist, maar hij deed althans eenen woesten uitval op mijn' vriend - en kwetste hem daar door zoodanig, dat 'er binnen weinige oogenblikken zich vrij wat bloeds vertoonde. ‘Gij zult genoeg hebben, vertrouw ik,’ riep de Heer Kraaijestein, maar Verbergen, tegen mijne gedachten aan, zich herstellende - gedroeg zich, als of hij zich daar aan niets stoorde, en zeide met een' schamperen lach - ‘Een naaldenprikje schaadt niet,’ - en op het zelfde oogenblik hervatte hij, met nieuwen moed zou ik zeggen, zoo dat eerwaardig woord niet door het tweegevecht onteerd werd, het gevecht. Of de Heer Kraaijestein zich zeker de zegepraal toeschrijvende onbedacht een' nieuwen stoot waagde, dan of de behendigheid van mijn vriend grooter was dan de zijne: - al-
{==178==} {>>pagina-aanduiding<<}
thans de stoot van den Heer Kraaijestein miste. Hij gaf zich daar door bloot - Verbergen deed een' hevigen uitval, en bragt hem een' diepen steek toe. De Heer Kraaijestein gaf een gil - de degen viel hem uit de handen - en hij zeeg neder. - Oogenblikkelijk wierp Verbergen zijn' degen weg, en schoot toe - gelijk ook ik en de andere seconde. Ik meende, dat de Heer Kraaijestein zoo op het oogenblik den geest zou gegeven hebben - doch het bleek echter maar eene zware bezwijming te zijn. Zijn seconde haalde den Chirurgijn, waarvan Kraaijestein gesproken had, en deze stelpte met behulp vanVerbergen en mij de bloedstorting. Pijnlijk opende nu Kraaijestein de oogen - en voegde Verbergen toe - ‘Het geluk heeft u gediend, mijn Heer! gij hebt satisfactie genoeg.’... ‘Is de wond doodelijk?’ vroeg hij daarop aan den Chirurgijn - die hem antwoordde, dat bijaldien hij zich stil hield, hij nog alle hoop niet opgaf ... maar dat men niet kon weten, wat 'er gebeurd was, en dat het daarom onvoorzigtig zijn zou, iets stelligs te zeggen. ‘Dan behoeft mijne partij,’ zeide hij daarop, ‘de vlugt niet terstond te nemen. Als 'er dan iets nadeeligs volgde, was het nog tijds genoeg.’
En nu droegen wij den Heer Kraaijestein zeer voorzigtig in zijn rijtuig, waarin hem zijn Chirurgijn en de Heer die als seconde tegen-
{==179==} {>>pagina-aanduiding<<}
woordig was vergezelde. Eer wij nog heen gingen, zeide de Heer Kraaijestein met een flaauwe stem: ‘Die zaak, Verbergen! is nu afgeloopen; als de Heeren mij de eer willen aandoen zij weten mijn Hotel ...’ en nu reden zij stapvoets weg. Ik zag den Heer Kraaijestein, die straks zoo veel vuur uit de oogen schitterde, nu met gesloten oogen, en een dood bleek gelaat, op den Chirurgijn leunen - welk een verschil! -
Nu keerde Verbergen en ik terug naar de plaats van het duël. Hij trok zijne afgelegde kleederen weder aan, daar de wonde, die hij van Kraaijestein ontvangen had, van geringe beteekenis bleek te zijn - en wij keerden naar het rijtuig, dat ons op een kleinen afstand gewacht had, terug. Naauwelijks waren wij 'er in gezeten, of Verbergen zeide: ‘Welnu! Walraven! hebt gij u niet te veel over mij bekommerd?’
Ik: Neen! Verbergen! het eerste tweegevecht, dat ik immer heb bijgewoond, heeft mij overtuigd van de gevaren, waaraan men zich door hetzelve bloot stelt. Gij zijt veel bedrevener in de kunst van schermen, dan ik mij verbeeld of gehoopt had, maar de Heer Kraaijestein is in dat vak ook bijlang na geen kind, of vreemdeling - en echter welk eene deerlijke wond hebt gij hem toegebragt. Hoe gemakkelijk had ook dit uw geval kunnen zijn!
Verbergen: Hij zal het nu wel nalaten u

{==180==} {>>pagina-aanduiding<<}

weder te beleedigen, mijn vriend! - Hij heeft in mij zijn' man gevonden.
Ik: Foei, Verbergen! welk een hoogmoed op een schandelijk bedrijf. - Verbeeldt gij u, dat gij in mijne gedachten gerezen zijt, dan bedriegt gij u grootelijks.
Verbergen: Was dan de beweegreden niet edel, was die niet gehoonde vriendschap? En nu is die hoon in het bloed van Kraaijestein uitgewischt.
Ik: Het verheugt mij, dat ik nooit een blijk gegeven heb, dat ik zulk een herstel van eer verlangde - integendeel, dat ik alles heb aangewend, om dien dollen en woesten stap te keeren. In het oog van losbollen, en dwazen mag dit reparatie van eer heeten, maar in mijne oogen is het eene niets beduidende zaak van die zijde beschouwd - en nu ik 'er getuige van was bij eenen zoo vreesselijken uitslag, ben ik 'er nog grooter vijand van geworden, dan ooit te voren. De wond, die gij den Heer Kraaijestein hebt toegebragt, is verschrikkelijk, en zoo niet doodelijk, ten minste, zeer gevaarlijk, - en het zou om de goede orde in de Maatschappij te wenschen zijn, dat gij, zoo wel als hij, indien hij van dezelve herstelt, eene openlijke schandelijke straf ontvingt, als zulke baldadige leden der Maatschappij, die zich niet ontzien, om naar willekeur regters in hunne eigen zaak te zijn.

{==181==} {>>pagina-aanduiding<<}

Ik bespeurde zeer duidelijk, dat dit zeggen mijn vriend Verbergen geheel niet beviel, en ik vond het echter zeer noodzakelijk, om hem in het midden der verwaandheid over zijne behaalde zege mijne hoogste afkeuring te doen gevoelen. Ondertusschen oordeelde ik het nu geen zaak je zijn, om mijne berisping van zijn gedrag verder uit te breiden, en stelde dit des te liever uit, omdat 'er zich zeker binnen kort wel gunstige gelegenheden op zouden doen, om hem eenen diepen indruk van het schandelijke van het tweegevecht te geven. Toen wij aan ons Hotel gekomen waren verliet Verbergen mij terstond, en ik gevoelde mij ten diepste aangedaan over al het gebeurde.
Ik kan niet ontkennen, of, daar u de zaak toch heeft plaats gehad, 'er zich eene voordeelige zijde opdoet in de gebeurtenis, zoo als zij uitgevallen is, namelijk de wonde, die de Heer Kraaijestein ontvangen heeft, zal, zoo 'er niets bijkomt, hem zeker beletten, om onze vriendin Bronkhorst te vervolgen, indien zij namelijk nog vervolgd kan worden: want tusschen beide begint, 'er bij mij vrees plaats te grijpen, of zij niet den eindpaal van hare treurige loopbaan bereikt heeft. Alle mijne nasporingen zijn tot op dit oogenblik vruchteloos geweest. Tot nog heb ik mij echter meer of min in mijne pogingen moeten bepalen, uit hoofde dat de Heer Kraaijestein door mij het spoor zou gebaand zijn geworden, om haar

{==182==} {>>pagina-aanduiding<<}

weder te ontdekken. Daar hij zich thans in eenen weerloozen staat bevindt, zal het hem, zoo hij al iets van mijne nasporingen ontdekte, althans onmogelijk zijn, om 'er eenig misbruik van te maken. Dus blijft mij nog eenige hoop overig. Ik heb dezen dag eene nasporing herhaald wel van eenen zeer treurigen aard, maar waartoe ik mij echter verpligt acht. Ik heb namelijk zekere plaats bezocht, die den naam draagt van de Morne, waarin dagelijks de lijken van verdronken personen, die uit de Seine worden opgehaald, bij een worden verzameld. Ik heb zeer naauwkeurig gezien, of 'er ook het lijk van onze waardige vriendin gevonden werdt, maar gelukkig, tot nog toe heb ik 'er geen ontdekt, waaromtrent bij mij eenigen twijfel ontstond. Ik begrijp wel, dat het u treffen zal, dat ik zoodanig over het lot van onze vriendin in het onzekere ben, dat zich mijne nasporing tot zulke treurige voorwerpen uitstrekt, maar ik meende het u te moeten berigten, om u te overtuigen, dat ik niets, hoe onaangenaam, onbeproefd late, om iets ten aanzien van onze ongelukkige vriendin te ontdekken.
Om mijn' tijd, in het midden van de onaangenaamheden, waarin ik mij bevinde, niet geheel onnuttig door te brengen, beschouw ik van tijd tot tijd de merkwaardigste bijzonderheden van deze beroemde Hoofdstad. - Na mijn treurig bezoek van de Morne, heb ik we-
{==183==} {>>pagina-aanduiding<<}
der een gedeelte van het Museum bezigtigd. Ik volg hier in een' anderen weg, dan vele andere vreemdelingen, die op eens het geheel beschouwen, waar door noodwendig eene verwarring van spoedig op een volgende beelden in den geest geboren wordt. Ik voor mij acht het beter van tijd tot tijd een gedeelte te beschouwen, en dan blijft 'er oneindig meer in mijn geheugen over. Ik ondervond heden weder den gunstigen invloed van de voortbrengsels der schoone kunsten. Want derzelver beschouwing verdreef uit mijnen geest, althans voor eenige oogenblikken, de onaangename denkbeelden, welke de gebeurtenis van dezen morgen in denzelven had doen geboren worden. Ik miste heden het gezelschap van Verbergen, die toch door zijn duël zich eene koorts schijnt op den hals gehaald te hebben, schoon ik geloof, dat hij misschien zich erger houdt, dan hij dadelijk is, omdat hij niet gaarne met mij over het voorgevallene wenscht te spreken. Morgen ga ik met hem het Hotel Dieu bezigtigen, ten ware dat zich de eene of andere gelegenheid opdeed, om iets van onze vriendin te ontdekken, want ik stel alles achter dat groot voorwerp van uwe en mijne bekommering.
Het belang, dat gij neemt in het lot van Juffr. Bronkhorst, zal alleen in mij verschoonen kunnen, dat ik u met zoo vele brieven lastig val: tot welker veelvuldige afzending ik door

{==184==} {>>pagina-aanduiding<<}

kennis aan een der huisgenooten van onzen Ambassadeur, een gelukkige, bijna dagelijksche gelegenheid heb. En om u te toonen, dat deze de eenige beweegreden van mijn schrijven is, onthoud ik mij, zooveel mogelijk, van u de betuiging van de opregte en teedere gevoelens van mijn hart te herhalen, waartoe ik ook, helaas! geene bemoediging ontvang, daar gij zoo ongemeen zeldzaam met uwe antwoorden zijt. Gij zult, hoop ik, mij deze klagten, die, ondanks mijn voornemen, mijne pen ontglipt zijn, niet ten kwade duiden; althans het zal u, hoop ik, niet wederhouden, zoo gij voornemens geweest waart, mij met eenig schrijven te begunstigen.
Ik zal nog, eer ik dezen sluit, naar den toestand van den Heer Kraaijestein laten vernemen, daar hij, hoe slecht hij zich omtrent onze waardige vriendin gedragen, ja hoe zeer hij mij en mijn' vriend in persoon beleedigd heeft, echter als mensch regt blijft behouden op mijn medelijden. Zoo het berigt, dat ik ontvang eenigzins belangrijk is, zal ik het onder dezen brief plaatsen. Geloof mij met alle hoogachting

Uwe dienstv. en hartlijk toegenegen Vriend

Philip Walraven.

{==185==} {>>pagina-aanduiding<<}

P.S. Ik ontvang berigt, dat de Heer Kraaijestein den geheelen dag zeer ongesteld is geweest - dat hij zelf eenig bloed heeft opgegeven. Tot mijne bevreemding heeft hij verzocht, dat ik, zoo het mij eenigzins schikt, hem op morgen eene visite zou geven. Ik heb besloten aan dat verzoek te voldoen, zoo uit hoofde, dat hij thans ongelukkig is, als omdat ik eene flaauwe hoop schep, of ik misschien uit hem iets naders wegens Juffr. Bronkhorst zou kunnen vernemen.




{==186==} {>>pagina-aanduiding<<}

Honderd acht en negentigste brief.

Mejuffrouw Sara Lindenberg aan den Heer Louis Kraaijestein.


Velp, 30 Mei.

Al is het, dat mijn Heer Kraaijestein met geen letter schrift zijne onderdanige dienaresse verwaardigt, nu hij te Parijs waarschijnlijk op het wellustig rozenbed zijne zoo lang vervolgde Susanna omhelst, wil ik zoo edelmoedig zijn, en schoon eene van zijne verstootene een bewijs geven, dat zij nog aan hem denkt. Misschien telt gij mijn' brief wel voor een dorentje, dat u in het vleesch prikt, te midden van uw volkomen genot: maar ik heb u immers zelfs wel hooren zeggen:

- - Donec non alia magis 
Arsisti, neque erat Sara post Susannam; 


dat 'er om den nectar der zaligheid van den wellust regt te smaken, 'er een klein inmengsel van bitter zijn moet, omdat de mensch zich anders aan de indolente vermaken van het alöude Godendom overgaf - en die korte tusschen-
{==187==} {>>pagina-aanduiding<<}
poos van smart de vernieuwing van den wellust eene dubbele mate van zoetheid bijzette. Gij ziet dus, en is dat voor eene medeminnaresse uit uwen Harem, die eenmaal ook de Sultane Favorite was, niet groot, niet bedwelmend groot, dat zij het van zich verkrijgen kan, om uwe genoegens te vermeerderen.
Uw' misselijken vriend Piet de Graaf heb ik bij toeval gesproken, toen hij op reis naar Nijmegen, om zijn Papa en Mama een bezoek te geven, in het voorbijgaan mij een visite gaf. Ik denk niet uit eenig beginsel van goedhartigheid, want die is vooral aan de Heeren van uwe bende onbekend, maar om het genot te hebben van eene gedisgracieerde in haren staat van ballingschap te bezoeken. Ik ontving hem evenwel in geene neerslagtige houding, of met een' gebogen hals - neen! gij hebt mij vernederd, diep vernederd, maar ik ben veel te fier, om aan uwe lage trawanten, welke u naäpen en napraten, mijne vernedering te kunnen laten blijken. Hij begon met mij Saartje te noemen, zoo als hij mijn huis heel vrijmoedig binnen geslapt was. Maar een zeer stijf en koel: Mijn Heer de Graaf! mag ik de eer hebben u een' stoel te presenteeren, met een paar donkere blikken en een zeer diepe buiging, decontenaceerde dat Heertje - en deed hem terstond op een' anderen toon spreken, en Mejuffrouw Lindenberg zeggen. Ja, Kraaijestein! ik kan mij niet begrijpen, hoe iemand

{==188==} {>>pagina-aanduiding<<}

van uw verstand en uw vernuft zich kan vernederen, om met zulke knapen, die zoo veel van u verschillen, als hij en zijne verdere spitsbroederen, behalve la Rive, gemeenzaam om te gaan, en het is ondertusschen meer het geval van lieden van uwen stempel. Of zou dit misschien daar schuilen, dat gij u zelf in het middenpunt van uw stelsel als de zon geplaatst ziende, uwe stralen gedurig ziet afsluiten op die logge, grove massa's zonder licht, en dus u zelve gestadig aan uwe eigen grootheid herinnert, daar zij niet in staat zijn, om één eigen lichtstraaltje op u af te werpen; ja, daar, daar zal het zitten. Groote vernuften verkeeren met groote vernuften, zoo als schoone vrouwen met schoone vrouwen. Zij bewonderen, maar zij beminnen elkander niet. Elk is van zijn' kant zoo stellig overtuigd van zijne eigen overtreffende waarde, dat alle mededinging eene soort van heiligschennis is. Nu dit in het voorbijgaan. Die Student ourang outang, na dat ik hem op zijne plaats gezet had, berigtte mij dan, dat gij in Parijs gearriveerd waart, niet alleen, maar ook de dronkenschap der triumf, waarin gij u bevindt, daar het u gelukt was de aanbiddelijke Engel in uwe strikken te doen vallen. Hij lagchte verschrikkelijk, toen hij mij die tijding bragt. Als Milton zaliger, toen hij zijn Paradise lost onder handen had, dat gezigt gezien had, zeker zou de Graaf het getal van zijne duivels vermeerderd hebben. Zijn

{==189==} {>>pagina-aanduiding<<}

lach over den eindelijken val van Susanna Bronkhorst was zoo gruwelijk, dat ik, zoo het voorwerp geene Susanna Bronkhorst geweest ware, den lagen karel zou hebben kunnen aanvliegen, maar nu was het nieuws mij te streelende, schoon ik nog twijfel, of gij wel waarlijk op den hoogsten trap van uwe victorie zijt. De kapitale vesting is naauw, zeer naauw ingesloten, maar zij kapituleert zeker nog nier. Stormenderhand zal zulks moeten geschieden, of het mislukt u eeuwig. Zij zal u anders, omdat zij, zoo als wij het meer bepraatten, meer geest dan mensch is, door de handen druipen. - Gij zwetst, dat gij 'er wel hebt aangeraakt, en ik heb ook een' enkelen keer meenen te bemerken, dat zij van vleesch en bloed was zamengesteld, maar anders zou ik haast van gedachten zijn, dat zij een aetherisch ligchaam rond voert - zoo omtrent als men de spoken toeschrijft. Als dat zoo was, dan wenschte ik, dat ik tegenwoordig was, als gij uwe armen uitstrekte om de belle te omhelzen - en gij vatte niets dan eene schaduw. - Ik zou dan die te leurstelling wel eens willen zien ... en zoo ik u uitlagchte, zou dat een heel andere lach zijn, dan die van uwen geëerden vriend de Graaf.
Gij zult uit dat geschrijf al gezien hebben, dat ik zoo wat in eene baldadige luim ben. Nu 'er is een tijd geweest, dat gij vondt, dat die baldadigheden mij mooi stonden. Maar

{==190==} {>>pagina-aanduiding<<}

ik wil ophouden met UEdels aandacht te vermoeijen met zulke beuzelingen: daar ik van mijne zijde u wat grooters te verhalen heb. Als het namelijk met u en Santje nu gelukt is, of liever, als zij bij de eindelijke kapitulatie, zoo als ik verwacht, bedongen heeft, dat zij alles vergeten en vergeven zal, onder de hooge voorwaarde van een wettig huwelijk - dan kan ik u zeggen, dat het zeer waarschijnlijk is, dat gij mij eerlang Mama of ma Soeur zult moeten noemen. - Ja, mijn Heer Kraaijestein! zie maar zoo vreemd niet op. Wij zijn hier te Velp geheel niet uit de wereld. Verbeeld u de oude Heer Bronkhorst heeft, nu hij uit Emmerik terug gekomen is, zijne retraite hier te Velp genomen; en woont in een ellendig huisje, waarbij dat van uwe Dienaresse een paleis is, want het mijne is het mooiste van het geheele dorp. Gij begrijpt, dat, zoodra ik den naam van den Heer Bronkhorst van Amsterdam, als mijn Buurman hoorde, mijne nieuwsgierigheid werd opgewekt, om dat lief modelletje van een Papa van het wijd beroemde Santje te zien. Het bleef hem ook niet lang onbekend, dat op Velp een Rotterdamsche Weduw Mevrouw Lenaarts woonde, daar ik verscheide malen op één dag met Tobij zijn deur voorbij wandelde. Ik had al tweemalen gezien, dat hij het puntje van zijn neus door een half versleten gordijntje stak, als ik voorbij ging - en toen hij dit den derden keer

{==191==} {>>pagina-aanduiding<<}

herhaalde, gebruikte ik de vrijheid van aan te kloppen. De man, die naauwelijks iemand heeft, om hem te dienst te staan, behalve een boeremeid, die zijn pot kookt, deed mij zelf de deur open. Hij was een weinig ontzet, maar herstelde zich spoedig, toen ik hem op eene zeer gemeenzame wijze toevoerde: Mijn Heer Bronkhorst! Ik hoop dat gij mijne stoutheid ten beste duiden zult, maar ik kan niet nalaten, mijn kompliment bij u te komen maken. Gij zult mij waarschijnlijk niet kennen, maar te Amsterdam, voor mijn trouwen dikwijls gelogeerd hebbende, heb ik het genoegen gehad, eenmaal Mevrouw uwe Beminde aan te treffen. Och het was eene charmante Dame. - Ik heb tot mijn leedwezen verstaan, dat zij niet lang na dien tijd overleden is.... Leven uwe twee zoons en twee dochters nog?... Immers zoo groot meen ik was de familie?... Gij zult mij misschien wel hebben hooren noemen, de Wed. Lenaarts van Rotterdam. - ‘Excuseer mij, Mevrouw!’ zeide de Heer Bronkrorst: ‘maar heb de goedheid, neem plaats. Het doet mij plaisier, dat ik hier iemand aantref, die mijne betrekkingen eenigzins kent. Het is met mij, sedert dien tijd, dat, ik mijne waarde vrouw verloren heb, zeer veranderd. Ik ben ongelukkig geweest, Mevrouw!’
Ik: Vermoei u niet, mijn Heer! Ik heb met leedwezen iets van uw ongeluk verstaan, maar

{==192==} {>>pagina-aanduiding<<}

laten wij daarvan niet spreken ... zeg mij liever hoe varen uwe kinderen?
De Heer Bronkhorst: Zoo verre ik weet wel, maar door de gebeurtenis, die mijn huis is overgekomen, zijn wij verspreid geraakt.
Ik: En hoe vaart bovenal uwe oudste Dochter? Ik heb te Rotterdam wel met veel roem van haar hooren spreken, toen zij daar bij Mevrouw de Wed. Elzevier gelogeerd was.
De Heer Bronkhorst: Ik hoop, dat zij wel vaart; zij is thans naar Parijs, heb ik uit een' brief van mijn zoon Koo vernomen. - Het meisje had een beter lot verdiend, dan haar overkomt. (Hier zuchtte de oude paai. - o Dacht ik, indien gij eens zoo wel van alle bijzonderheden onderrigt waart als ik, gij zoudt nog wel dieper zuchten. Nadat deze zucht hem eenige lucht gegeven had, ging bij voort) Het is mij ondertusschen veel eer, Mevrouw! dat gij de goedheid hebt van u zoo zeer bij mij en mijne familie te intresseren. Ik wenschte, dat ik u beter kon regaleren....
Ik: o Dat is niets, dat is niets, mijn Heer Bronkhorst! het is mij plaisier genoeg, dat ik, in dit Dorp, een' fatsoenlijk man aantref, van wien ik mij, staande mijn verblijf alhier, eene aangename conversatie beloof. Mijn Docter heeft mij geraden, om in het Geldersche kwartier den zomer door te brengen, daar mijne gezondheid, sedert het overlijden van mijn' man, in een' kwijnenden staat geraakt is.

{==193==} {>>pagina-aanduiding<<}

De Heer Bronkhorst: Wel, Mevrouw! Ik geloof, dat de Geldersche lucht u dan reeds goed gedaan heeft, want men zou zoo voor het uiterlijke niet zeggen, dat u iets deerde....
Ik: (op mijn hart wijzende) O mijn Heer! de worm van hartzeer [en dat, Kraaijestein, heb ik zeker genoeg, hier sprak ik waarheid] knaagt van binnen - en gij hebt immers meermalen ondervonden, dat de blozendste vruchten van binnen aangestoken waren. Mijn kind is mijn eenige troost.
De Heer Bronkhorst: Dat is dat levendige knaapje, dat ik hier al meêr met u heb zien voorbij wandelen.
Ik: O ja, mijn Heer! Ik denk, dat hij dezen zomer geheel een boerenjongen zal worden. Hij begon zoo lief te lezen, maar hier zal niet veel gelegenheid zijn.
De Heer Bronkhorst: Mevrouw! als gij het verkiest, en mijne zwakheid mij het toe laat, want ik sukkel aan de dubbele derdendaagsche koorts, zend hem mij dan; ik wil gaarne zoo wat handgebaar hebben. Ik zal hem wel zoo wat van de gronden van het lezen en schrijven leeren.
Ik: O die moeite zou te groot zijn. Hij is een wilde knaap, die het u veel te drok zou maken: maar doe mij het plaisier, als het uwe beste dag is, kom mij dan eens bezoeken. Ik woon maar vier huizen van hier - en gij zult het zoo gemakkelijk hebben, als of gij te huis

{==194==} {>>pagina-aanduiding<<}

zijt: en zoo u het een of ander mogt ontbreken, heb dan de goedheid u maar te verklaren, als ik het een of ander heb, waarmede ik u dienen kan, gij kunt 'er over beschikken, als over uw eigen.
Zie zoo of zoo omtrent, Kraaijestein! is de inleiding van de verkeering tusschen den ouden Heer Bronkhorst en mij, en ik verzeker u, dat 'er tusschen mij en den Papa van Santje Bronkhorst al menig een tête à tête plaats heeft. Gij zijt ook reeds meermalen in het spel geweest, en Papa is alles behalve zacht over u. Maar om nu ter zaak te komen. Op het dorp Velp loopt nu reeds het belangrijk gerucht, dat Mevrouw de Wed. Lenaarts trouwen zal met Mijn Heer Bronkhorst. - Zoodat dit waarheid wordende - en mijne profetie omtrent u en Santje vervuld rakende, dan zult gij de eer hebben van tegen Saartje Lindenberg Mama te zeggen; of, en dat zou toch beter lijken, Zuster: want nu volgt 'er eene zeer aandoenlijke passage.... De eerzame jonge Heer Jacobus Bronkhorst is (ni fallor zeî Papa, al wist hij eene zaak zoo zeker als tweemaal twee vier is) verliefd geraakt op mijne onwaardige persoon. Koo Bronkhorst, de broêr van Suse, de galant van Saartje Lindenberg! - voorheen Mevrouw Meadows, en thans Mevrouw de Wed. Lenaarts. Ik kan 'er niet aan denken, of ik zit te schudden van lagchen. - Het is een goed kalf van een

{==195==} {>>pagina-aanduiding<<}

jongen, maar die nog niet veel van de wereld weet - en die niets in zijn voorkomen heeft, dat aan het oog of hart van een meisje behaagt. Hij heeft, in de tegenwoordigheid van onze sekse, dat heb ik uit onze korte bijeenkomst, wel kunnen merken, zekere bloôheid, zekere schroomvalligheid, die aan de sekse zeer onaangenaam is. Deze veroorzaakt, dat hij zich verkeerd, althans onbevallig uitdrukt. Kom, dacht ik, ik moet eens beproeven, als men zulk een jong Heer eens wat aanmoedigde, hoe hij zich dan gedragen zou. In plaats dus van hem eenigermate uit de hoogte te behandelen, bij gelegenheid, dat ik hem bij zijn' Papa aantrof, die mij op de gunstigste wijze bij hem aanbeval, was ik niet alleen zeer beleefd, maar zeer vriendelijk tegen Kootje. Het duurde dus niet lang, of ik trok de bijzondere aandacht van den jongen Heer. Gij kunt u niet verbeelden, hoe of het plantje der vrijmoedigheid door de zonnestralen van mijne minzaamheid in het hart van Jacobus ontlook. Hij nam de vrijheid van mij tusschen beide eens aan te zien, eerst ter sluik, maar toen deed ik, of ik het niet bemerkte. Dit maakte hem stouter, en hij waagde een' tweeden en derden aanval met zijne oogen, die schoon van dezelfde soort, als die van Santje - bij lang na zoo doordringend niet zijn. En wat ontmoette Kootje, in plaats van een' half bestraffenden blik, zoo als de arme jongen waarschijnlijk bij

{==196==} {>>pagina-aanduiding<<}

de halsvriendin van zijne zuster ontmoet zal hebben, een' heelen goelijken opslag: zeker, zeer zeker tegen zijne verwachting. Ik had, zoo als Papa Jupiter den bliksem wat getemperd, en echter de goede Semele vloog in den brand. Koo begon meêr en meêr moed te krijgen. Hij werd spraakzamer en spraakzamer, stalde alle zijne bekwaamheden uit; ja hij zocht zelfs geestigheden en aardigheden te zeggen, die hem echter niet heel fraai afkwamen. Maar ik had voorgenomen, om eens te zien, welken indruk ik op hem maken zou - ik nam alles voor goede munt op - juichte hem toe - en was verrukt over zijne invallen, die toch zeer alledaagsch waren. Papa Bronkhorst, die slimmer is dan de zoon, was mij somtijds oplettend genoeg; evenwel gij zult toch gelooven, dat ik mijne goedkeuring en toejuiching zoodanig wist te matigen, dat het eer het vaderlijke hart moest streelen, dat hij een zoon had, wiens hoedanigheden mij zoo wel bevielen, dan dat het vermoeden zou, dat ik eenen aanslag tegen den eerbaren jongeling in het hoofd had.
Na dat ik een uur of drie in het gezelschap van vader en zoon Bronkhorst had doorgebragt, oordeelde ik het tijd, om te vertrekken, daar ook de avond reeds gevallen was, en het gezelschap van den laatsten mij al wat begon te vervelen; maar ik mogt niet alleen naar huis gaan. Koo Bronkhorst moest mij te

{==197==} {>>pagina-aanduiding<<}

huis brengen. - Arm in arm - en met tredjes zoo klein, dat wij bij elk naauwelijks een half voet vorderden. De arme sukkel was geheel verrukking. ‘Waarom ging ik toch zoo spoedig heen? - Zoo een' aangenamen namiddag had hij nog nooit doorgebragt. Hij moest morgen bij tijds weg, maar hij zou spoedig Papa weder komen bezoeken. Hij hoopte, ja, hij hoopte....’ - en hier bleven de woorden in zijne keel steken, en hij zuchtte - zeker zoo wat sentimenteel; nu dit is de familietrek; - ‘hij hoopte, dat hij dan de eer, het genoegen - het geluk zou hebben, om mij weder te rencontreren - om nader kennis te maken....’ Hij zeî al weder, ‘Zoo een' namiddag had hij nooit doorgebragt.’ Ondertusschen kwam het oogenblik, het aandoenlijk oogenblik van scheiden. Hoe zou het nu de bloôhartige Jacobus maken. Ja wel - de betoovering had gewerkt. Zijne hartstogt overwon zijne bloôhartigheid. - Eerst greep hij mij de hand, die ik niet weigerachtig terug trok, maar hem eenvoudig houden liet - en dit handgrijpen -werd gevolgd van eene omhelzing - eene zeer teedere omhelzing - en een paar zeer zedige kusjes.... Nu rukte zich Koo uit mijne armen, en stamelde een zeer aandoenlijk Adieu. Ik wipte mijne huisdeur binnen, en ging oogenblikkelijk in mijne zijkamer, en daar had ik het genoegen van den jongen Heer Bronkhorst nog als een stand-
{==198==} {>>pagina-aanduiding<<}
beeld naar mijn huis toegekeerd te zien - zeker met de aandoenlijkste gedachten over de verdwijning van zijne adorabele Mevrouw Lenaarts.
Wat zegt gij van zulk een avontuurtje! Zoudt gij mij raden, dat ik mijne zegepraal verder voortzette? De preutsche Susanna heeft veel, zeer veel aan mij verdiend. Nu zij is eindelijk in uwe handen gevallen; maar als zij eens hoort, dat Koo verliefd is op de zoogenaamde Mevrouw Leenaarts, en die blijkt eindelijk de Dame Meadows, en het veritabele Saartje Lindenberg te zijn, dat zou nog al een toevoegsel zijn bij uwe zegepraal, en (waarom zou ik het voor u verbergen, of behoef ik het u wel te zeggen?) het zou mij een streelend genoegen geven, dat ik haar, die mij zooveel vruchtelooze moeite gekost, en mij zoo vele verdiende en onverdiende verwijtingen van u op den hals gehaald heeft, zelfs in den persoon van haar broeder eene grievende hartewond kon toebrengen. Ja, Kraaijestein! dat zou mij streelen, al verheft gij haar niet alleen tot uwe Sultane Favorite, maar al wist zij u zoo ver te brengen, dat gij u door de zoo dikwerf gevloekte ketens des huwelijks aan haar laat vastklinken. Ik haat alles wat Bronkhorst heet tot den dood toe - en gij weet, dat ik zoo wel in mijne liefde als in mijn' haat vreesselijk ben.
Gij hebt zeker mij hier in Gelderland ook

{==199==} {>>pagina-aanduiding<<}

doen wonen, omdat het in Holland oneindig duurder is - maar ik kan u verzekeren, dat het hier, wanneer men zich de Hollandsche gerijfelijkheden wil aanschaffen, niet goedkooper is. Gij verstaat mij, en ik twijfel geen oogenblik, of gij zult mij geen gebrek laten lijden: neen! gij zult maken, dat ik hier in het volle fatsoen van Mevrouw Lenaarts leven kan. Tusschen beide, ja onaangezien de fraaije ligging van deze plaats, uithoofde der bekoorlijke omstreken, verveel ik mij hier doodelijk - en ik wensch in den Haag of te Amsterdam te zijn. Dikwijls zie ik met eene soort van wanhoop in mijn toekomend lot. Ik zoek naar verstrooijing ... die kan ik althans hier niet vinden ... en voor een' geest als den mijnen is verstrooijing het hoogst geluk. Boeken zult gij zeggen; maar men kan niet eeuwig lezen - en de beste schrijvers heb ik gelezen, die in mijn' smaak vallen: want 'er is, sedert ik u heb leeren kennen, een heel heerleger schrijvers voor mij walgelijk geworden.... Wandelingen! ja, eenzame wandelingen ... hoe veel herinneringen overvallen mij dan! - Zingen: - neen! mijn zangtijd is over, en Jeremiades wil ik niet zingen.... Neen! Kraaijestein! ik ben niet gelukkig ... en door wien? ... Tobij, ja, Tobij vertroost mij somtijds, als ik wat zwaarmoedig word; maar ook hij ook hij doet mij dikwijls in zwaarmoedige gedachten weder vervallen ... en als ik zijn gelaat aandachtig be-
{==200==} {>>pagina-aanduiding<<}
schouw - en ik hervind daarin uwe trekken - o dan, dan Kraaijestein! rijst dikwijls de gedachte in mij op - o had ik soortgelijke trekken nimmer gezien ... dan ... dan was ik misschien nog bij mijne Tante le Grand, in het eenvoudig genot van die genoegens, welke nu voor mij onherkrijgbaar verloren zijn.... Maar ik houd op, Kraaijestein! het slot van mijn' brief mogt geheel een verwijt worden.... Evenwel gij zult het mij vergeven, dat ik niet altijd alles verkroppen kan - dat ik niet verkroppen kan, dat gij nu weken laat voorbij gaan, zonder een letter te schrijven - ja misschien zonder te denken aan de eertijds aangebedene

Sara Lindenberg.




{==201==} {>>pagina-aanduiding<<}

Honderd negen en negentigste brief.

Mejuffr. Charlotte Elzevier aan den Heer Philip Walraven.


den Haag, 2 Juni.

Mijn Heer en Vriend!

Ik beken, dat ik geene vlugge schrijfster ben; daar over moogt gij u met regt beklagen, maar nu ik twee brieven van eene dagteekening te gelijk van u ontvang, dat zelfs mijn Mama wat te veel scheen, daar zij mij dezelve met een spotachtig grimlachje overgaf, zal ik met de eerste post u antwoorden. Meer tijd zou ik echter nemen om, uwe brieven, hoe belangrijk dezelve zijn, uit hoofde van het geen daarin mijne vriendin betreft te beantwoorden, was het niet, dat ik nog ontving een brief van de hand van onze vriendin Susanna Bronkhorst; waar van de geheele inhoud bestaat uit deze vijf gebrekkig geschreven regels. (Hier geeft zij den Brief No. CXCI, van bl. 117 op.)
Gij kunt begrijpen in welk eene ongerustheid mij dat weinige schrift gestort heeft, schoon ik mij nog verheug, dat ik het bezit, daar ik oogenblikkelijk op de ontvangst van dezelve aan

{==202==} {>>pagina-aanduiding<<}

Juffr. Beukelman geschreven heb, onderstellende, dat die misschien eenig berigt van hare dochter ontvangen had. Daarin had ik mij niet bedrogen. Juffr. Beukelman maakte geen geheim van dien brief, en zond mij denzelven terstond over, zoo dat ik dien heden morgen ontving. Die brief zou mij geheel onzeker gelaten hebben, zoo ik de dierbare regels van de eigen hand mijner vriendin niet reeds bezeten had, wegens haar bestaan - ja met uw schrijven zamengenomen, zou ik het ergste gevreesd hebben. Nu leeft zij althans - de dierbare leeft, maar hoe en waar? Hare letters waren leesbaar en niet meer - zoo scheen hare hand onder het schrijven gebeefd te hebben. Ik maak daar uit op, dat zij, of zeer ziek is, of in eene hevige gemoedsbeweging denzelven geschreven heeft. Ik liet hem aan Madam Gibbon zien; deze vermoedde, of het misschien een nieuwe ondeugende trek van haar' vervolger was; maar wij ontdekten toch, behalve dat de inhoud uwer brieven ons daar voor meêr of min waarborgde, aan onderscheide kleinigheden, dat het wel degelijk het schrift van Suse was.... Gij weet, hoe keurig netjes alles anders is, wat uit hare handen komt, en zij een zwak heeft, zoo het 'er een is, om alles, wat tot het schrijfgereedschap behoort, in de keurigste orde te hebben. - Deze brief was blijkbaar geschreven met eene ellendige pen - bijna onleesbare inkt, en op een onzindelijk graauwachtig brok

{==203==} {>>pagina-aanduiding<<}

papier. Ik maak hier uit op, dat zij zich misschien in een allerellendigst verblijf bevindt, misschien in een der geringste logementen van het zoo uitgestrekt Parijs. Hoe moeijelijk, mijn vriend! zal het u vallen om haar na te sporen - en echter ik bid u, ik bid u laat toch geene poging onbeproefd. Ik zie met blijdschap, uit uwe brieven, welk een diep deel gij neemt, in alles, wat het geluk van mijne vriendin betreft, en ik geloof dus, dat gij geen aansporing behoeft ... maar hoe zou ik kunnen nalaten u de nasporing aan te bevelen van eene vriendin, over welke mijn hart in eene gestadige onrust is. Ik verwacht alles ... alles van u - en vooral, daar gij door den toestand, waarin Kraaijestein gebragt schijnt, minder u behoeft te bekommeren, of hij door uwe nasporingen het verblijf van Suse ontdekte. Kunt gij (schoon gij mijnen raad niet zult noodig hebben, echter wil ik het u zeggen) kunt gij, bij voorbeeld, niet in het een of ander nieuwspapier doen plaatsen, dat zekere S.B. veilig hare woonplaats, haar' toestand aan u kan openbaren ... maar wie weet, of zij zich niet in zulk een ellendig logementje bevindt, waarin zelfs geen nieuwspapier doordringt.... Met weinige woorden, mijn Heer! ik beveel u het lot mijner vriendin met den geheelen ernst mijner ziele, en, zoo gij belang stelt in mijn genoegen, zijt verzekerd, dat gij dat door niets meer bevorderen kunt, dan door mijne vrien-
{==204==} {>>pagina-aanduiding<<}
din terug te brengen in die maatschappij, en in den kring harer wezenlijke vrienden.
Schoon mijn hart te veel ontroerd is, om op eene gepaste wijze uwe brieven aan mij in overweging te nemen, zal ik, daar ik nog wel eenigen tijd overig heb, beproeven, in hoever ik daartoe in staat ben. Bovendien ontbreken mij woorden, om mijne verontwaardiging uit te drukken over den snooden booswicht, die mij van mijne vriendin beroofd heeft, en, waardoor gij uwen waarden vriend Verbergen in zulk een oogenschijnlijk levensgevaar gebragt hebt gezien. Ik sta u toe, mijn Heer! alles, alles wat gij zegt over het tweegevecht, is waarheid ... maar maak toch uit mijn' naam een kompliment aan uwen vriend Verbergen, dat hij de vermeteldheid van den snooden Kraaijestein zoo gestraft heeft, dat hem in het vervolg waarschijnlijk de lust wel vergaan zal, om in zijne baldadige stoutheid elk, die hem op eene moedige wijze tegenstaat, uit te dagen, of op de laagste wijze te mishandelen. Ik kan u niet beschrijven met welk eene deelneming ik uwen laatsten brief, die den uitslag van het duël behelsde, gelezen heb, schoon het anders een onderwerp is, waarvoor iemand van mijne sekse natuurlijk afkeerig is - maar de wensch, dat het Verbergen gelukken zou, den booswicht te straffen, overwon den afkeer - en ik smaakte bijzondere vreugde, toen ik deze gelukkige uitkomst verstond. God dank! God dank! barstte ik

{==205==} {>>pagina-aanduiding<<}

uit, zoodat Mama niet wist, wat mij overkwam. - ‘Wat is het, Lotje?’ vroeg zij, ‘Kraaijestein is gekwetst,’ - riep ik uit, ‘zwaar gekwetst.’ Madam Gibbon zelve, dien ik daarna dat gedeelte voorlas, waarin de uitslag van het duël verhaald werd, hoorde dit ook met de grootste belangneming en kon niet nalaten van aan te merken, dat zij het ‘ja met u eens was, dat de uitslag van het tweegevecht zeker niet moet of mag aangemerkt worden als een zeker bewijs, dat zich het Opperwezen voor dezen of genen verklaart, maar dat neemt niet weg,’ zeide zij met zeker edel genoegen op haar gelaat, ‘dat de maat der boosheid van eenen sterveling tot die hoogte kan gevuld zijn, dat zelfs onder toelating der Goddelijke Voorzienigheid juist het tweegevecht een beslissend einde maakt aan het plegen van wanbedrijven en gruwelen. Het past den kortzigtigen mensch niet te zeggen: hier of daar werkt de hand der Voorzienigheid op eene bijzondere wijze, maar ieder opmerkzame moet ontdekken, dat meestal het einde van groote booswichten, in welk een' rang zij ook geplaatst zijn, ellendig, voorbeeldig, afschrikkend ellendig is. De menschen krijgen zelfs hier op aarde meer loon naar werken, dan zich de onoplettende verbeeldt, en men trekt misschien de zaken te ver, indien men alle belooningen en straffen ist eerst aan

{==206==} {>>pagina-aanduiding<<}

de andere zijde van het graf laat aanvangen.’
Hoe het zij, mijn Heer! mij is het genoeg dat de Heer Kraaijestein, die mijne vriendin zoovele ellenden berokkend heeft; die, want wie zou het anders gedaan hebben, dan hij, een' twistappel tusschen de twee hartelijkste vriendinnen heeft weten op te werpen, nu buiten staat is, om zijne snoode ontwerpen voorttezetten. - Hoe ook zal die trotsaard, die uwe edelmoedige en welberaden voorstellen, zelf naar de schaal van zijn verstand berekend, met zulk een verguizing, afwees, in plaats van bewijzen zich van stoutmoedige uitvlugten bediende, zijne vernedering gevoelen? Gij zijt zoo goed van op het eerste ontbod, dat hij doet tot hem te gaan: en uwe beweegredenen kan ik niet dan goedkeuren. O dat gij bij hem slaagde, om iets naders, al was het ook nog zoo weinig, van mijne Suse te vernemen. Neem, zoo gij iets, wegens haar lot verstaat, daar toe de eerste gelegenheid waar, en al bestond uw brief dan maar uit drie regels, zijt verzekerd, dat hij mij welkom, zeer welkom zijn zal.
Schoon ik wel niet kan zeggen, dat gij u aan onbescheidenheid schuldig maakt, met mij over het bewuste onderwerp op eene zeer dringende wijze te onderhouden, zijn echter deze gedeeltens in uw brieven mij het minst aangenaam. Vooral, omdat mijn hart, anders zoo geschikt voor vrolijkheid, zoodanig sedert een

{==207==} {>>pagina-aanduiding<<}

geruimen tijd geschokt is door de lotgevallen mijne beste vriendin overgekomen, dat alle voorstellen van dien aard, waarover gij mij in ieder brief nu korter dan langer onderhoudt, uit dien hoofde; weinig of geen' indruk op mijn' geest maken. Ondertusschen kent gij mij te wel, mijn Heer! en gij zult mij, zoo ik hoop, regt doen. Ik heb wezenlijk hoogachting voor u; ja, zoo het u dan eenigzins aangenaam is, om meer te weten, ik schaam mij geenszins u te verklaren, dat het mogelijk is, indien eens de omstandigheden van mijne lieve Vriendin eene gunstige wending namen, en ik minder bekommerd was, dat ik uw aanzoek in ernstige overweging nam. Maar onthoud u, zoolang de zaken in dezen toestand zijn, zooveel mogelijk van die snaar te roeren.
Denk echter niet, mijn Heer! uit het geen daar zoo los uit mijn pen gerold is, dat het reeds half gewonnen spel is ... want, schoon gij een zeer zedig Heer zijt, gij zijt en blijft toch een man. En ik heb hooren zeggen, of ergens gelezen, dat weet ik zoo net niet, dat dat geslacht zoo overhelt, om den kleinsten blik van wezenlijke genegenheid schromelijk te vergrooten. - O 'er is tusschen ons verbaasd veel nog te bepraten; en eene zwarigheid zult gij met veel moeite uit den weg ruimen, ja ik weet niet, of die wel ooit weg te praten zijn zal, en dat is mijne Mama met mij volkomen eens; namelijk, hoe gij bekend staande als iemand van

{==208==} {>>pagina-aanduiding<<}

een bezadigd karakter, zoo kort, nadat gij de hoop op mijne Vriendin Susanna opgegeven hadt, het oog hebt kunnen vestigen op hare beste vriendin, die zoo zeer van haar in vele opzigten verschilt. Denk niet, mijn Heer! dat dit bij mij voorkomt uit een' kinderachtigen gekwetsten hoogmoed.... Gij weet te wel, hoe hoog ik mijne Vriendin waardeer; en verklaar u openhartig, dat ik te weinig overeenkomst van toon in onze karakters bespeur, dan dat ik begrijpen kan, hoe dezelfde man, en een man, van uw degelijk karakter, zich gelukkig zou kunnen achten zoowel met de eene als met de andere. In der daad, mijn Heer! al was mijn persoon niet in de zaak betrokken, ik zou naar de oplossing van dit verschijnsel nieuwsgierig zijn. Omdat ik u dit zoo gulhartig schrijf hoop ik niet, dat gij in het plan vallen zult, om mij eene wijdloopige oplossing van dit stuk in den eerstvolgenden brief te geven; dat zou geheel tegen mijn oogmerk gehandeld zijn, en het zou mij zeer spijten, dat ik zoo onvoorzigtig geweest was van dit onderwerp aan te roeren, want ik ben geene vriendin, zelfs niet in een Roman, van zogenaamde minnebrieven. De verstandigste man moet in dezelve natuurlijk een mal figuur maken, althans naar mijne gedachten. Hij maakt van het meisje, waaraan hij schrijft, eene soort van een afgodje voor een korte poos namelijk, want naderhand is het aangebedene en zwaar bewierookte voorwerp

{==209==} {>>pagina-aanduiding<<}

niet veel beter, dan dat van den heiligen Sanjago, dien de Spaansche matrozen, als hij hunnen zin niet doet, zoo deerlijk mishandelen. Nu gij weet genoeg, mijn Heer! reeds uit de weinige brieven, die ik u geschreven heb, hoe ik over dit stuk denk. Dus hoe meêr gij mij van mijne vriendin en haren toestand, zoo u dezelve bekend werd, schrijft, hoe aangenamer mij uw brief zijn zal, en hoe minder 'er van het andere inkomt, hoe beter: want dan zou ik ze misschien vroeg of laat moeten verscheuren, zoo als mijne Mama gedaan heeft. Ja laat ik u dit nog schrijven, wie weet of het zelfs geen nuttige les behelst. Ik stond als een meisje van tien of elf jaar bij mijne Mama, terwijl zij bezig was in haar bureau het een en ander in orde te schikken. 'Er was een papier op den grond gevallen, dat raapte ik op, en zonder erg stond ik het te lezen, en was al een eindje heen, eer dat Mama het gewaar werd. Maar, zoodra zij het merkte, rukte zij het papier mij met vrij wat drift uit de handen, zeggende: ‘Foei, Lotje! wat doet gij dien brief te lezen.’ - Ik antwoordde heel eenvoudig: Mama! 't is immers een brief van Papa ... met drift hernam zij: ‘Dat zij zoo, Lotje! maar uw Papa was, toen hij dien brief schreef, nog mijn man niet. Ga terstond heen. Ik ben moeijelijk op u.’ - Ik ging heen en kon niet begrijpen, waarom Mama zoo moeijelijk op mij was - daar ik begreep weinig of geen

{==210==} {>>pagina-aanduiding<<}

kwaad gedaan te hebben. Ik ging het vertrek uit, en daar het zelve aan den tuin uitkwam, waar ik spelen ging, zag ik bij toeval Mama bezig met verscheide brieven te verscheuren. Ik begreep toen nog niet, wat het geval was; maar heb mij naderhand alles duidelijk herinnerd, en begrepen, dat Mama tegen mij in zekeren heiligen ijver ontstoken was, omdat ik een' minnebrief van mijn' lieven Papa in mijne handen gekregen had - en dat zij den inhoud van denzelven en alle andere van dien aard geoordeeld had, dat zij verstandigst en dus best vond, dezelve voor alle oogen in het vervolg te bewaten. Doch wat houd ik u op met deze onbelangrijke familie-anecdote. - Maar welke zou een meisje al veel anders hebben: althans het is zeer gelukkig, zoo zij geen andere heeft; mijne lieve vriendin Suse heeft 'er thans vele andere, maar is daarom niet gelukkiger. -
Nu dunkt mij hebt gij geen reden van klagen al schreef ik u in geen zes weken weder, althans het getal van letters en regels is groot genoeg, maar ik vrees, dat 'er anders heel veel aan ontbreekt. Geloof mij met hoogachting

Uw Dienstv. Dienaresse en Vriendin
Charlotte Elzevier.




{==211==} {>>pagina-aanduiding<<}

Twee honderdste brief.

De Heer Philip Walraven aan Mejuffr. Charlotte Elzevier.


Parijs, 31. Mei.

Mejuffrouw en geachte Vriendin!

Weder, weder moet ik u schrijven, eer ik nog antwoord van u ontvangen heb, omdat ik niet langer dan volstrekt de afstand noodzakelijk maakt, u onkundig laten wil van de zaak, die uwe geheele aandacht tot zich trekt, namelijk het lot van uwe vriendin Susanna Bronkhorst. Zijt gerust, Mejuffrouw! zij is gevonden: zij is gevonden: zij is in veiligheid. - Ik meld u dit met groote vreugde, schoon de omstandigheden, waarin ik haar gevonden heb, zeer aandoenlijk waren, ja zoodanig, dat, indien niet de onzekerheid altijd erger ware dan de wezenlijke kennis van eene onaangename zaak, ik vast besluiten zou, om het maar bij dit algemeen berigt te laten berusten. In mijnen vorigen schreef ik u, dat ik door Kraaijestein verzocht was om bij hem aan zijn Hotel te komen. Ik heb aan dat verzoek voldaan, en zal u daarvan den uitslag

{==212==} {>>pagina-aanduiding<<}

melden, wanneer ik vooraf u wegens uwe vriendin berigt gegeven heb. Alleen moet ik zeggen, dat ik, wegens den dadelijken toestand van uwe vriendin, bij Kraaijestein eer ongeruster dan geruster geworden was, ja dat ik zelfs vreesde, dat zij misschien reeds het einde van haar loopbaan bereikt had.
Volgens mijn voornemen, dat ik u ook met een enkel woord meen gemeld te hebben, ging ik gister met Verbergen verder de voornaamste gebouwen van Parijs bezigtigen - en wij kwamen onder anderen aan het Hotel Dieu. Ik wil uw hart niet bedroeven door de beschrijving van het geen ik daar gezien heb. - Alleen moet gij, om u een denkbeeld van dat gebouw te maken, u voorstellen een oud groot Gothisch Gesticht, staande nabij eene Kerk Nôtre Dame geheeten; langs en voor een gedeelte door hetzelve stroomt de rivier de Seine. De uitgestrektheid van hetzelve is zoo groot, dat 'er zich meestal 1500 zieken in bevinden, welk getal meermaal tot tweeduizend en somtijds hooger klimt. De zieken liggen in onderscheide vertrekken of zalen op onderscheidene verdiepingen; de mannen afgezonderd van de vrouwen. Wij wandelden in de diepste aandoeningen door de vertrekken, welke aan de mannen tot verblijfplaats dienden - terwijl Verbergen mij verscheiden teekenachtige voorwerpen wees, waarvan hij meende met nut gebruik te kunnen maken. Onder anderen hielden

{==213==} {>>pagina-aanduiding<<}

wij ons bij een' zwakken grijsaard op, die mij een eenvoudig verhaal deed van zijne ellenden, en bovenal, hoe hij voorheen in een' schitterenden stand geleefd had, en door de verschrikkelijkste verspillingen van zijne kinderen tot dezen staat gedaald was. Verbergen berigtte mij, dat de man zelfs als letterkundige veel verdienste bezat, maar dat hij in het lot van vele geleerden deelde, die, na een leven besteed ter vermeerdering van het heil of genoegen van hunne medeburgers, het laatste overschot van hetzelve in de nijpendste armoede doorbrengen ja het somtijds in een Gasthuis eindigen. Ik was aangedaan en wenkte een der oppassers, en meende mij niet beter van mijn' pligt te kunnen kwijten, dan door zooveel in mij was tot de verzachting van zijn lot bij te dragen.... Van daar gingen wij ook een vertrek bezigtigen, waar zich een aantal zieke vrouwen bevondt, waarvan 'er op dat oogenblik zoovele waren, dat men zich genoodzaakt had gezien, om meêr dan eene zieke in ieder bed te leggen. Ik bleef staan bij een bed, waarop een oude vrouw naast een jeugdig meisje lag te zieltogen. Ik luisterde Verbergen in het Hollandsch in (want dit spreken wij meestal, als wij iets zeggen, dat wij begeeren, dat door ieder een niet verstaan wordt) dat ik deze behandeling van twee zieken bij elkander te leggen om verscheidene redenen niet welvoegelijk vond. ‘O,’ zeide hij daarop met vrij wat drist: ‘Gij zoudt hier alles wel op

{==214==} {>>pagina-aanduiding<<}

zijn Hollandsch begeeren, maar dat gaat hier zoo niet.’ Ik wendde mij tot eene der oppasters, en, daar ik duidelijk gezien had, hoe zeer het jeugdige meisje zich het zieltogen van de oude vrouw, die mij naderhand bleek, dat hare moeder was, aantrok, vernam ik, of 'er geene mogelijkheid zijn zou, om ten minste deze lijderessen te scheiden. - Terwijl ik daarover met deze oppasster sprak, was Verbergen een weinig vooruitgetreden, en aan eene andere bedstede genaderd. - De daarin vooraanliggende zieke beurde het hoofd, zoo als hij mij naderhand gezegd heeft, een weinig op en naar hem toe. Zij had Verbergen Hollandsch hooren spreken, en met eene flaauwe stem zeide - ‘o Monsieur - vous parlez Hollandais?’ ‘O ja,’ zeide Verbergen, en zij vervolgde - ‘Ik ben ook uit Holland afkomstig, maar ik denk ... dat ik heel spoedig sterven zal.... Althans mijne krachten nemen dag aan dag af.... Zou ik u wel met een klein verzoek mogen lastig vallen... dit biljet te bewaren, tot ik dood ben... Gij ziet het Nommer van deze bedstede.’ ... Nu had ik afgedaan met die oppaster en naderde mijn' vriend Verbergen, welken ik met die Hollandsche in gesprek vond, doch zij sprak zoo flaauw, dat ik naauwelijks hare stem hooren kon.... Verbergen draaide zich naar mij toe en zeide: ‘Zie daar een landgenoot, mijn Vriend!’ - Toen hij acher uit getre-
{==215==} {>>pagina-aanduiding<<}
den was, en dus wat meer licht op haar gelaat viel, zag ik ... niemand anders dan onze Vriendin Susanna Bronkhorst. - Ik kon mij niet langer bedwingen van uit te roepen, Hemel! Mejuffr. Bronkhorst! Gij hier? Gij hier? - Zij herkende oogenblikkelijk mijne stem..... Zij strekte hare zeer bleeke en magere hand naar mij uit en zeide ... ‘Mijn Heer Walraven! - Ik hoor immers wel?’ ...
Ik: Ja, ik ben het.
Mejuffr. Bronkhorst: God zij geloofd! ... dat ik nog voor mijnen dood het geluk geniet van u te zien en te spreken.
Ik: Maar hoe is het mogelijk, dat gij hier in dit verblijf van jammer en ellende zijt: waar niet anders, dan zieken van de geringste klasse zich bevinden - hoe komt gij hier? - wie bragt u hier? ...
Mej. Bronkhorst: O mijn Heer! o mijn Vriend! mijne geschiedenis is veel te lang, om u te verhalen. - Ik ben 'er ook te zwak, veel te zwak toe ... maar, zoo ik hier niet was, zou ik reeds dood zijn. Barmhartige menschen hebben mij, bezweken van vermoeidheid, van de straat opgenomen en in dit Gasthuis gebragt. In het eerst begon ik wat te herstellen ... maar gij ziet, hoe hier alles gesteld is.... 't Is hier geen plaats, om te kunnen herstellen voor iemand, die zooveel geleden heeft.... Toen ik Hollandsch hoorde spreken door dien Heer, welke gij bij u hebt,

{==216==} {>>pagina-aanduiding<<}

kon ik, hoe zeer ik mij anders voor ieder een verborgen houde, uit vrees voor zekeren Heer, mij nu niet langer bedwingen, om hem de bewaring van een biljet te verzoeken, ten einde het af te zenden, wanneer hij, van mijn' dood zou, onderrigt zijn. 't Is aan niemand anders dan aan mijne vriendin Lotje.... Ik heb uit dit huis haar over eenige dagen geschreven, drie of vier regels. - In dit biljet heb ik bij tusschenpozen zoo het een en ander opgeteekend, dat ik gaarne na mijnen dood zou zien gebeuren. - Nu zult gij mij dezen dienst wel bewijzen willen.
Ik: (naauwelijks wetende hoe ik mij in dit geval gedragen moest) Maar, Mejuffrouw! gij moet hier niet blijven. Terstond ... terstond moet gij deze plaats verlaten.... Hemel! 'er ligt, zie ik, nog eene zieke bij u in het zelfde bed....
Mej. Bronkhorst: Over een kwartier is zij overleden, straks zal zij weggenomen worden ... maar waarheen, mijn Heer! waarheen, zou men mij dan brengen? - Zoo gij dit al wist, mijne zwakheid zou dit niet toelaten.

Ik bedacht mij een oogenblik en verzocht toen Verbergen, die in stomme verwondering dit tooneel beschouwd had, zich oogenblikkelijk naar een' der bekwaamste Geneesheeren van Parijs te begeven, en dezen met eene koets herwaarts te brengen, om eene visite te geven aan onze Vriendin, hem tevens verzoeken-
{==217==} {>>pagina-aanduiding<<}
de, dat hij op eene mijner kamers in het hòtel door ons betrokken, een bed zou in gereedheid doen brengen, en de portierster te doen zorgen, dat zij, het koste wat het koste, eene der bekwaamste ziekenoppasters zou doen opsporen.... Verbergen vertrok met dezen last - en ik plaatste mij op een' stoel naast het bed van onze vriendin. ‘Zeg mij,’ zeide zij, ‘wat gij met mij voor hebt.’
Ik: Niets anders dan u oogenblikkelijk dit afgrijsselijk verblijf te doen verlaten, en u over te brengen in het hotel, waar ik logeer. - Maar eerst zal ik een der bekwaamste Doctoren hier laten komen, om te vernemen, of gij vervoerbaar zijt - en indien dit, zoo als ik hope, mogelijk is, zal 'er eene koets bij de hand zijn, om u langzaam naar mijn hotel te rijden.
Mej. Bronkhorst: Waarlijk, mijn Heer! waarlijk gij zijt te goed.... Ik heb dit niet aan u verdiend. Ik denk niet, dat ik meer zal kunnen vervoerd worden, en ik zal te vreden zijn, indien gij maar weet te bewerken, dat, wanneer deze doode hier uitgenomen is, ik het bed alleen blijve behouden.... Ik zou gaarne in vrede sterven.
Ik: Ik hoop, dat een bekwaam Geneesheer, met den zegen des Hemels, nog in staat zijn zal om u te herstellen.... En gij zult althans in mijn Hotel, zoo het ergste gebeuren moet, in grooter rust en kalmte dien gewigtigen stap

{==218==} {>>pagina-aanduiding<<}

kunnen doen, dan in dit ongeschikt en woelig Gasthuis.
Mej. Bronkhorst: Ik zou niets, niets tegen uw plan hebben, maar gij weet niet, welke vervolgingen ik van Kraaijestein geleden heb.... Hier, hier zal hij mij niet zoeken, en waarschijnlijk in rust laten sterven ... maar indien ik dit verblijf verlaat en zoo die man, welke het op mijn verderf toelegt, te weten kwam, waar ik mij onthield, dan zou ik misschien op nieuw door hem ontrust worden.
Ik: Heb daar geen zorg voor. Gij zult mij op mijn woord gelooven, als ik u ten stelligste verzeker, dat de Heer Kraaijestein zich in een' toestand bevindt, dat hij waarschijnlijk in geen weken zelfs in bedenking zal kunnen nemen, om u weder te vervolgen.
Mej. Bronkhorst: Hoe ... wat is aan den Heer Kraaijestein dan overgekomen?
Ik: Veel, zeer veel, maar oneindigmaal minder, dan hij aan u verdiend had.
Mej. Bronkhorst: Hij is immers niet dood....
Ik: Neen! maar zijn toestand komt mij zeer bedenkelijk voor.
Mej. Bronkhorst: Zeg mij, mijn Heer! wat is 'er dan gebeurd? -
En hier liet ik een kort verhaal volgen van het geen aan Kraaijestein bejegend was. - Ik zag, dat dit groote aandoeningen bij haar

{==219==} {>>pagina-aanduiding<<}

veroorzaakte, ja, toen zij hoorde, hoe zwaar hij in dit tweegevecht gekwetst werd, wenkte ik eene der oppasters van het Hospitaal, en door het toedienen van eenigen azijn bewaarde ik haar voor eene volkomene bezwijming. - Zij zeide niets, nadat zij bijgekomen was, dan alleen, ‘Ik vreesde waarlijk, dat hij in zijne zonde gestorven was....’
Na nog een korte poos wachtens verscheen de Geneesheer la Garde, die met eenige verwondering mij in het groot Gasthuis van Parijs bij een der bedden zitten zag. Ik gaf hem met weinige woorden het geval te verstaan, waarin onze vriendin verkeerde. Hij naderde daarop met de grootste beleefdheid de kranke en na naauwkeurig den staat harer ziekte onderzocht te hebben, gaf hij te kennen, dat hij hare zwakheid te groot vond, om althans heden verplaatst te worden: men zou best doen, met den dag van morgen af te wachten. Ondertusschen bewerkte ik met zijne hulp, dat 'er door den Opzigter van het Hotel Dieu oogenblikkelijk order gesteld werd, dat, terstond na mijn vertrek onze vriendin, in een apart vertrek, onder toezigt van een paar oppassters, zouden overgebragt, en dus uit het ellendig algemeen verblijf der ongelukkige zieken zou verplaatst worden. Ik berigtte haar dit voornemen. ‘O,’ zeide zij, mij de hand toereikende - ‘onder hoevele verpligtingen, legt gij mij - verpligtingen, die ik nooit

{==220==} {>>pagina-aanduiding<<}

zal kunnen beantwoorden - maar,’ [en dit streelde mij] ‘zoo ik onder eenige verpligting liggen moet, dan lifst onder die van niemand anders, dan van u - of mijne vriendin Lotje!’ - Ik beloofde haar daarop, dat ik morgen vroeg mij weder in het Hotel Dieu in haar nieuw verblijf zou laten vinden, en nam, nadat de Docter la Garde nog een bemoedigend woord haar had toegesproken, mijn afscheid, herhalende, met bijvoeging van een klein geschenk, aan de oppasster, om toch zorge te dragen, dat alles met alle mogelijke voorzigtigheid zou te werk gesteld worden.
Zoo, Mejuffrouw! heb onze ik waarde Vriendin gevonden; en zulke middelen heb ik bij voorraad bij de hand genomen om haar lot te verzachten, te verbeteren. In welk een' deerlijken toestand, in het gemeene Gasthuis van Parijs, vermengd onder honderde zieken, en liggende naast eene dadelijk gestorvene: O 'er gaat eene huivering door mijn geheel gestel als ik dit bedenk, en ik zou van droefheid kunnen schreijen. Welk geluk echter, dat ik die waardige door een toevallig bezoek van dat hospitaal gevonden heb.... O anders, anders zóu zij misschien binnen weinige dagen verdwenen zijn met zoovele honderd anderen, en nooit zouden wij eenig spoor van haar gevonden hebben. Gij zult zeker zeer begeerig zijn om te weten, wat mij Doctor la Garde van haar gezegd heeft; hij betuigde

{==221==} {>>pagina-aanduiding<<}

mij, dat haar oorspronkelijk goed gestel verbazende schokken moest ondergaan hebben, en dat hij vreeze had, of hij wel in staat zou zijn, om de groote zwakheid meester te worden. Ik heb hem gebeden alle vermogens der kunst in te spannen, om die voortreffelijke aan hare vrienden terug te geven. En hij heeft mij beloofd, nog voor den nacht te gaan onderzoeken, of alles, volgens de afspraak, ten uitvoer gebragt was; en zoo zulks niet geschied ware, zou hij het Hotel Dieu niet verlaten, voor dat alles in orde was. Dus dezen nacht zal onze dierbare Vriendin niet meer getuige zijn van de ellenden van zoovele omringende kranken, en ik heb haar verzekerd van eene zoodanige oppassing, dat 'er van dien kant geen verzuim zal plaats hebben. Ik sprak nog een enkel woord met den Heer la Garde over de ellendige verzameling van lijders en lijderessen in het Hotel Dieu. Hij haalde de schouders op, en zeide: ‘O mijn Heer! een der gevolgen van de onnatuurlijke opeenhooping van zoovele duizende menschen in eene kleine uitgestrektheid! - 'Er zijn zeker verbeteringen, groote verbeteringen zelfs in deze inrigting te maken, maar de oorsprong van het kwaad zit in de onnatuurlijke bewerktuiging der burgerlijke maatschappij, welke de menschlievende wijsgeer niet geheel herstellen kan; maar hij doet echter wel met het aanwenden zijner pogin-
{==222==} {>>pagina-aanduiding<<}
gen, om de ellenden te verminderen en te verzachten.’
Ik hoop nu, Mejuffrouw! dat ik morgen zoo gelukkig zijn zal van onze Vriendin in mijn Hotel te zien. Door mijne Poortierster, eene goede Fransche Vrouw, uit den zoogenaamden geringen stand, is mij reeds eene vrouw aan de hand gedaan, die zeer bekwaam is in het oppassen van zieken, en deze zal ik het aan geen hulp laten ontbreken: zooveel de welvoeglijkheid toelaat, zal ik in persoon alles aanwenden, wat strekken kan, om maar iets ter verbetering van haren toestand bij te dragen. Ik twijfel ook niet, of een brief van uwe hand zal haar eene wezenlijke artsenij zijn. - Ik ben ondertusschen zeer begeerig, om, indien het hare omstandigheden toelaten, iets te vernemen van het geen haar is overgekomen, schoon ik vrees, dat het uit hoofde van hare zwakheid, al schikt zich alles ten spoedigste, nog wel eenigen tijd zal aanloopen, eer zij mij daaromtrent een juist berigt zal kunnen geven.
Nu moet ik u volgens mijn belofte, iets wegens den toestand van den Heer Kraaijestein berigten, welke ik volgens zijn verzoek gister morgen een bezoek gegeven heb. In zijn Hotel, dat ten uiterste brillant is, zoo als ik u bij een' vorigen reeds meen berigt te hebben, gekomen zijnde, werd ik door een zijner bedienden verzocht, in het vertrek van den Heer Kraaije-
{==223==} {>>pagina-aanduiding<<}
stein te gaan. Ik vond hem liggende op een zeer prachtig bed. - Zoo ras ik boven gekomen was zeide hij: ‘Neem plaats, mijn Heer Walraven! neem plaats.’ Ik deed zoo, en vernam naar zijnen toestand. ‘Die is,’ antwoordde hij, met eene afgebroken stem, ‘die is slecht genoeg, mijn Heer! en die is onder andere oorzaak, waarom ik u verzocht heb, bij mij te komen. 't Geen gebeurd is tusschen u en mij - en tusschen mij en uwen vriend, is gebeurd. Naar mijne denkbeelden van een fatsoenlijk man kan ik niet anders zeggen, of Verbergen heeft zich wel gekweten ... dus dat is over. Daar het nu wel zijn kon, dat ik binnen kort aan de gevolgen mijner wonde overleed, heb ik u verzocht, om bij mij te komen. En ik twijfel niet, of gij zult in den toestand, waarin gij mij ziet, mij alles willen zeggen, wat gij van Mejuffr. Bronkhorst weet.’ Ik kan u, zeide ik, op de plegtigste wijze verzekeren, dat ik niets van haar vernomen heb, sedert ik haar te Versailles met u gezien heb - plegtig verzeker ik u dit, op mijn woord van eer.
Na een poos zwijgens herhaalde hij: ‘Ik geloof u, maar geloof dan ook mij, als ik u zeg, dat ik na den nacht, die op dien dag gevolgd is, niets van haar vernomen heb. Zij heeft mij te Sevres dien nacht verlaten. En sedert dien tijd ben ik volstrekt onkun-
{==224==} {>>pagina-aanduiding<<}
dig van haar verblijf, van haar leven of dood. - Dat kwelt mij, mijn Heer!’ (dit en het volgende sprak hij op eenen zoo ernstigen toon, als ik niet dacht, dat hij spreken kon.) ‘Dat kwelt mij meer, dan gij u misschien verbeeldt - want bij mijn ziel, mijn Heer! ik heb Suse meer lief gehad, dan ooit eenig andere vrouw - en ik heb haar gespaard, schoon ook veel bij toeval, door zeker ontzag zekeren eerbied, maar ik heb haar ook mishandeld. - Evenwel, mijn Heer Walraven! ik zou niet gaarne sterven en onder het vermoeden liggen, dat ik de hand had gehad, om haar langs een' allersnoodsten weg van het tooneel te doen verdwijnen. - Zij heeft mij verlaten. - Zij is mij ontvlugt.... Als ik nu binnen kort sterf, verzoek ik u, dat gij te Sevres bij den kastelein onderzoek doet, of zij mij niet dien nacht verlaten heeft. Ik ben daar op gesteld, zeer gesteld, mijn Heer Walraven, dat gij dat onderzoekt, naauwkeurig onderzoekt.... Belooft gij mij dat.’
Ik zeide, na een oogenblik bedenkens: mijn Heer Kraaijestein! daar ik alle pogingen dagelijks doe, om het verblijf en den toestand van Juffrouw Bronkhorst op te sporen, en gij mij een' weg aan de hand geeft, die mij onbekend was, kost het mij niets u te beloven, dat ik dat onderzoek in het werk stellen zal. Zelfs wil ik u wel mijn' dank betuigen

{==225==} {>>pagina-aanduiding<<}

dat gij mij dat spoor hebt aangewezen. Maar misschien, dat het nog niet noodig zijn zal, dat ik u beloof, una uwen dood te zullen zuiveren van eene beschuldiging, die ik niet geloof, dat plaats zal hebben, althans die bij mij geen geloof zou verdienen. - Mogelijk ziet gij uwen toestand te zwaar in.
Kraaijestein: Ik ben zwaar, zeer zwaar gekwetst - en veel erger, dan ik mij in den beginne had voorgesteld. Ik heb een' zeer slechten nacht gehad, en ik dacht somtijds, dat het mijn laatste zijn zou.. Maar mijn Chirurgijn verzekert mij, dat de wond niet kwaad staat, doch dat ik veel bloed verloren heb, en, dat 'er geen nadeelige toevallen moeten bijkomen, of dat mijn lot beslist zou zijn.
Ik: 't Zal best zijn, mijn Heer! dat ik u hoe eer zoo beter, verlaat, want ik geloof, dat in uwe omstandigheid stilte en kalmte de geschiktste middelen zijn, om uwe herstelling te bevorderen.
De Hr. Kraaijestein: Dat kan zijn ... en echter zou ik nog al lust hebben, om met u wat te praten. Ik had bijna nooit zoo veel tijd, om naar eene verstandige redenering te luisteren, dan tegenwoordig. De pijn, die ik lijd, is weinig, maar mij kwelt toch zekere onrust, en of die meer in mijne ziel dan in mijn ligchaam schuilt, weet ik niet. Ja, Walraven! entre nous, nu het zoowat op het To be or not

{==226==} {>>pagina-aanduiding<<}

to be bij mij begint aan te komen, zou ik wel eens van u willen weten, wat gij daar van dacht. Ik weet, dat gij geen dweeper of geen losbol zijt, en daar nu na het krabbelvuistje met mij en uw' vriend Verbergen alles dood en te niet is, behalve de gevolgen van dien prik, die mij binnen kort kunnen doen verhuizen, wilde ik wel van iemand, die heel anders dan ik geleefd heeft, hooren, hoe die over den stap denkt, die mij mogelijk binnen kort te doen staat. - Zeg eens, Walraven! in goeden ernst gelooft gij waarachtig, dat 'er aan den anderen kant wat voor ons te doen zal zijn? -
Ik: Waarlijk, mijn Heer Kraaijestein! ik geloof, dat dit gesprek u in uwe omstandigheden niet dient - maar daar ik niet gewoon ben mijn gevoelen voor iemand te verbergen; ben ik, als gij 'er dan waarlijk eenig belang in stelt, om daaromtrent mijne gedachte te weten, wel degelijk van gevoelen, dat de werkzaamheid van den mensch zich verder uitstrekt, dan die weinige jaren, welke wij, zelfs de langstlevenden en werkzaamsten, op deze wereld doorbrengen.
De Hr. Kraaijestein: Zoo, mijn Heer! en welke zijn uwe beste gronden?...
Naauwelijks had hij dit gezegd, of zijn Doctor kwam binnen, en dit staakte natuurlijk ons gesprek. Deze verklaarde, na zeer naauwkeurig alle de verschijnselen te hebben gadegeslagen, dat hij weder merkelijk meêr koorts had,

{==227==} {>>pagina-aanduiding<<}

en dat dus alle mogelijke aandoeningen en gesprekken moesten gemijd worden, want dat hij duchtte, dat de koorts zeer hevig aan zou komen. Kraaijestein scheen daar zelf geen denkbeeld ter wereld van te hebben, althans hij voerde den Doctor tegen: ‘Waarom railleert gij ... ik ben zeer wel ... zeer wel ... zeer helder van gedachten.’ Maar de Doctor hernam met veel ernst: ‘In der daad, mijn Heer! uw staat is niet, om mede te railleren. Alleen zoo gij nog eenige beschikkingen te maken hebt, zou ik u wel durven raden, die heldere vlaag waar te nemen, want de gelegenheid mogt daarna niet weder zoo gunstig zijn. Vaarwel, mijn Heer! tot morgen, dan zal ik mij vroegtijdig bij u laten vinden.’ Toen de Doctor vertrokken was, vervoegde ik mij wedr bij hem, zeggende, dat ik hem nu niet langer met mijn bijzijn lastig vallen zou, daar ik vernomen had, dat de Doctor zoo zeer de stilte aanbeval. Hij gaf mij ten antwoord: ‘Mijn Heer, Walraven! ik ben, naar het schijnt in een slechter toestand, dan ik mij zelf gevoele. Als ik den Doctor wel begrepen heb, stelt hij mij maar een' zeer korten tijd levens voor: en dus zal ik in kort zeker zijn van het To be or not to be van Hamlet. Ik zal eene proef nemen, of ik nog eenige beschikkingen maken kan. Alleen, eer gij heen gaat, mijn Heer Walraven! reik mij die portefeuille

{==228==} {>>pagina-aanduiding<<}

eens aan.’ (Nadat ik hem die had overgereikt gaf hij mij een' brief aan u geschreven door Mejuffr. Bronkhorst, zeggende) ‘Gij zult dien brief, welken ik geoordeeld had, te moeten ophouden, wel aan deszelfs adres doen bezorgen. Ik kan nu toch geen voordeel meêr trekken, van die langer te laten liggen....’ Toen ik dezen brief (welken ik u hier insluit) had aangenomen, wenschte ik hem het beste in zijnen toestand, en hij verzocht mij, dat ik, zoo hij in leven bleef, mijn bezoek hervatten zou; hetgeen ik hem beloofde, en waarover hij zeer voldaan scheen.
Ik was waarlijk zeer aangedaan, van hem, hoe slecht hij dan ook zijn moge, in dien toestand gebragt te zien. Ik zag in hem, van de stoutmoedigheid, die hem altijd zoo bezielde, slechts weinig overig, en hem nu begeerig om te weten, wat 'er van hem na den dood worden zou. Hij schijnt dus niet tot dien trap van grove verzinnelijking afgedaald, dat hij de vernietiging vast stelt, of voor de wenschelijkste uitkomst acht ... en zouden 'er niet weinige zeer weinige van hun, die dan tevens goede denkende koppen zijn, zoo diep dalen. Als hij in leven blijft, moet ik hem nog eens nader bezoeken: misschien dat 'er bij hem, nog al wat te leeren zal zijn. Evenwel zijn staat wordt hagchelijker en hagchelijker. Althans heden morgen heb ik naar hem laten vernemen door een knecht, die zeer wel zijn boodschap weet te

{==229==} {>>pagina-aanduiding<<}

doen, en die heeft mij berigt, dat de Heer Kraaijestein, kort nadat ik vertrokken was, in eene hevige vlaag van woede uit het bed was opgestaan - en uit zijn bureau een aantal papieren gekregen had - en verscheide van dezelve aan kleine stukjes gescheurd had, daar hij toen den naam van Susanna Bronkhorst wel twintigmaal had uitgeroepen - toen washij gaan zitten en had de geheele Alleenspraak van Hamlet To be or not to be opgezegd - en aan het eind daar van gekomen, had hij het verband losgescheurd en daardoor zeer veel bloed verloren; en, zoo de Chirurgijn niet spoedig was toegeschoten, zou hij zeker dood gebloed hebben. Hij was den volgenden morgen door den Doctor natuurlijk aanmerkelijk verzwakt gevonden, daar de koorts weêr op nieuw heviger geweest was. Zoodat ik begin meêr en meêr te vreezen, dat zijne rol wel haast uit gespeeld zal zijn. Als dit wat spoedig gebeurt, zal het de zaak zijn van Verbergen, om zich van hier te verwijderen, daar hij anders misschien door de Policie in zwarigheden zou kunnen gewikkeld worden. Ik geloof in der daad, Mejuffrouw! dat ook onze Vriendin, als zij den dood van Kraaijestein verneemt, zeer getroffen zijn zal. Met alle zijne verregaande gebreken heeft zij, naar mijn gevoelen, altijd groote achting voor zijne talenten gehad, en, zoo hij op het oogenblik, dat hij regt kennis

{==230==} {>>pagina-aanduiding<<}

aan haar kreeg, afgezien had van alle zijne ondeugende vonden, en vooral geene aanslagen tegen haar gewaagd, twijfel ik niet, of hij zou nog de begunstigde minnaar van haar hebben kunnen worden. Door al den haat heen, dien zij tegen zijne ondeugden aan den dag legde, flikkerde nog altoos een vonkje van achting voor zijne talenten, waardoor hij, zoo als zij het eens met half gesmoord zuchtje uitdrukte, zoo waarlijk groot zou hebben kunnen wezen.
De nieuwe gebeurtenis ondertusschen met onze Vriendin verbindt mij, om hier te blijven; en berooft mij van de aangename gelegenheid, om spoedig in het vaderland terug te keeren. Gij kunt best oordeelen, hoe veel mij dat kost; doch, daar deze opoffering van mijn grootst genoegen geschiedt, om eene vriendin, welke ik hoogacht, en in welker geluk gij, mijne waarde! zulk een deel neemt, stel ik mij zooveel mogelijk te vreden, in de streelende hope; dat ik hierdoor ook in uwe gevoelens, welke ik zoo gaarne gunstiger ten mijnen opzigte wenschen zou, ten minste niet dalen zal. Maar het wordt tijd, dat ik dezen langen brief eindige, met u te verzekeren, dat ik, zoo ras in de omstandigheden van Susanna Bronkhorst iets bijzonders voorvalt, ik u daaromt geen oogenblik onkundig laten zal. Nog al blijvende reikhalzen naar

{==231==} {>>pagina-aanduiding<<}

eenige letteren van uwe hand, blijf ik met alle gevoelens van hoogachting en liefde

Uw Dienstv. Dienaar en Vriend

Philip Walraven.




{==232==} {>>pagina-aanduiding<<}

Twee honderd eerste brief.

De Heer Frans Verbergen aan Mejuffrouw Dorothea Verbergen.


Parijs, 5 Junij.

Waarde Doortje!

Ik ben nu toch vrij wat geruster, dan toen ik mijn' laatsten brief aan u schreef. Ik weet het niet, maar ik was gedurig in de gedachten, dat het mogelijk wel mijn allerlaatste brief in het geheel zou hebben kunnen wezen. Gij ziet ondertusschen uit dit schrijven, dat dit geheel het geval niet geweest is. Ik hoop maar, dat gij en moeder u niet al te ongerust zult gemaakt hebben, want ik ben van de heele historie met een klein schrapje afgekomen, dat alreeds genezen is - maar de Heer Kraaijestein heeft 'er degelijk van gelust. Het heest dan maar weinig gescheeld, of hij zou 'er het hachje bij ingeschoten hebben. Hij ligt nog plat te bed, en is ziek, heel ziek: maar, en dat stelt mij nu vrij gerust, de Doctor en Chirurgijn verzekeren, dat, al sterft hij van daag, dit niet was toe te schrijven aan de af-
{==233==} {>>pagina-aanduiding<<}
faire d' honneur, die 'er heeft plaats gehad. Dit maakt dan, dat ik nu gerust in Parijs zal kunnen blijven, al raakt hij den hoek om, en ik wil u wel bekennen, dat ik toch zoo van binnen niet geheel gerust was. Toen hij daar zoo, even als gij Abel wel eens afgebeeld gezien hebt, toen hem Kaïn had doodgeslagen, op den grond voor mijn voeten lag, dacht ik aanstonds aan één van de tien geboden, die ik als een jongen van buiten geleerd had: ‘Gij zult niet doodslaan.’ 't Is toch een aardig ding die conscientie, Zusje! - Ik geloof toch, dat, hoe goed ik schermen kan, zoo als nu gebleken is, ik het penseel maar de voorkeur boven den degen zal blijven geven. Ik ga dan veel geruster te bed leggen, als ik eene schilderij of teekening voltooid heb, dan als ik (al is het gelijk het geval nu geweest is, dat ik de zegepraal behaald heb) met iemand geduelleerd heb. Ik kon, wat ik deed, den slaap niet vatten. Dat Gij zult niet doodslaan klonk mij gedurig in de ooren, en ik was den volgenden dag niet weinig verheugd, dat de Heer Kraaijestein nog in leven was. Maar, als hij nu sterft, dan kan ik het immers niet helpen; en ondertusschen ik blijf stilletjes hopen, om mij zelzelven gerust te stellen, dat hij van zijne ziekte bekomen zal, dan zal ik, boven Doctor, boven al, veel geruster zijn. Geloof mij, Doortje! ik heb, nadat dit geval gebeurd is,

{==234==} {>>pagina-aanduiding<<}

nog geen regte tier gehad; het teekenen of schilderen wil nog maar niet van de hand. En van den Heer Walraven krijg ik over het geval al vrij wat onaangename lessen. Het doet mij maar meest leed, dat ik het geen hij zegt, niet weêrleggen kan.
Behalve dat ik nog weinig trek heb, om aanhoudend wat aan de kunst te doen, heb ik het dan verschrikkelijk druk met andere zaken. Juffr. Susanna Bronkhorst, om welke al dit leven geweest is, en die geheel zoek was, heeft de Heer Walraven met mij in het Hotel Dieu - een groot Gasthuis in Parijs - zoo bij toeval gevonden. Zij is met veel moeite uit dat Hotel, waar zij zeker slecht gelogeerd was, overgebragt naar het Hotel van den Heer Walraven: want gij kent de denkwijze van dien Heer, hij behandelt haar met de liefde van een' Broeder. Ik kan bijna mij niet verbeelden, hoe een zoo voortreffelijk man, als hij waarlijk is, van een meisje, al was zij ook een Engel, zooveel werk maken kan, dat hem een blaauwe scheen heeft laten loopen. Maar nu ik moest haar dan toch ook regt doen. - Het schijnt ook een meisje uit duizenden te zijn. Zij is eergisteren in eene koets overgebragt van het Hotel Dieu. Doodelijk zwak is zij - en gisteren heeft zij een' kwaden dag gehad. De Heer Walraven hield ik wat gezelschap, en ondertusschen kwam eene der oppasters uit het vertrek, waar zij

{==235==} {>>pagina-aanduiding<<}

ziek ligt, en verzocht hem, dat hij eens even bij Juffrouw Bronkhorst komen zou. Het duurde juist niet lang, eer hij weder te voorschijn kwam, maar toen was 'er een geheel andere tint over zijn gelaat gekomen. Ik zag, dat hij zijne oogen afveegde ... Gij zijt zeer aangedaan, mijn Heer! zeide ik: is de toestand van Juffr. Bronkhorst zooveel verslimmerd? ‘Althans niet verbeterd,’ was zijn antwoord: ‘maar, Verbergen! haar toestand is de oorzaak niet van mijne aandoening, maar de edelmoedigheid van haar karakter. - Ik heb van haar een last gekregen, dien ik zal uitvoeren.... Genoeg heb ik u verhaald, hoe zij door Kraaijestein vervolgd en mishandeld is: en nu ... nu ... deed zij mij bij zich komen, om, daar zij dit oogenblik tamelijk helder van geest was, te vernemen, hoe zich de Heer Kraaijestein bevond. Ik gaf haar te kennen, dat het berigt dezen morgen weder zeer ongunstig geweest was, ja dat zoowel de Doctor als Chirurgijn hem in een bedenkelijken staat verklaarden.’... ‘“Hij zal, vrees ik,”’ ‘gaf zij daarop te kennen,’ ‘“als hij zijn verstand nog magtig is, een akelig sterfbed hebben ... want hij heeft slecht, heel slecht geleefd.”’ ... ‘Ik deed haar opmerken, dat hij zich bovenal ten haren opzigte slecht gedragen had; en dat ik vernomen had, hoe hij dikwerf

{==236==} {>>pagina-aanduiding<<}

in hitte der koorts haar' naam met grooten angst uitsprak.’ ‘“Arme man!”’ ‘verzuchtte zij,’ ‘“o mijn Heer Walraven! gij hebt hem, zeide gij mij, nog een bezoek beloofd, o gij zoudt misschien, misschien iets kunnen toebrengen om hem zijn sterven te verzachten. Mogelijk bekommert hij zich, over het geen hij mij heeft berokkend. O zoo ik het u vergen mag, ga dan bij hem en zeg, dat ik, zoo het hem troosten kan, alles, wat hij tegen mij begaan heeft, hem vergeef ... en dat ik God meermalen bid, dat hij hem alle zijne gebreken vergeven wil. Maar voeg 'er bij, dat ik hem verzoek, met nadruk verzoek, dat hij, zoo hij het geluk mogt hebben van te herstellen, hij dan vastelijk besluite zijne vervolgingen tegen mij te staken, zoo de dood, gelijk ik verwacht, mij daaraan niet eens vooral onttrekt.”’
De Heer Walraven is kort, na dat hij mij dit verhaald heeft, naar den Heer Kraaijestein vertrokken, en hoe weinig ik thans aan de kunst doe, bekroop mij de bijzondere lust, om eene afbeelding van het gelaat van Susanna Bronkhorst te maken, zoo als zij daar op haar ziekbed ligt. Zij was, zeide mij een der oppasters, na dat de Heer Walraven haar verlaten had, in een' diepen slaap gestort. Eerst maakte zij wel eenige zwarigheid, om mij de

{==237==} {>>pagina-aanduiding<<}

verzochte vrijheid te verleenen, maar mijn oogmerk begrijpende, stond zij het toe, mits dat ik mij zoo plaatste, dat Mej. Bronkhorst, wanneer zij ontwaakte, mij niet zou vernemen. Stel u voor, Doortje, een vertrek waar buiten al het daglicht gesloten is, en alleen door eene flaauw brandende waschkaars verlicht, en op een' afstand daarvan een Lit d' Ange, waarop eene schoonheid van de eerste soort ligt, maar de witheid van welker gelaat slechts weinig afsteekt bij het linnen, waarop haar hoofd rust. Een enkel zagt kronkelende lok uit haar muts zachtelijk een klein gedeelte van het voorhoofd overschaduwende - de oogen gesloten, maar daardoor de fraaije lange oogtalen te zigtbaarder, en de bruine wenkbraauwen keurig golvende daarboven. - De eene kaak die meest naar het kussen lag, met een flaauw blosje bedekt, terwijl de andere eene marmerachtige witheid vertoonde, en de eene slaap van het hoofd met de daardoor kronkelende aderen nog meer aan een marmer beeld deed denken - daarvan trok echter de mond mij weder af, daar de lippen hoe digt gesloten nog eenig rood lieten zien. Haar fraai besneden kin rustte op hare borst, die zachtelijk bewoog. - De oppaster had het dek hoog opgehaald, en ik kon dus alleen nog den regter arm zien, die boven hetzelve lag, maar, schoon eenigzins vermagerd, mij eene uitstekende schoonheid vertoonde - gelijk ook hare handen en vingers, zelfs in

{==238==} {>>pagina-aanduiding<<}

dezen haren staat, nog den gelukkigsten tusschenstand tusschen tengerheid en fijnheid behielden. Gelukkig duurde haar slaap zoolang, dat ik niet alleen het beeld ontwierp, maar het zelfs in de grondverw aanlegde. Wanneer ik nu, gelijk dit in Frankrijk in Italie meermalen het geval is, een aanzoek krijg, om eene stervende Maria of andere Heilige voor te stellen, dan heb ik een allervoortreffelijkst model; alleen vrees ik, dat ik, als het de Heer Walraven te zien komt, en hoe zal ik het bijna voor hem kunnen verbergen, als dan nog een kopij zal moeten maken. Wacht, daar valt mij wat in. Ik zal, zoodra ik het af heb, 'er een cadeau van maken, aan Mejuffr. Charlotte Elzevier, die groote Vriendin van Mejuffr. Bronkhorst, en de Minnares van mijn' vriend Walraven - als hij dan eens met haar trouwt, komt het toch in zijne verzameling. Evenwel ik heb het ook anders voor hem wel over. Maar hoe zeer ik geslaagd ben in den omtrek, en in vele andere bijzonderheden, als de stand en het licht, ben ik tot mijn leedwezen zeer ver beneden het oorspronkelijke gebleven, wat de uitdrukking van het gelaat betreft. O onuitdrukbaar is het edel en fijn gevoel, dat zich in den omtrek van den mond laat zien, en het voorhoofd vertoond de rust en kalmte des gewetens, alleen was 'er omtrent den bovenmond een pijnlijk trekje, maar zeer verre verwijderd zelfs van de beginsels dier die-
{==239==} {>>pagina-aanduiding<<}
pe groeve, welke anders ontevredenheid uitdrukt.
O hoe gaarne zou ik als een pendant van dit stuk eene afbeelding maken van Kraaijestein, daar hij, na eenige jaren in de ongebreideldste woestheid te hebben doorgebragt - nu aan het einde zijner loopbaan gekomen, op zijn sterfbed ligt te worstelen met berouw over zijn losbandig gedrag ... en alle de trekken in zijn anders mannelijk schoon gelaat reeds de voren vertoonen van de diepgewortelde hartstogten, die over hem den meester gespeeld hebben, met alle de angsten der twijfelarij ... maar neen! de moed zou mij ontbreken, on der den arbeid, als ik bedacht, hoe ik, wat ook de Doctor zegge, gedeeltelijk de oorzaak ben van zijn' ontijdigen dood.... O Doortje! wat is het lastig, dat ik mij daarover zoo kwel. Ik heb immers niet anders gedaan, dan het geen mij de eer gebood, toen ik mijn' vriend en weldoener door hem zag honen. Wel is waar dat de Heer Walraven zelf, die de zaak onmiddelijk aanging, niet alleen het beneden zich achtte, om den beleediger uit te dagen, maar mij op onderscheidene wijzen getracht heeft te bewegen, om af te zien van het nu, helaas! uitgevoerd voornemen, om den Heer Kraaijestein te straffen. Gij zult aan dezen geheelen brief wel merken, dat ik bij lang na zoo vrolijk niet ben, dan wel anders.

{==240==} {>>pagina-aanduiding<<}

Als het met den Heer Kraaijestein ten ergste loopt, dan zal ik toch veiligheidshalve mij uit Parijs begeven, schoon men mij verzekert, dat ik veilig zal kunnen blijven.... 't Is dan zeker, dat ik naar Italie ga, en waarschijnlijk niet weder in Frankrijk kom. Hoe lang ik daar mij dan zal ophouden, is geheel onzeker ... want ik denk niet terug te komen, voor dat ik zoodanig eene hoogte in de kunst bereikt heb, dat mijn naam met roem bij de vaderlandsche meesters pronken zal. Ik zal echter zorgen, dat gij en moeder een aandenken aan mij hebt. Ik heb namelijk een zeker schilderij gemaakt, waarvan ik u wel eens in een' vorigen gesproken heb, namelijk eene Hollandsche Wafelbakster. Gelijk gij begrijpt, is het tooneel geheel vaderlandsch - en mij kwam bij het eerst ontwerpen in den geest, hoe onze goede moeder bij de eene of andere gelegenheid, ons pleeg te verrassen met een zoo aangenaam tractement. En met een, Doortje! had ik onze oude achterkamer van het huis op de Lauriergracht met al de meubels voor den geest. - Van het vrouwtje dat wafelen bakte maakte ik een beeldje, dat veel naar moeder gelijkt, toen wij nog jonge kinderen waren, en zoo heb ik 'er u en mij zelven bij geschilderd, waar wij bezig waren, gij met eene wafel te suikeren - en ik met 'er een binnen te

{==241==} {>>pagina-aanduiding<<}

snappen.... De witte poes zit uw' arm te streelen - en de oude fidel zit voor mij op, om ook eens van de wafel te proeven.... O hoe dikwerf, Doortje! zijn mijne oogen bij dit schilderstukje, onder den arbeid vochtig geworden - en terwijl ik het u beschrijf, begint mijn hart sneller te kloppen. - Nu, als ik Parijs verlaten moet, zal ik u dat tot een gedachtenis zenden, en dat andere voor Kaatje Noorderhout, waarvan ik u in mijn; laatsten sprak, 'er bijvoegen. O ik zou zoo gaarne eens weten, hoe of zij het maakt. Ik hoop immers, dat zij nog niet getrouwd is. - Maar het zal toch kwaad wachten naar mij zijn. Evenwel zal het mij plaisier doen, als zij nog nu en dan aan mij denkt. Zoo gij haar niets van den vorigen mogt gezegd hebben, vertel haar dan maar van het geheele geval met den Heer Kraaijestein niets; want ik geloof, dat het haar heel slecht bevallen zou, als zij hoort, dat ik bijna iemand dood gestoken heb. - De teekeningen naar Rubbens en Titiaan, en ook die naar Teniers, die ik u in mijn' vorigen beloofde, zal ik nu houden, omdat mij die te pas kunnen komen. Moeder noch gij zult dit toch kwalijk nemen. -
Nu Doortje lief! groet moeder hartelijk van mij - en als gij Kaatje ziet, vertel haar zoo wat van mij, dan blijf ik nog in de gedachten - zij zou anders wel denken, dat

{==242==} {>>pagina-aanduiding<<}

ik door al de Fransche meisjes, die ik hier ontmoet, de Hollandsche geheel vergat. Nu Adieu!

Uw toegenegen Broeder

Frans Verbergen.




{==243==} {>>pagina-aanduiding<<}

Twee honderd tweede brief.

De Heer Philip Walraven aan Mejuffr. Charlotte Elzevier.


Parijs, 5. Junij.

Mejuffrouw en geachte Vriendin!

Eindelijk, eindelijk ben ik dan zoo gelukkig geweest, om van uwe hand eenige letteren te ontvangen, en schoon zeker uwe deelneming aan het lot van onze waardige Vriendin, de grootste oorzaak schijnt, die u tot het schrijven heeft aangespoord, waren 'er echter hier en daar trekken, die mij met eene hoop vervulden, over welke ik mij evenwel wachten zal uit te weiden, omdat ik gaarne alles wil aanwenden, wat strekken kan, om mij uwer gunst waardig te maken. Ik zal mij haasten, om u wegens den toestand van onze Vriendin nadere berigten mede te deelen, welke u zeker aangenamer zijn zouden, indien zij gunstiger waren. Ik zal dus mijn verhaal wegens haar vervolgen, waar ik het bij mijnen vorigen gestaakt heb, vertrouwende, dat ik u daarmede het grootste genoegen geven zal.
Vergeefs had ik mij gevleid, daags na de af-
{==244==} {>>pagina-aanduiding<<}
zending van mijnen brief haar aan mijn Hotel te zullen ontvangen. Toen ik mij's morgens, terstond naar het Hotel Dieu begaf, vond ik haar, schoon wel een weinig verkwikt door de verbeterde plaatsing, welke haar bezorgd, en de vlijtiger oppassing, die haar ten deel gevallen was, nog te zwak, dan dat ik de voorgeslagen overvoering durfde wagen; en daar de Doctor, een poosje daar na gekomen, mij in dat gevoelen versterkte, viel het mij niet moeijelijk haar met deze schikking genoegen te doen nemen. Zij zeide zelf: ‘O mijn Heer! mijn lot is zoo aanmerkelijk verbeterd, dat ik wel zeer ondankbaar zijn zou, indien ik tegen den raad van den Doctor en uw gevoelen aan mij naar eene andere plaats zou willen laten overbrengen.... Ik ben zeer, zeer te vreden met de oppassing, die ik thans geniet - en het bedroeft mij alleen, dat van mijn voorregt zoovele honderden verstoken zijn, welke in dit zelfde gebouw krank liggen, en even zeer als ik aanspraak hebben op meerder bijstand.... Waarmede toch heb ik die uitzondering verdiend; of liever, waarom bejegent mij zooveel geluk boven anderen? - God is wel goed, wel bijzonder goed omtrent mij.’ - Zoo sprekende vouwde zij hare handen zamen. - Na eene poos gezwegen te hebben verzocht zij mij, dat ik dien dag, zoo mogelijk, vernemen zou, bij zekere Madame Visquerot eene Marchan-
{==245==} {>>pagina-aanduiding<<}
de Modes, of dezelve ook iets wist van haar reisgenoot Krisje Beukelman, want zij maakte zich ongerust, waar dat meisje gebleven was, schoon het haar niet kwalijk beviel, dat ik bij den Heer Kraaijestein niets van haar vernomen. Ik nam dit verzoek, gelijk gij begrijpen kunt, gewillig aan - en spoedde mij naar het huis dier Dame. Beide waren, uit hoofde dat het Zondag was naar de Mis - doch na een poosje gewacht te hebben kwamen zij te huis, en ik had het genoegen de jonge Juffr. Beukelman in goeden welstand aan te treffen. - Deze kende mij niet, maar toen ik haar, na mij bekend gemaakt te hebben, de groete deed van Juffr. Bronkhorst, kreeg het meisje eene kleur van blijdschap. ‘Zij leest dan nog, God dank!’ liep zij uit, ‘waar is zij? waar is zij? -
Ik: Zij is nog in het Hotel Dieu.
Mad. Visquerot: (die hier bij stond trok den neus geweldig op, en zeide:) O mon Dieu! dans l'Hotel Dieu. Fi donc dans ce gouffre des malades abominables.
Mej. Beukelman: O mijn Heer! breng mij, breng mij naar haar toe.... Ik moet haar zien.... Waar is dat Hotel Dieu? -
Ik: Niet ver van de Kerk Notre Dame. Maar, zoo het niet met haar verergert, zal zij daar maar korten tijd zich onthouden, en ik zal haar naar mijn Hotel laten brengen.... Misschien zou het dan gevoegelijker voor u zijn,

{==246==} {>>pagina-aanduiding<<}

haar te bezoeken, schoon ik haar reeds uit een der algemeene zieken-vertrekken, in een afzonderlijk heb doen overbrengen, waar zij zeer wel wordt opgepast.
Mej. Beukelman: Heb de goedheid, mijn Heer! mij naar haar te geleiden....
Madame Visquerot bragt verscheide zwarigheden hier tegen in, onder anderen, dat zij vreesde, dat misschien haar huis zou besmet worden door de eene of andere ziekte, die zij kon opdoen in dat hospitaal: maar dit was van geen gewigt voor de jonge Juffr. Beukelman. Zij bleef zelfs aandringen, om haar terstond te zien ... en ik vond geene reden, om dat verzoek te weigeren, daar ik onderstelde, dat 'er aan onze vriendin geene grooter geruststelling kon gegeven worden, dan door haar de persoon, waarover zij zich bekommerde, zelve mede te brengen. Wij lieten dus eene fiacre komen, en reden naar het Hotel Dieu. Daar gekomen, en uit het rijtuig geslapt zijnde, gingen wij naar het vertrek, waar Mej. Bronkhorst zich bevond. Om door eene te plotselinge komst haar niet te benadeelen, verzocht ik Juffr. Beukelman zich op eenen kleinen afstand te houden. Bij het bed genaderd zijnde, zeide zij: ‘Zoo, mijn Heer! gij zijt al weer spoedig hier. Gij zult misschien geen berigt van Juffr. Krisje hebben kunnen opdoen?...’ Neen! neen! antwoordde ik, het tegendeel is waar. Ik heb zeer gunstig berigt van haar. Zij is zeer welvarende:

{==247==} {>>pagina-aanduiding<<}

en zal binnen weinige oogenblikken hier zijn. - ‘Dat goede meisje;’ - hernam zij, en 'er vertoonde zich een grimlach op haar aangezigt. - Gij zult, zeide ik, immers niet te veel ontstellen, indien gij haar ziet. ‘Waarom, waarom toch?’ vroeg zij. ‘Ik wenschte maar, dat zij hier was.’ - Wel nu, zeide ik, en wenkte Mejuffr. Beukelman. - Treed dan nader, Mejuffrouw! - ziedaar uwe reisgenoot.
Ik zag, dat Juffr. Beukelman schrikte, toen zij den vervallen staat zag, waarin zich onze vriendin bevond, maar zij herstelde zich, en omhelsde haar. Waarlijk een zeer aandoenlijk tooneel ... waarbij mij bleek, dat Juffr. Beukelman zeer veel achting en liefde voor onze vriendin heeft, en wie toch, die haar ook regt en zoo van nabij kent, moet haar niet beminnen en hoogachten. Daar Juffr. Bronkhorst nog te zwak was, om haar te onderhouden over het gebeurde, was 'er veel in het gesprek, dat tusschen haar en hare reisgenoot volgde, voor mij duister. Maar genoeg begreep ik tochs, dat toen juffr. Bronkhorst den Heer Kraaijestein ontkomen was, hij zich verder met Juffr. Beukelman niet bemoeid had, en dat deze zich terstond van Sevres naar Parijs bij Mad. Visquerot had begeven, en verders niets van den Heer Kraaijestein vernomen. Zij was zeer ongerust geweest over het lot van Juffr. Bronkhorst - ja, zij onderstelde, daar zij van ieder hoorde, dat het den nacht, toen

{==248==} {>>pagina-aanduiding<<}

zij den Heer Kraaijestein ontkomen was, zulk een afgrijslijk weêr geweest was, dat haar misschien een groot ongeluk bejegend was ... ja, dat zij misschien op de eene of andere ongelukkige wijze om het leven gekomen was. - ‘Zeker,’ zeide Juffr. Bronkhorst hierop, ‘zoo ik dien nacht ware omgekomen, zou ik vele ellenden niet hebben ondervonden, die mij nu bejegend zijn, en waarvan toch misschien de eindelijke uitslag de dood zijn zal. Maar ik onderwerp mij aan den wil des Hemels - niet mijne, maar Gods wil geschiede.’
Zij vroeg nu aan Juffr. Beukelman, wanneer zij naar Holland dacht te vertrekken; die daarop te kennen gaf, dat zij hoopte met het einde dezer week gereed te komen... ‘maar,’ voegde zij 'er bij: ‘gij zult niet meê kunnen reizen...’ ‘O neen!’ zeide Juffr. Bronkhorst: ‘maar ik zal misschien eene andere reis doen. Gij zult, eer gij vertrekt, mij nog wel eens komen zien....’ Nu werd Juffr. Beukelman zigtbaar bedroefd.... ‘Dagelijks, lieve Suse! dagelijks zal ik u komen zien - en, zoo gij 'er niet tegen hebt, zal ik dezen geheelen dag bij u blijven. Ik zou wel met Madame Visquerot naar St. Cloud gegaan zijn, maar ik wil liever bij u zijn, als gij het mij toestaan wilt....’ ‘Ik word hier zeer goed opgepast,’ gaf Juffr. Bronkhorst ten antwoord; ‘en waarom zou ik u

{==249==} {>>pagina-aanduiding<<}

van de gelegenheid berooven, om met Madame Visquerot eene der omstreken van Parijs te bezigtigen, waartoe gij misschien nooit weder gelegenheid vinden zult.’ ‘Neen!’ antwoordde Juffr. Beukelman: ‘neen! Ik zou den geheelen dag geen genoegen hebben nu ik u in zulk een staat gevonden heb. Ik blijf bij u....’ Nu stak Juffr. Bronkhorst de hand haat toe, en die minzaam drukkende, seide zij: ‘Gij zijt wel goed....’ Ik verheugde mij zeer over het besluit van Juffr. Beukelman, en maakte haar daarover mijn welmeenend kompliment, en na Juffr. Bronkhorst gezegd te hebben, dat ik na den middag nog eens terug komen zou, vertrok ik. - 's Avonds terug komende, vond ik Juffr. Beukelman nog bij haar - die mij berigtte, dat de Doctor haar in eene zwaardere koorts, dan nog te voren, gevonden had, en dat hij de hoogste stilte en de naauwkeurigste oppassing aanbeval. - Daarom had Juffr. Beukelman dan ook besloten den nacht bij haar te blijven, op dat, wat 'er ook gebeurde, ten minste een van hare bekenden bij haar zijn zou. Hoe zacht wij spraken, ontdekte Juffr. Bronkhorst toch, dat ik in het vertrek gekomen was, en dus verzocht zij mij nader te komen. ‘O mijn hoofd, mijn hoofd, mijn arme hoofd,’ zeide zij - ‘mijn Heer Walraven. Maar ik ben niet krank, ik zal morgen wel beter zijn, dan ga ik met Madam Gibbon en met Juffr.

{==250==} {>>pagina-aanduiding<<}

Lotje in het Haagsche Bosch wandelen. Gij zust immers wel van de partij willen zijn, om mij tegen den Heer Kraaijestein te beschermen.’ Ik bemerkte nu, dat de koorts op haar verstandelijk vermogen werkte, en bad haar rust te houden... haar belovende, dat ik den volgenden morgen weder bij tijds bij haar zijn zou, en dat ik haar vooral aanprees, om zich stil te houden, want dat anders hare hoofdpijn nog aanmerkelijk zou toenemen.... Ik zag, dat hare oogen wild, zeer wild stonden, en raadde Juffr. Beukelman aan, zich van nog eene oppaster te voorzien.
Woensdag morgen al bij tijds begaf ik mij weder naar het Hotel Dieu - en vond daar Juffr. Beukelman nog, die mij berigtte, dat, na mijn vertrek, de ijlhoofdigheid der patiente sterk was toegenomen, en wel tot middernacht had aangehouden, maar dat zij toen een weinig in de rust geraakt was, en dus de koorts waarschijnlijk aan het afloopen was. Terwijl wij nog hierover spraken kwam de Doctor, die bij zijne patiente de koorts in het afloopen bevond, doch daar dezelve zoo hevig geweest was, durfde hij nog niet raden, om Juffr. Bronkhorst naar mijn hotel overtevoeren: maar hij zou tegen den middag nog eens met mij terug komen - en Juffr. Beukelman zou zoolang bij haar blijven. - Wij kwamen omtrent den middag terug - en toen bevond hij de patiente zoodanig, dat hij het overbrengen naar mijn hotel

{==251==} {>>pagina-aanduiding<<}

toestond. - Oogenblikkelijk lieten wij eene koets komen - dezelve van een bed voorzien - en onze vriendin daar in met Juffr. Beukelman geplaatst zijnde, werd zij met de grootste voorzigtigheid overgebragt, terwijl de Doctor en ik voorafgingen, om haar te ontvangen, als zij aan mijn hotel gekomen was. Dit alles schikte zich oneindig beter, dan ik mij had voorgesteld, en met weinig moeite werd zij den trap opgebragt tot de kamer, welke voor haar bestemd was. Evenwel was zij, volgens het verhaal van Juffr. Beukelman, toen zij daar gekomen was, zoodanig vermoeid, dat zij met moeite door eenig vlugzout werd bijgehouden. Nadat zij te bedde geholpen was, en eenigen tijd uitgerust had, achtte ik het mijn' pligt haar te gaan bezoeken. Ik vond haar met ineengevouwen handen liggen, en daar zij mij in eene biddende gedaante voorkwam, schroomde ik haar te storen. Maar zij hoorde mij echter naderen, en hare oogen openslaande, nam zij have handen uiteen. Ik vreesde u te storen, zeide ik ‘Neen!’ zeide zij, terwijl een pijnlijke glimlach zich over haar gelaat verspreidde, - ‘zou mijn weldoener mij kunnen storen. Ik dankte God over het geluk, het onverdiend geluk, dat ik herwaarts ben overgebragt - en dat, zoo door deze ziekte, zoo als waarschijnlijk is, de dood mij van verdere ellenden bevrijdt, ik sterven zal in het bijzijn van eenen vriend, die aan mijn Lotje naauwkeurig berigt van

{==252==} {>>pagina-aanduiding<<}

mijne laatste oogenblikken zal kunnen geven, en haar verzekeren, dat 'er niets onbeproefd gelaten is, wat tot mijn herstel, en tot verzachting van mijn lijden dienen kan. Ik bad God, mijn Heer! dat, daar ik buiten, staat ben, om u uwe goede diensten aan mij te vergelden, Hij alles, wat gij aan mij bewijst, tiendubbel vergelden wil.’ - Ik verzocht haar, dit onderwerp onaangeroerd te laten, daar ik immers niet meer verrigtte, dan elk eenigzins redelijk denkend mensch, zelfs aan eenen ongelukkigen vreemdeling, zou bewijzen. Ik bragt haar onder het oog, dat 'er verscheide betrekkingen tusschen haar en mij plaats hadden, die mijne verpligtingen ten haren opzigte verdubbelden, en dus het weinige, dat ik haar toebragt in hare omstandigheden, zoo het al eenige waardij had, aanmerkelijk verminderde. - Maar gij kent haar, Mejuffrouw! gij weet, hoe zij steeds gewoon is alles, wat haar bewezen wordt, als iets zeer gewigtigs te beschouwen, terwijl zij geen' prijs stelt op iets, hetgeen zij zelve verrigt: ik was dus buiten staat, vooral daar ik oordeelde, dat ik haar niet vermoeijen moest, om haar de wezenlijke geringheid van den dienst, dien ik in dit geval haar bewijs, te doen begrijpen. Nu zou Juffr. Beukelman terugkeeren naar Madame Visquerot. Nadat zij haar met veel ernst aan de zieke-oppasters, welke ik had doen komen, had aanbevolen, nam zij van Mej. Bronkhorst

{==253==} {>>pagina-aanduiding<<}

afscheid, onder beloste evenwel, dat zij, indien haar toestand het gedoogde, haar nog een bezoek zou geven, zeker voor haar vertrek naar Holland - en haar de brieven, welke uit Holland aan haar adres mogten gekomen zijn, ten spoedigste zou doen bezorgen. - Toen bedankte zij Juffr. Beukelman voor hare bewezen diensten - en haar naar zich getrokken hebbende, luisterde zij haar iets in. - Waarop Juffr. Beukelman antwoordde: ‘Maak daar staat op ... en zijt gerust.’ De bescheidenheid verbood mij, om dit geheim op eenigerhande wijze natesporen. Alleen zag ik, dat 'er een glans van genoegen op het gelaat van Juffr. Bronkhorst kwam, toen Juffr. Beukelman deze woorden gesproken had. Den nacht van woensdag op donderdag bragt de zieke in een' tamelijken staat door, maar zij heeft donderdag weder een' zeer hevigen aanval van koorts gehad. Zooveel de welvoegelijkheid het maar eenigzins toelaat, maak ik 'er mijn werk van, om te zorgen, dat 'er niets ten haren aanzien verzuimd wordt. Dit veroorzaakt, dat ik van tijd tot tijd getuige ben van zeer treurige tooneelen. Onder anderen, dat van de geheele verbijstering van het edel verstand onzer vriendin; in welke verbijstering zich echter nog de vonken vertoonen van hare schranderheid en edele gevoelens. Om u maar een enkel staaltje te schrijven. In eene der vlagen harer ijlhoofdigheid naderde ik haar bed - en zij zag mij

{==254==} {>>pagina-aanduiding<<}

aan voor den Heer Kraaijestein. Zij scheen zich voortestellen, dat zij reeds gestorven was, althans dat maakte ik op uit het volgende: ‘Ja, Kraaijestein!’ zoo sprak zij, ‘hier, hier, zoo gij al lust hadt, vervolgt gij mij vruchteloos ... maar neen! arme man! een ontijdige dood heeft u weggerukt ... en nu, nu zijn wij daar ... daar, waar de vervolgde haren vervolger gerust kan naderen.... Gij hebt veel, zeer veel kwaad gedaan ... mij hebt gij ook beleedigd, zwaar beleedigd ... maar vrees niet, vrees niet, dat ik u daarom verklagen zal ... neen, Kraaijestein! bidden, bidden zat ik voor u den Almagtigen, dat zijne genade uwe misdaden uitdelge....’ en nu volgde een gebed, dat zij met te groote snelheid uitsprak, dan dat ik het konde onthouden, om het u mede te deelen: alleen, Mejuffrouw! het was een gebed, eene zalige waardig. Onder anderen zeide zij, met eene groote stemverheffing: ‘Delg uit, o God! de misdaden van eenen zondaar, die met dezelfde ziel, zoo hij U gekend had, een Heilige zou hebben kunnen zijn.... Doe de Beschermengel, die hem verlaten had op de aarde, tot hem terugkeeren, in deze verblijfplaats der afgescheidene geesten ... en dat die hem opvoere en smaak doe erlangen, voor die reine genietingen, waardoor alleen in de Eeuwigheid voor eene onsterfelijke ziel geluk en zaligheid kunnen te vinden zijn!....’

{==255==} {>>pagina-aanduiding<<}

O Mejuffrouw! welke edele gevoelens van vergeeflijkheid huisvesten in haren boezem, zelfs ten aanzien van den man, welke de hoofdoorzaak is, dat zij zoovele ongelukken ondergaat.
Toen de koorts donderdag wat afliep, was zij, gelijk gij begrijpt, zeer afgemat, en de Doctor ontrust zich zoozeer niet over den aard harer ziekte, als wel over de steeds toenemende zwakheid. - Om den anderen dag is de aanval der koorts zigtbaar het hevigst, en dus was de dag van gisteren niet ongunstig. Alleen kreeg zij door hare oppasters drie brieven, die aan het huis van Madame Visquerot gekomen waren aan haar adres. Een van mijn vriend Koo - een van hare zuster Wimpje, en een van Lise Westhuis, die met haar te Loosduinen geweest is. Dit heeft haar dien dag juist geen goed gedaan. Zij rustte niet, voor dat ik, nadat de twee oppasters het vertrek verlaten hadden, haar die brieven had voorgelezen, want zij had vruchtelooze moeite aangewend, om die zelf te lezen. Ik aarzelde in het eerst, omdat het famieliezaken waren. ‘Lees gij ze mij voor,’ zeide zij, op dien aangenamen en vollen vertrouwelijken toon, die haar waardig is ... ‘Lees gij ze mij voor. Ik heb voor u geene geheimen ... en kan niet onderstellen, dat een der briefschrijveren die voor u heeft.’ Eerst las ik den brief van Koo. Het berigt van den staat van den ouden Bronkhorst, en bijzonder omtrent zijne ge-
{==256==} {>>pagina-aanduiding<<}
zondheid, was gansch niet gunstig. - Dit bedroefde onze vriendin zeer: ‘O waarom,’ verzuchtte zij, onder anderen, ‘waarom ben ik nu juist in zulk een' toestand, die mij belet, dat ik mijn' pligt aan mijnen zwakken Papa betracht ... dat valt mij hard.’ - Koo Bronkhorst schreef haar verder, dat hij zekere jonge weduw te Velp, waar hij zijn Papa een bezoek gegeven had, aangetroffen had, op welke hij hals over hoofd verliefd geworden was. Ik zag, dat dit Mej. Bronkhorst zeer onaangenaam was: zij liet zich daarover vrij breedvoerig uit ... en bad mij, dat ik Koo toch zou waarschuwen tegen alle onberadene stappen, die uit het oogenblikkelijk persoonlijk behagen voortvloeijen; o! in deze bekommering bleek mij, ten allerduidelijkste, haar teeder - haar regt zusterlijk hart. Ik beloofde haar, dat ik hem schrijven zou, en dit stelde haar eenigzins gerust. - Over den brief van hare zuster Wimpje was zij zeer wel te vrede; deze behelsde eene vrij schilderachtige beschrijving van haar tegenwoordig verblijf te Bloemendaal - en de grootste familiebijzonderheid was het vertrek van Mevrouw Bronkhorst naar den Elzas. - ‘Zoo, (boezemde Susanna uit), zoo de ondeugd op deze wereld maar gedeeltelijk haar loon krijgt, dan vrees ik, dat zij nog vele ellenden te goed heeft. Zij heeft met Papa slecht gehandeld.’ - De brief van Lise Westhuis, waarin deze haar van

{==257==} {>>pagina-aanduiding<<}

hare bijzondere omstandigheden onderrigt, was korter dan de andere - en vermoeide haar dus ook minder. ‘Ik wenschte,’ zeide zij, ‘dat ik haar hier bij mij had: maar zij heeft het thans veel te goed, en zij heeft alleen aan mij verdiend, dat zij het wel heeft.’ - Ik oordeelde, dat ik, na dit alles, haar eenige rust moest vergunnen, en het scheen, dat zij die ook genoot. Ik zat juist bij Verbergen, toen zij mij weder liet roepen, daar zij zich te binnen bragt, dat zij heden naar den staat van den Heer Kraaijestein nog niet vernomen had.
Ik begaf mij voorts, gedeeltelijk op haar verzoek, naar den Heer Kraaijestein, wiens staat u alleen van veel belang zijn kan, om het verband, waarin hij ongelukkig staat met onze vriendin. Het zij zijne ongesteldheid, of laat ik liever zeggen, zijne krankheid een gevolg is van de hem toegebragte wond; het zij die haren oorsprong van eene andere oorzaak ontleene, en alleen gelijktijdig invalle; 't is zeker, dat dezelve van dag tot dag toeneemt, en wel in die mate, dat ik somtijds zijn opkomen in twijfel trek, ja, het zou mij moeijelijk te beslissen vallen, wiens einde ik nader bij acht, dat van den Heer Kraaijestein, of van onze dierbare vriendin. Beide beschouw ik in eenen hagchelijken staat, beide verklaren de Doctoren in dien toestand te verkeeren, dat één ongelukkig toeval de ziekte van eenen doodelijken aard kan doen worden.

{==258==} {>>pagina-aanduiding<<}

Toen ik mij dan heden bij den Heer Kraaijestein had laten aandienen, werd ik spoedig toegelaten, en, schoon zijn gelaat aanmerkelijk vervallen was, sedert de laatste keer, dat ik hem zag, kon ik, door eenen grimlach, ontdekken, dat mijne komst hem alles behalve onaangenaam was. ‘Het is,’ voerde hij mij terstond te gemoet, ‘het is met mij, sedert uw laatste bezoek, niet beter geworden.... Ik had u al eerder hier weêr verwacht.’
Ik: Verscheidenerlei beletselen hebben mij daarin terug gehouden, en bijzonder de zwakke staat, waarin zich Juffr. Bronkhorst ten mijnent bevindt.
De Heer Kraaijestein: Hoe, ten uwent?
Ik: Ja, mijn Heer! Ik heb haar toevallig in het Hotel Dieu onder de zieken gevonden.
De Heer Kraaijestein: O God! in het Hotel Dieu!
Ik: Zij was op straat opgenomen, en daar in gebragt.
De Heer Kraaijestein: Hoe is het dan met haar?.... Zij leeft immers nog?
Ik: Schoon zij van tijd tot tijd door hevige koortsen wordt aangevallen, en haar toestand van een' bedenkelijken aard is, komt het mij niet voor, dat zij nog in oogenblikkelijk gevaar verkeert. - Het is, mijn Heer! op haar verzoek, dat ik heden bij u kome.
De Heer Kraaijestein (blijkbaar verwonderd): Op haar verzoek bij mij?

{==259==} {>>pagina-aanduiding<<}

Ik: Ja, mijn Heer! Daar zij heden, naar gewoonte, vernemende naar het berigt wegens uwe ziekte, vernam, dat gij verre van beter waart, was zij zigtbaar ontroerd op dat berigt. ‘De Heer Kraaijestein zal,’ zoo waren omtrent hare woorden, ‘als bij zijn verstand magtig is, een akelig sterfbed hebben.’ - Dit lokte mij uit uit tot het maken Van eenige aanmerkingen, welke ik nu sparen zal alleen voegde ik 'er bij, dat gij somtijds haren naam u liet ontvallen....
De Heer Kraaijestein (diep zuchtende) Geloof mij, mijn Heer Walraven! buiten mijne eigen ongesteldheid is Juffr. Bronkhorst mijne eenige gedachte.
Ik: Hoor dan, mijn Heer! welke woorden - zij bij die gelegenheid sprak.
De Heer Kraaijestein (zich een weinig inzijn bed oprigtende): Zeg ze mij, zeg ze mij.
Ik: ‘Arme man!’ zoo verzuchtte zij, zeer diep bewogen, en zich daarop tot mij wendende: ‘Mijn Heer Walraven! gij hebt hem onlangs een bezoek beloofd. Misschien misschien zoudt gij dan iets kunnen toebrengen, om hem zijn sterven te verzachten....’
De Heer Kraaijestein: Goede goddelijke ziel! -
Ik: ‘Mogelijk,’ ging zij voort, ‘mogelijk bekommert hij zich over het leed, dat hij mij berokkend heeft.’

{==260==} {>>pagina-aanduiding<<}

De Heer Kraaijestein: Meer, meer dan over mijne wond, en over mijne ziekte.
Ik: ‘O!’ vervolgde zij, ‘zoo ik het u vergen mag, ga dan bij hem, en zeg, dat ik, zoo het hem troosten kan, hem alles, wat hij tegen mij begaan heeft, vergeef, en dat ik God meermalen bid, dat Hij hem alle zijne misdaden vergeven wil....’
De Heer Kraaijestein (zeer ontroerd): O! welk eene deugd heb ik gehoond!.... Gij acht immers mijn' staat te ernstig, om zoo wreed met mij te boerten. Neen, mijn Heer Walraven! ik zie uwen ernst. - Juffr. Bronkhorst heeft dat gezegd ... maar ga voort.
Ik: Zij voegde 'er alleen slechts bij, dat ik u met nadruk verzoeken zou, dat gij, zoo gij het geluk mogt hebben van te herstellen, dan plegtiglijk beloven zoudt, alle uwe vervolgingen tegen haar te staken, indien haar de dood, zoo als zij vaststelt, niet vooraf tegen uwe aanslagen beveiligde.
De Heer Kraaijestein: Zoo ik het geluk had van te herstellen, o hoe moeijelijk zal het mij dan vallen, om van haar aftezien ... en de minste poging, die ik in het werk stelde, om haar te overreden, om de mijne te worden, zou zij misschien den naam van vervolging geven. Och, mijn Heer Walraven! ophouden met haar te beminnen, zal mij onmogelijk zijn ... o ... ik bedrieg mij ... ik bedrieg mij zeer ... zoo 'er niet in het hart van Juffr, Bronkhorst,

{==261==} {>>pagina-aanduiding<<}

onder al het leed, dat ik haar berokkend heb, een vonkje genegenheid voor mij is overgebleven ... o hoeveel ... hoeveel heb ik verloren! (en hier bleef hij een oogenblik in gepeinzen liggen, zijn gelaat stond zeer ernstig: en na een paar minuten zwijgens vervolgde hij:) Ik ben getroffen, dieper getroffen, dan voor mijnen toestand dienstig is, door hetgeen gij mij wegens Juffr. Bronkhorst berigt hebt.... Ik wist wel, dat zij een zeer voortreffelijk meisje was, maar dat zij, genoegzaam op haar eigen sterfbed liggende, zich bekommeren zou, om mij, die haar zoo vervolgd en belaagd heb, de smarten van mijn sterfbed te verzachten, neen! dat had ik niet verwacht, dat had ik niet kunnen verwachten. Maar, geloof mij, dit doet eene strijdige uitwerking bij mij. Ik besef nu, helaas! levendiger dan ooit, dat ik haar miskend heb, door haar met zoovele andere vrouwen gelijk te stellen; .... ik besef uit dien eenen trek, hoe gelukkig, hoe onuitsprekelijk gelukkig ik zou hebben kunnen worden - maar zeg mij toch, mijn Heer Walraven! van waar, van waar ontleent Juffr. Bronkhorst die sterkte van geest?
Ik: Van waar zou zij die anders ontleenen, Mijn Heer! dan van den godsdienst, van den verhevensten en schoonsten godsdienst.
 De Heer Kraaijestein (na weder eene poos gezwegen te hebben): Van den godsdienst, zegt gij, mijn Heer Walraven! van den gods-
{==262==} {>>pagina-aanduiding<<}
dienst.... Gij zijt toch geen dweeper, hoop ik.
Ik: Tusschen godsdienst en dweeperij, Mijn Heer! is groot verschil, schoon zekere lieden moedwillig den eenen met de andere vermengen, omdat de eerste hun hinderlijk is in het voldoen van hunne driften en zinnelijkheden, en de andere bij alles, wat verstandig denkt, natuurlijk hare eigen veroordeeling medebrengt. Ook Juffr. Bronkhorst is geene dweepster, Mijn Heer!
De Heer Kraaijestein: Wat dan?
Ik: Ik houde haar voor eene Christin van de beste soort.
De Heer Kraaijestein: Gij zijt zeer ernstig, mijn Heer Walraven!
Ik: Niet meer dan gewoonlijk, Mijn Heer! schoon uwe toestand mij anders wel aanleiding geven zou, om zeer ernstig te zijn.
De Heer Kraaijestein: Ik heb mij eigenlijk over de historie van Christen of geen Christen te zijn, als ik u de waarheid zeggen zal, niet veel bekommerd: en ik kan 'er ook thans mijn hoofd niet meê breken. Evenwel dit moet ik u zeggen, Walraven! dat ik onder die, welke zich dan Christenen gelieven te noemen, heel veel slechte voorwerpen gevonden heb ... groote schijnheiligen en huichelaars.
Ik: Gij hebt gelijk, Mijn Heer! velen, zeer velen zijn 'er onder ... maar toch de Christelijke godsdienst is daarom geene huichelarij.

{==263==} {>>pagina-aanduiding<<}

De Heer Kraaijestein: Indien 'er wat meer Susanna's Bronkhorst gevonden werden, zou ik het, als ik weêr herstelde, het de moeite waardig achten, om de geheele zaak vooraf te onderzoeken. Ik heb thans wel andere zaken in mijn hoofd, als ik nog voor eenige oogenblikken geregeld denken kan ... maar ik wil aan Juffr. Bronkhorst toonen, dat ik toch ook niet geheel onedelmoedig ben. (Met een schelde hij, en gaf last aan een der oppassers, om hem zijn portefeuille aan te reiken, en deed hem toen weder vertrekken.) Zie hier, Mijn Heer! (een brief uit het portefeuille voor den dag krijgende) zie hier een' brief (*), dien ik van zeker Saartje Lindenberg ontvangen heb. In welke betrekking ik tot haar sta, zult gij ligt raden kunnen. Deel uit dien brief aan Juffr. Bronkhorst zooveel mede, als gij denkt, dat hare omstandigheden toelaten, maar bovenal dat gedeelte, waaruit blijkt, hoe Juffr. Lindenberg, door jaloezij en haat gedreven, een' aanslag op den goeden Koo Bronkhorst gewaagd heeft. Ik weet, Mijn Heer! gij zijt zijn goede vriend - ik stel u dus in de gelegenheid, om hem te bewaren voor de listen en aanslagen van eene der listigste uit hare sekse. Als Juffr. Bronkhorst kracht genoeg bezit, om dien brief te lezen of te hooren lezen, zal zij daaruit meer ontdekken. Ja, Mijn Heer! schoon ik vrees,

{==264==} {>>pagina-aanduiding<<}

dat ik bij den eersten opslag 'er nog door zal dalen in hare oogen; hoop ik toch, dat dit blijk mijner opregtheid strekken zal, om haar te overtuigen, dat het mij ernst is, wanneer ik u beloof, dat ik voortaan afzie van alle vervolgingen, maar aftezien van haar te beminnen ... neen! Mijn Heer! eer zal ik ophouden met leven, en dat zal misschien weldra het geval zijn, dan met Juffr Bronkhorst te beminnen ... zeg haar dat ... zeg haar, dat ik zal blijven hopen.
Hier geraakte hij in eene hevige drift - zijn geheel gelaat werd eerst rood.... Hij begon daarop te hoesten, ... en gaf welras eenig bloed op ... waarna hij zoo bleek werd als een lijk. Hij wilde nog wat aan mij zeggen, maar ik zag, dat hij zich vergeefs vermoeide - en nam mijn afscheid, zeggende, dat ik hem eerstdaags weder een bezoek zou geven, en raadde hem aan, om zich zoo bedaard mogelijk te houden. Hij gaf een' pijnlijken knik, en ik vertrok.
Gij zult wel gelooven, Mejuffrouw! dat ik zeer nieuwsgierig was naar den inhoud van den brief van Mej. Lindenberg ... ik deel u van denzelven eene geheele kopij mede - en wel met toestemming van Juffr. Bronkhorst; hetwelk mij de moeite zal uitwinnen, van een breedvoerig uitreksel te maken, dat u nog het geheele zamenweefsel van boosheid niet zoo klaar zou onder de oogen

{==265==} {>>pagina-aanduiding<<}

brengen. Gij ziet 'er uit, dat zij en niemand anders de bewuste Mevr. Meadows geweest is; en hoe duidelijk, hoe onbewimpeld komt zij uit voor de lage roersels van jaloezij en wraakzucht, die haar, ten aanzien van onze vriendin, bestuurd hebben, en nog blijven besturen, omtrent de geheele familie van Bronkhorst - waarvan zij zelf den braven Koo een slagtoffer zoekt te maken. Ik heb onze vriendin den brief niet durven voorlezen, om hare zwakheid, maar 'er haar het een en ander uit verhaald: ‘Lotje heeft het dan wel geraden,’ zeide zij, ‘dat die Mevr. Meadows en Saartje Lindenberg dezelfde personen waren ...’ - en na een oogenblik tusschenpozen: - ‘Die is toch nog slechter dan Kraaijestein zelf.’ - En toen greep zij mijne hand.... ‘Ik bid u, Mijn Heer! schrijf toch zonder verwijl aan mijn' braven broeder; waarschuw hem, waarschuw hem, en zoo de bede van eene bijna stervende zuster iets meer op hem mogt vermogen, dan de goede raad van eenen opregten vriend, voeg 'er die dan bij.’ - Gij begrijpt, Mejuffrouw! dat ik dien last volvaardig op mij nam. In de eerste oogenblikken stond ik verbaasd over de laagte, tot welke Mejuffr. Lindenberg gezonken was - en zou bijna geneigd hebben, om dat zedelijk wanschepsel onder de verdichte wezens te tellen; maar nagaande het scherp vernuft, waarmede zij van de natuur voorzien is;

{==266==} {>>pagina-aanduiding<<}

de uitgebreide kennis en lektuur van allerlei soorten van zedelooze schrijvers - hare verzaking van de eerste beginsels zelfs van alle godsdienst en deugd.... O waartoe, waartoe kan dan de mensch niet afdalen?... schoon het eene beleediging voor de menschelijke natuur schijnt, dunkt mij echter de gesteltenis van den mensch zoodanig, dat hij boozer schepsel worden kan, dan zich de levendigste verbeelding voor kan stellen.
Ik zou dezen langen brief, welke ik hoop, dat, uit hoofde van al het gewigtige, uwe vriendin betreffende, daarin gevonden wordende, u niet zal vervelen, besluiten, ware het niet, dat ik wenschte met een enkel woord u het vreemd schijnende in mijn karakter optelossen, waarom ik namelijk, zoo kort, nadat ik de hoop op het bezit van uwe vriendin Susanna had opgegeven, mijn oog op u, hare beste vriendin, kon vestigen, die zoo zeer van haar in vele opzigten verschilt. Het zal mij moeijelijk vallen, om over dit teeder onderwerp kort te zijn; maar ik zal het beproeven. Schoon mijn karakter bezadigd is, en daardoor mij den schijn van eenigzins traag te zijn geven moge, indien ik mij zelven, in dit opzigt, wel kenne, behoor ik toch geheel niet tot de loome karakters: en hetgeen ik eenmaal welberaden besloten heb ter uitvoer te brengen, wordt, zoo mij geene hinderpalen van buiten belemmeren, door mij daargesteld. Ik had, toen ik aanzoek

{==267==} {>>pagina-aanduiding<<}

bij uwe vriendin deed, vastelijk besloten, om den ongehuwden staat vaarwel te zeggen: daar ik, na rijp beraad, voorgenomen had, om, na nog eene poos mijne studien door te zetten, mij aan de praktijk te begeven, welke ik, door de gunstige zamenloop van gebeurtenissen, niet zoozeer ter bejag van voordeel, zal behoeven te oefenen. Gij weet zelve, hoe die zaak afgeloopen is, en hoe ik middelerwijl het geluk heb gehad, van u te leeren kennen. Ik weet, hoezeer afkeerig gij zijt van door mij over eenige uwer hoedanigheden geprezen te worden, en ik zal mij daarom geweld aandoen, om niets te herhalen, waarover ik reeds menigwerf van u berispt ben. Was het nu onnatuurlijk, was het nu onbestaanbaar met mijn karakter, dat ik, door uwe bekoorlijkheden getroffen, zooras ik overtuigd was, dat mijn vriend Bronkhorst in zijn aanzoek zekerlijk niet slagen zou, mijn aanzoek bij u deed, daar ik immers weinig vooruitzigt behoefde, om bij mijne uitlandigheid als zeker voortestellen, dat zich deze of gene jongeling zou opdoen, waardoor de stille hoop, die ik koesterde, zou worden uitgebluscht. Men oordeelt dikwijls, dat lieden, die men den naam geeft van bezadigd, koel, loom en ongevoelig zijn; maar geloof mij, Mejuffrouw! dat lieden van dat karakter, hetwelk ik mij echter bij lang na niet volkomen toekennen wil, bestendiger en sterker van neigingen zijn, dan zij, welke ze-
{==268==} {>>pagina-aanduiding<<}
kere vurigheid van aandoeningen vertoonen, maar die dikwerf als het vuurtje van stroo is uitgebrand, binnen weinige oogenblikken volkomen tot stilstand komen. En de overgang van uwe vriendin tot u is alles behalve groot en plotseling. In de grondtrekken van uwe zielen, als ik mij zoo mag uitdrukken, heerscht eene volkomen overeenstemming, die alleen gevarieerd wordt door uwe onderscheidene temperamenten. De leiding uwer gedachten, de verhevenheid en edelheid van gevoelens, hebben zooveel overeenkomst, dat dezelve alleen voorbij kunnen gezien worden door oppervlakkige beschouwers, die geen onderscheid tusschen overeenkomst en volstrekte gelijkheid weten te maken. Kan 'er geene zusterlijke harmonie der karakters plaats hebben, omdat de ziel van de eene op een wat blijgeestiger toon gestemd is, dan de andere?... Ja, Mejuffrouw! laat ik 'er dit mogen bijvoegen, (gij weet, dat ik opregt, en zonder omwegen schrijf) ik word meer en meer overtuigd, dat 'er misschien te veel gelijkvormigheid tusschen het temperament van Mejuffr. Bronkhorst en het mijne plaats had, om ooit een wezenlijk en duurzaam gelukkig huwelijk te vormen; ik billijkte dus het besluit van onze vriendin; doch, moest ik, daar ik het geluk had van u aantetreffen, moest ik toen, om zekere etiquette waartenemen, niet bedaard maar vadsig hebben blijven stil zitten, en misschien ... maar ik wil in geene herha-
{==269==} {>>pagina-aanduiding<<}
ling vervallen. Genoeg hoop ik mij bij u verdedigd te hebben - en wensch, dat uwe Mama ook eenig genoegen daarin nemen zal.
Eer ik dezen sloot, ben ik nog even bij uwe vriendin geweest. - De koorts was weder aan het opkomen, maar of het aan de vermindering der ziekte, dan of het aan hare zwakheid toe te schrijven is, zij schijnt minder geweldig - althans tot nog vertoonden zich geene verschijnsels van ijlhoofdigheid. - Zij verzocht mij, u hartelijk te groeten, en wenscht eerlang een' brief van u te ontvangen. - Buiten haar weten heeft Verbergen van haar eene afbeelding op haar ziekbed gemaakt. Bij uitstek voortreffelijk is hij daarin geslaagd ... maar voor elk, die haar als eene bloeijende roos gekend heeft, is het niet dan met diepgaande aandoening te beschouwen. Ik zou het u wel overzenden, maar ik vrees, dat het u te sterk zou ontroeren. Ondertusschen noem ik mij, met alle hoogachting, en de teederste genegenheid,

Uw Dw. Dr. en Vriend,

Philip Walraven.




{==270==} {>>pagina-aanduiding<<}

Twee honderd derde brief.

De Heer Pieter de Graaf aan den Heer Louis Kraaijestein.


Nijmegen, 7. Junij.

Waarde Vriend!

Daar heeft mij Tijs la Rive geschreven, dat gij in Parijs geduëlleerd hebt, en een' fikschen prik gekregen. Dat had ik niet gedacht, dat mogelijk was. Gij waart altijd ieder een te gezwind: ja als gij uw blikken maar opsloegt, dan was het handen op den mond. Nu ik denk, dat het ook magtig vergroot zal zijn. La Rive had het in een Koffijhuis in den Haag gehoord. Ik hoop, dat het zich schikken zal, want de broêrs te Leyden reikhalzen al naar uwe wederkomst. Ik maak 'er toch uit op, dat u dat spotten met den laatsten dag van uw leven bekomen is, als den hond de worst. - Ik heb lust noch tijd, om over dien brief, schoon ik hem met veel plaisier gelezen heb, uit te weiden. - Gij had het vogeltje geen broekje aangedaan, maatje dat vastgenoeg zat - en het is u zoo met een wip ontvlogen. - Als mij dat eens over-
{==271==} {>>pagina-aanduiding<<}
gekomen was - welk een zee van scheldwoorden zou 'er over mijn hoofd gevloeid zijn. - Ik denk dat gij haar nu wel weer op uw krukje hebben zult. - Gij moet het beter zaadvast maken, of gij zult 'er meê gefopt zijn, zoo als ik, toen ik een jongen was met een paar wilde tortelduiven. - Maar nu moet ik eens van mij zelven, praten. - Wat mij dan betreft, gij ziet, dat ik dezen uit Nijmegen schrijf. Indien gij in deze omstreken gebleven waart, en niet naar Parijs gepeurd, zou ik nog wel te Leyden zijn; want gij zoudt immers uw' getrouwen Piet de Graaf niet in verlegenheid gelaten hebben van moneij. Gij hebt mij zoo dikwijls gered - en ik zat nu allerdeerlijkst aan lager wal. - En schoon ik brief op brief aan Papa schreef - en zelfs een afzonderlijk aan Mama, die mij als het nipte en weêr nipte, nog wel uit haar speelbeursje eens bij gesprongen had: 't was zoo menig een franschman.... Gij weet het is vergeefs gefluit.... De oude wilde maar niet naar mijn smeeken en bidden hooren ... 'er kwamen maar geen geeltjes opdagen.... Mijn krediet bij de broêrs was lang ver onder nul. Zoodat goede raad duur was, en liever dan in nog grooter ongelegenheid te komen besloot ik naar Nijmegen te trekken, om te zien, of ik zelf de kies, die zoo geweldig vast stond, niet kon trekken. En passant ben ik nog bij de heks Sara te Velp aan geweest. Dat ding behan-
{==272==} {>>pagina-aanduiding<<}
delde mij uit de hoogte, en ik zou het haar nog veel kwalijker genomen hebben, als ik niet droevig in de verknijping was geweest. Ik maakte ook mijne visite maar kort: en reed naar Nijmegen.
Toen ik mij de Waal liet overzetten, begon ik, zie ik wil het u wel belijden, langs hoe benaauwder te worden ... en van achteren beschouwd, had ik ook wel reden, om mij te bekommeren. Ik ging, nadat ik mijn rijpaard op stal gebragt had, naar het huis van mijn Papa. Naauwelijks was mij de deur opengedaan, of ik hoorde mijn Papa reeds met eene donderende stem, Mama in de zijkamer toeroepen, daar zij mij zeker hadden zien aankomen. ‘Wat let mij, dat ik dien Jonker Kwistgoed met dezen karrewats de ribben aan stukken sla.’ Ik nam echter eene gemaakte tranquile houding aan, en stapte binnen. Ik wilde Papa de hand toereiken, maar in plaats, dat hij mij welkom heette, graauwde hij mij toe: ‘Ga heen, waar gij van daan gekomen zijt ... ik wil niets met u te doen hebben.’ ... Mama begon te huilen ... en de broêrs en zusters, die tegenwoordig waren zagen mij heel schuins aan. Papa, zeide ik toen dat tooneel wat geduurd had, en mij zelfs geen stoel gepresenteerd werd; ik kwam nieuwsgierig naar uw welstand... Maar Papa liet mij niet uitspreken, en zeî: ‘Lieg maar niet voort.... Gij komt hier, omdat gij

{==273==} {>>pagina-aanduiding<<}

ten einde raad zijt, beproeven, of gij, die ons reeds zooveel geld gekost hebt, dat wij het naauwelijks voor uwe broêrs en zusters kunnen verantwoorden, of gij ons nog eenig geld kunt afpersen ... maar het zal niet gebeuren.... Lang genoeg hebt gij uwe goede Mama en mij geblinddoekt, sinjeur Lichtmis.... 'Er is geen rood koperen duit meer voor u ten beste. Gij weet, wat ik in de laatste groote vacantie bij uw vertrek u gezegd heb, toen gij mij wijsmaakte, dat gij reeds Candidaat waart, schoon ik 'er zeer aan twijfelde... En alles, alles is mij gebleken bedrog te zijn.’... Ik wilde spreken ... maar Papa draafde door, ‘spreek niet ... want gij kunt u niet verantwoorden tegen de getuigen, gie ik heb ...’ (met één haalde hij een' brief uit zijne portefeuille.) ‘Deze brief is van Professor P*. Daar mij zoovele nadeelige geruchten van uw slordig gedrag en uw volstrekt verzuim van studie voorbij de ooren gevlogen waren, oordeelde ik het zaak te zijn, mij eens onmiddelijk tot dien Heer te vervoegen, en die heeft mij tot mijn bitter leedwezen te laat onderrigt, dat gij al uwen tijd aan de Akademie in de schandelijkste lichtmisserijen en baldadigste geldverspillingen hebt doorgebragt - dat gij zulk een schadelijk voorbeeld van een ongeregeld leven gegeven hebt, en zoo bekend staat, als iemand, die bijna nooit een Collegie hebt bijgewoond,

{==274==} {>>pagina-aanduiding<<}

dat het eene schande voor de Leydsche Akademie zijn zou u te laten candideren.... Voor het overige is de brief vol van staaltjes, die te schandelijk zijn, dan dat ik ze in de tegenwoordigheid van mijn vrouw en kinderen wil herhalen.’
Ik stond dan ellendig op te zien, Kraaijestein! toen mij de metten zoo werden gelezen. Ik begon nog wel vier, vijfmaal, maar Papa ... maar Mama ... bedenk toch, hoeveel ik gesukkeld heb aan de podagra ... maar het was er aanstonds flap weêr boven op... ‘Het gevolg van uw lichtmisserij en zuipen.... Doorbrenger van het goed uwer ouders...’ Ik had mij wel toegelegd, dat het 'er slecht met mij zou uitzien, en dat 'er een onaardig appeltje te schillen zou zijn, maar zoo had ik het niet verwacht. Eindelijk verstoutte ik mij tot de vraag: Maar, Papa! indien gij mij niet redt, ben ik een bedorven man... ‘Beter,’ zeide de oude, ‘beter één bedorven, dan wij allen.’ Mama klampte ik toen aan, en begon uit een anderen toon, en wel den wanhopigen te spelen; ik sprak van ophangen, verdrinken, een oorlogsschip; hussaar worden en wat niet al.... ‘Hoor naar dien ondeugenden jongen niet,’ zeide Papa, ‘zich te verhangen, te verzuipen, is wel geen heldenwerk, maar deze gedebaucheerde knaap is zelfs een te groote lache, om tot die uitersten te komen. En wat zijn dienstnemen be-
{==275==} {>>pagina-aanduiding<<}
treft, hij zal een' heerlijken zeebonk uitmaken; met zijn podagreus been zal hij flink tegen het wand opklimmen - en geen werfofficier zal zulk een bedorven heertje durven aannemen.’
Nooit had ik den ouden zoo boos gezien - en zelfs Mama durfde niet tusschen beide komen.... Eens wilde zij beproeven, om iets tot mijn voordeel in te brengen ... maar toen verzocht hij haar en mijn broêrs en zusters de kamer te verlaten. Nu waren wij alleen ... en het vuur sprong Papa uit de oogen.... Gij weet, hooge bergen hebben diepe dalen ... ik zag, dat 'er niets voor mij op zat dan vlak te vallen - en paf daar viel ik op mijne knieën, om den ouden Heer om vergiffenis te smeeken... Maar, wat denkt gij, dat dit uitwerkte, niet anders, dan dat hij met den knop van den karwats een' ongenadigen slag op mijn regter schouder gaf, terwijl hij ziedende van gramschap mij toedreef ‘Sta op - Lafaard! zoo ‘gij uw' pligt betracht hadt, zoudt gij niet behoeven te knielen.’ Terwijl ik nog naar mijn' schouder voelde, zeide ik zeer pijnlijk: Papa! ik blijf toch uw zoon ... ‘Dat zijt, dat blijft gij tot mijn bitter leedwezen,’ hernam hij - ‘en ik wenschte, dat zulks zoo niet ware; maar ik versta u ... Lichtmis! gij wilt daar meê zeggen, dat ik toch wel verpligt ben, nolens volens, de hand aan u te houden ... en dat zal ik doen.’ (Toen

{==276==} {>>pagina-aanduiding<<}

begon mijn hart van blijdschap op te springen, en ik voelde dat oogenblik den tik niet meer, maar het was bijlang na zoo mooi niet, als ik het mij voorstelde, 't was post Phoebum nubila), ‘Dat zal ik doen, maar, zoo als ik geloof, zoo, als alle vaders behoorden te doen, wier zonen in plaats van hun' tijd op de Akademie aan de studien te besteden, dien doorbrengen met dagelijks te zuipen, en zich naar ligchaam en ziel bij het uitschot van vrouwen te bederven ... en dan gaarne nog voor een som geld tot Mr. in de Regten gepromoveerd worden, om in dezen of genen post van eer of lucrative bediening geplaatst te worden.... Daar staat mijn Geldersche kop niet naar Ik wil mijn vaderland niet bedriegen, en zal het mij getroosten, dat ik door u zoo schandelijk bedrogen ben. Geen voet zult gij weder op de Akademie zetten ... en ik geef u de keus, om vastgezet te worden voor twee jaren in de Vurige Kolom te Utrecht, of dat gij van morgen af op mijn kantoor, onder mijn speciaal toezigt, werken zult van den ochtend tot den avond ... om zooveel mogelijk de schade in te halen, die gij mij en de familie veroorzaakt hebt... En zoodra ik den minsten buitensprong ontdek, zal mijn naam geen de Graaf zijn, of uw paspoort ligt geteekend - en de Vurige Kolom is uw voorland.’

{==277==} {>>pagina-aanduiding<<}

Ik waagde het nog eens te zeggen, dat ik met nog één half jaar op de Akademie ... ‘Spreek 'er mij niet van,’ zeide Papa met groote stemverheffing: ‘Kort en goed! kies! de Vurige Kolom of mijn kantoor. Ik heb meer dan drie jaren een galg in het oog gehad, maar uw Mama, mal moertje, mal kindje, draaide mij gedurig een rad voor de oogen - nu is het uit, glad afgedaan.... De schellen zijn haar ook van de oogen gevallen. Zoo gij in geen half uur u beraadt, zal ik voor u kiezen, en mijne keus kunt gij ligt raden, daar ik liever een schandvlek van mijn geslacht te Utrecht dan te Nijmegen heb....’ Ik viel hier op in. 't Zal evenwel noodig zijn, Papa! dat ik te Leyden eenige arrangementen ga maken op mijne zaken ... maar kort en knap was het antwoord - ‘Gij zult daar niet heen... Ik zal alles ... alles wel aan een eind maken ... maar zeg mij maar uwe keus.’ Wat zou ik toen al veel zeggen, dan dat ik het kantoor boven de Vurige Kolom verkoos - en ziedaar, Kraaijestein! uw vriend Piet in eens van de studie afgenomen, en op het drok kantoor van zijn Papa, tot den staat van een bediende vernederd.
Ik zou mij de haren uit den kop kunnen scheuren ... maar of ik vloek of stampvoet, het baat mij niet. Ik heb naauwelijks tijd, om dezen aau u op te krabbelen, want Papa heeft

{==278==} {>>pagina-aanduiding<<}

geraasd als een bezetene over den brief van Tijs la Rive, waarin hij mij behalve eenige gekheden, ook schreef, dat gij in een duël te Parijs gekwetst waart. - ‘Eens vooral,’ zeide de oude tot slot, ‘heb ik orde gegeven aan het Postkantoor, dat 'er geene brieven aan u moeten besteld worden.’ En ik las de Vurige Kolom uit zijne oogen. Ik had nooit gedacht, dat hij zoo woedend verbitterd op mij zou worden - en Mama is dan ook gansch niet mak. Van de broêrs en zusters kan ik ook niet veel tot lof zeggen... Tusschen beide zie ik wenken, die mij maar geheel niet bevallen, en dan zoo tot afwisseling de woorden verloopen Student. Zelfs kleine Betje incluis in hare onnoozelheid, zoo het leek, zat in een een klein boekje prentjes te kijken. Zij keek Mama eerst en toen mij aan, en op het prentje, dat voor haar lag, wijzende, zeî ze: ‘Ha - die Ma - dat is de verloren Zoon, is dat broer Piet?’ - Mama ging dat wel te keer ... maar gij begrijpt daaruit, Vriend! hoe ik het hier heb ... en ondertusschen wat zal ik doen?... Papa heeft gelijk. - Om mij dood te schieten, op te hangen, of te verdrinken daar toe heb ik nog te weinig courage. Ik hoop maar, dat uw staat niet al te erg zijn zal, en dat gij bekwaam zult zijn om mij een' goeden raad te geven. Ik zou wel heen bruijen, maar waarnaar toe - en wat te doen - en de oude zou mij heel spoedig laten na rijen -

{==279==} {>>pagina-aanduiding<<}

o die Vurige Kolom ligt mij als een steen op mijn hart.... 't Is wel ellendig met mij - was ik nu een fiksche frissche knaap, dan zou ik eer van daag als morgen dit geheel kantoor verlaten en liever eene reis naar Oost of West doen ... of dienst nemen, al was het onder een vreemde Mogendheid ... maar eigenlijk deug ik tot niets. Ik heb gehoord, dat 'er groot gebrek is aan Praeceptoren: Gij hebt nog al goede kennissen - zoudt gij niet bij den een of ander een goed woord voor mij kunnen doen.... Mij dunkt ik zou de jongens nog wel mensa mensae en amo amas kunnen leeren. 't Is maar droevig, dat men somtijds zoo naar de moraliteit ziet ... maar ieder een weet dat zoo niet... 't Scheelt wat, Vriend! van met glans te promoveren. Hoe of het Papa met den Repititor asmaken zal, weet ik niet. Hij had waarlijk reeds eenige paragraphen onderhanden. En ik kan mij niet begrijpen, dat Papa zoo dol is, van mij niet nog een half jaar op de Akademie te laten. Hij is waarlijk zoo een naauwgezet man - veel te naauw gezet. Ik wed, dat 'er, ja ik zal het getal maar niet noemen, maar dat 'er veel brave luî in posten van aanzien zijn, die lichten op den kansel, het raadhuis, en waar niet al zijn, welke hun rolletje niet minder dan ik op de Akademie hebben laten afloopen. Ja als die alle in de Vurige Kolom moesten geplaatst worden, wel dan mogt dat beterhuis wel zoo groot zijn als half

{==280==} {>>pagina-aanduiding<<}

Utrecht. Maar wat helpt het mij, dat ik zoo zit te kieremieten. Over een kwartier moet ik weêr naar mijn rasphok.... Als gij mij geen' raad geeft, zal uw Piet gaauw van chagrijn sterven, en dat is een heele harde dood. Haast u daarom - met schrijven, maar als gij schrijft, zend mijn' brief dan onder couvert van Flip Tooniszen in de Broêrstraat: die is een looper op Papa's kantoor, en zal hem mij wel in handen spelen. Nu in allen gevalle wensch ik u het beste met uw' prik. - Het zal toch geen doodwond zijn, want, zoo als het spreekwoord zegt: Onkruid vergaat niet. - Hoe zou het 'er anders uitzien met hem, die thans met regt zeggen mag: Eheu quantum mutatus ab illo, en echter blijft


T.T.

Pieter de Graaf.




{==281==} {>>pagina-aanduiding<<}

Twee honderd vierde brief.

Mejuffr. Christina Beukelman aan Mejuffr. de Wed. Beukelman geb. ten Hoof.


Parijs, 6. Junij.

Waarde Moeder!

Omdat ik in het midden van deze week een Hollandsche Heer en Dame tot mijn gezelschap op reis hebben zal, heb ik mijn vertrek nog vier dagen uitgesteld. Anders heb ik met onze zaken het zooverre gebragt, dat ik gisteren reeds zou hebben kunnen vertrekken. Ik heb heerlijke emplettes gedaan, en ik twijfel geen oogenblik, of gij zult ten uiterste te vreden zijn, zoo over hetgeen ik heb ingekocht, als over de heerlijke patronen, die ik meê zal brengen. Ik geloof niet, dat 'er nu eene Marchande tegen ons op zal kunnen. En ik heb zulke schikkingen met Madame Visquerot gemaakt, dat wij nu alle maanden nieuwe, splinter nieuwe assortimenten, direct per Diligence zullen krijgen. Ik geloof, Moeder! dat gij geen reden hebben zult, om u over de onkosten van deze reis te beklagen. Maar met onze Suse is het dan droevig afgeloopen. De

{==282==} {>>pagina-aanduiding<<}

ongelukkige ziel is te regt gekomen; of liever, zij is gevonden onder de zieken in het Hotel Dieu. Gij zult u wel herinneren, Moeder! dat dat een Gasthuis is, waar van alles in komt. Zeker Hollandsch Heer Walraven heeft haar daar gevonden, en nu is zij naar zijn Hotel overgevoerd. - Ik heb haar, toen zij uit de gemeene ziekenkamer overgebragt was in een ander vertrek, bijna een etmaal opgepast. Lieve Moeder! wij hebben den korten tijd dat Juffr. Bronkhorst bij ons was altijd veel met baar opgehad: maar nu heb ik haar nog van nader bij leeren kennen; want in plaats dat de meeste menschen droevig uit de hand vallen, hoe meer men ze kennen leert, valt zij meer en meer toe. Wat is het jammer, dat zij protestantsch is, heb ik wel honderdmaal aan haar ziekbed zittende gedacht; ik zou mij anders verbeeld hebben, dat ik bij de eene of andere Heilige zat. Zij had nog al een' tamelijken dag, toen ik bij haar was, maar zij heeft zich tegen mijn' raad aan toen zoodanig vermoeid, dat zij weder eene heele hevige koorts kreeg. Toen ik eerst bij haar kwam, verhaalde zij mij, zoodra als wij alleen waren, wat 'er te Sevres gebeurd was, na dat ik te bed geraakt en in dien diepen slaap gevallen was. Zij vertelde mij van een vreesselijk onweêr, zoo erg als zij wist ooit beleefd te hebben, en hoe de ondeugende Heer Kraaijestein, die God noch mensen ontziet, dien

{==283==} {>>pagina-aanduiding<<}

tijd had waargenomen, en in onze slaapkamer gekomen was, die daar zeker verwacht had, haar te zullen overrompelen, maar haar nog vindende opzitten, zijne toevlugt tot geweld genomen had; dat zij toch gelukkig zich had weten los te worstelen, en dat 'er juist een zoo zware donderslag gevallen was, dat niet alleen alle de huisgenooten, behalve ik, wakker waren geworden, maar naar boven komen loopen, vreezende dat het dak van het huis instortte. Zij had juist dat oogenblik waargenomen, om aan de handen van Kraaijestein te ontglippen. - Zij was de tuindeur uitgevlogen, door het woedend onweêr heen - en den verschrikkelijken plasregen niet ontziende, schoon zij zoo dun gekleed was. Bij het licht van een' ijsselijken bliksemstraal was zij eene der heggen overgeklommen in den tuin en zoo op den gemeenen weg gekomen, althans zoo zij zich verbeeldde. - Op Gods genade, zoo als men zegt, voortloopende, onder den gestadigen en hevigen regen, en eene pikzwarte donkerheid, alleen door het licht van den bliksem afgebroken, was zij, door en door nat bij het aanbreken van den dag onder een boom van vermoeidheid neêrgevallen. Zij had God gebeden, dat zij daar mogt sterven, ‘maar,’ zoo drukte zij zich uit, ‘het scheen Hem in zijne wijsheid nog niet behaagd te hebben, om een einde aan mijn lijden te maken,’ Nadat zij onder dien

{==284==} {>>pagina-aanduiding<<}

boom, hoe lang wist zij niet, gelegen had, was zij wakker geworden, en schoon geheel verstijfd en verkleumd opgestaan. ‘O Krisje!’ dit waren hare eigen woorden, die zij met zooveel nadruk gezegd heeft, dat ik ze bijna geheel onthouden heb, en zal beproeven, of ik u ze zoo net kan overschrijven, ‘O Krisje! ik had mijne kleederen zoo gescheurd, en was zoodanig beslijkt en bemodderd geraakt, dat ik al het voorkomen had van eene gemeene bedelares.... En ik verschilde daarvan ook niet, want daar ik nu een' geweldigen honger kreeg, klopte ik aan de eerste hut de beste, die ik aantrof, en vroeg om een stuk brood en een glas warme melk. Eene oude vrouw, die mij de deur opendeed, zag mij heel bedenkelijk aan, en zeker door mijne vreemde kleeding en den gehavenden toestand derzelve, in haar opgevat gevoelen versterkt, smeet zij de deur voor mij toe als voor eene bedelares. Ik had gelukkig nog eene fransche kroon in mijn zak; maar het overige, schoon van weinige waarde, dat ik bij mij had, was in de herberg te Sevres blijven liggen.... Ik klopte op nieuw aan en vertoonde de vrouw de fransche kroon. Nu veranderde haar gelaat - en zij bood mij zelf een' stoel aan, om te rusten. Ik kreeg een bruinen kop met melk en eenig oud hard brood. Ik beet daar echter met graagte in.

{==285==} {>>pagina-aanduiding<<}

Na dus ontbeten te hebben wilde ik verder gaan, en wel naar Versailles, in hope van zoo den Heer Kraaijestein best te zullen kunnen ontwijken, daar ik onderstelde, dat die naar Parijs vertrokken was. De vrouw nam mij voor het weinige dat ik gebruikt had eene halve kroon af, en schoon ik haar beduidde, dat hetgeen ik gebruikt had, naauwelijks 4 liards bedroeg, dat kon niet baten. Ik getroostte mij dus alweder dit ongeluk - en sloeg, zoo als mij een herders jongen het aanwees, den weg naar Versailles in ... maar, of die jongen den weg zelf niet regt wist, of dat hij mij moedwillig misleidde; na verscheide uren geloopen te hebben, bleek het, dat ik ver van den weg geraakt was en nader bij Parijs gekomen, dan bij Versailles. Door honger en vermoeidheid gedrongen nam ik mijne toevlugt weder in een boerenhuis ... waar ik beter dan bij het eerste ontvangen werd, maar nu bespeurde ik, dat ik te ongesteld was, om mijn' weg te kunnen vervolgen, want ik werd door eene hevige koorts overvallen. Ik bad de boerin, dat zij mij te bed wilde helpen, maar deze mijn plunje ziende zeide:’ ‘“dat ik wel een bos stroo kon krijgen, maar dat ik 'er te slecht uitzag, om mij een bed te geven.”’ ‘Ik moest mij ook dit getroosten - en lag daar, van de geheele wereld verlaten, klap-
{==286==} {>>pagina-aanduiding<<}
pertandende van koude met een aarden pot met water bij mij.... Ik bragt een' allerakeligsten nacht door, en was deerlijk afgemat, toen de koorts mij verliet. Ik bad God om uitkomst: en dat ik toch het beste besluit in mijne droevige omstandigheden nemen zou... - Ik kroop van het stroo, waarop ik den nacht had doorgebragt - en voelde, dat ik aanmerkelijk verzwakt was... Ik gebruikte nog een glas melk - en besloot, om naar Parijs te gaan, en, zoo mogelijk, het huis van Madam Visquerot op te zoeken. De halve fransche kroon, het laatste mijner bezitting, moest ik aan de boerin betalen voor dezen nacht huisvesting - en nu ging ik op weg naar Parijs. Ik was beschaamd en verlegen over mij zelve, zoo allerdeerlijkst zag ik 'er uit ... en had nu waarlijk reeds het voorkomen van een landloopster, want, schoon mijne kleeding van een nieuwmodisch fatsoen was, had dezelve zooveel geleden, dat zij bijkans onkenbaar was. Ik kon door mijne zwakheid naauwelijks het eene been voor het andere zetten, en was zes fransche mijlen van Parijs. Ik bragt, nu eens stilstaande, dan weer eene poos zittende, den geheelen dag door over dezen weg: en daar ik nu geen penning meer bezat, durfde ik nergens onder eenig dak gaan. Ik schaamde mij ook om te bedelen ... en gebruikte dien gehee-
{==287==} {>>pagina-aanduiding<<}
len dag niets, dan, wanneer ik bij den een' of anderen put kwam, een weinig water. De avond begon te vallen, toen ik de voorsteden van Parijs naderde, en meer en meer mij mijne krachten begonnen te begeven. Ik voelde ook, dat de koorts weder begon op te komen. Evenwel ik bleef nog voort waggelen. Ik moet een allerellendigst figuur gemaakt hebben. Althans ik weet, dat ik de jongens in eene der straten elkander hoorde toeroepen. Kijk, kijk, die dronken meid ... maar ik had te veel met mij zelve te stellen, om mij daaraan te storen.... Eindelijk begon alles voor mij rond te draaijen, en ik weet, dat ik half vallende, op den hoek van de straat, bij een' steen ging nederzitten. Wat 'er toen verder met mij gebeurd is, weet ik niet ... maar ik bevond mij den volgenden morgen in het Gasthuis Hotel Dieu.... Ik ontdekte nu van een der oppasters, dat ik zeer ziek was, en dat men mij van straat had opgenomen en hier in gebragt. Nu bekroop mij de vrees, dat ik door mij te openbaren, wie ik was, gevaar zou loopen van weder in de handen van Kraaijestein te vallen ... en keurde het, bij nader overweging, ook best aan Madam Visquerot, die ik toch ook half onderstelde in verslandhouding met Kraaijestein te staan, niets van mijn verblijf te laten weten. Evenwel den volgenden dag kreeg ik, met veel moei-
{==288==} {>>pagina-aanduiding<<}
te, een stuk grof papier, waarop ik eenige regels aan Mej. Elzevier gekrabbeld heb; die ik de oppaster gebeden heb, op de Hollandsche post te bezorgen. - Zoo heb ik hier eenige dagen gelegen, tot dat de Heer Walraven het Hospitaal, met zijn Vriend, bezoekende, mij toevallig ontdekte ... want.. toen ik Hollandsch hoorde spreken vergat ik, voor een oogenblik, mijne voorzigtigheid, zoo verrukt was ik van blijdschap...’
Gij begrijpt, Moeder! dat Juffr. Suse heel lang misschien wel een uur werk gehad heeft, eer zij mij dat zoo geheel verteld had ... en zij was dood moê, toen zij gedaan had. Maar zij wilde dat doen, omdat ik het in, gevalle zij komt te sterven, zoo als zij zich zeker voorstelt, dan aan hare vriendin Juffrouw Elzevier in den Haag zal kunnen vertellen. Na dat zij dit verhaal gedaan had, lag zij eene heele poos stil: half sluimerende, zoo ik mij verbeeldde ... maar ik twijfel of dat wel zoo geweest is. Althans, toen zij wat gerust had verzocht zij mij, dat ik digt bij haar bed zou komen zitten: en dat ik pen, inkt en papier zou doen komen. Deze dag, zeide zij, was haar beste dag. Deze dag zou misschien haar laatste dag zijn, waarop zij geregeld kon denken, en daarom wilde zij dien nog waarnemen. Zij had nog afscheid te nemen van eenige vrienden. Zij was volstrekt buiten staat, om zelve te schrijven, en zou mij daarom de brieven dicteren.

{==289==} {>>pagina-aanduiding<<}

Zij vertrouwde, dat ik haar dit plaisier wel zou willen doen. Ik bragt haar onder het oog, hoe dit haar te veel vermoeijen zou, maar dat was te vergeefs - en toen ik begon te merken, dat bij haar de gedachten opkwamen, als of het mij te veel moeite zijn zou, gaf ik haar toch haar' zin. Verscheide uren heeft zij doorgebragt met de inliggende brieven te dicteren. Het is haar, zoo als ik wel verwacht had, ellendig opgebroken, want zij heeft daarop eene koorts gehad, sterker dan zij nog te voren - en haar staat was zooveel verslimmerd, dat het de Doctor naauwelijks heeft durven wagen, om haar naar het Hotel, waar de Heer Walraven zijn verblijf houdt, te doen vervoeren. Ik had haar beloofd de brieven mede te nemen; maar daar mijn verblijf in Parijs nu nog eenig dagen langer duren zal, en ik u dat wilde berigten, heb ik die brieven hier maar ingesloten, en gij zult de goedheid wel hebben van die op de post te laten bezorgen.
Ik moet u nog berigten, dat de Heer Kraaijestein, die de oorzaak is van alle de ongelukken, die Juffr. Bronkhorst zijn overgekomen, in een duël gekwetst geraakt is, zoo dat hij, naar ik hoor, ook niet buiten gevaar is. Nu hij zal wat te verantwoorden hebben, dat hij zulk een voorbeeldig braaf mensch in zoo een ellendig lijden gebragt heeft.
Deze brief is langer uitgeloopen dan ik ge-
{==290==} {>>pagina-aanduiding<<}
dacht had, ik hoop, dat deze nu de laatste uit Parijs wezen zal, want ik begin nu zeer naar u en de zusters verlangen. Verzeker haar, dat ik haar wat zal te vertellen hebben, als ik te huis kom. - Suse Bronkhorst heeft mij verzocht u en Ploontje en Mietje hartelijk te groeten - het spijt haar zoo, dat zij zoo slecht aan haar engagement beantwoordt, maar 't is buiten hare schuld. Na ook mijne groete blijf ik met kinderlijke hoogachting

Uwe gehoorzame Dochter

Christina Beukelman.




{==291==} {>>pagina-aanduiding<<}

Twee honderd vijfde brief.

† Mejuffr. Susanna Bronkhorst aan Mej. Charlotte Elzevier (*).


Parijs, 1. Junij.

Geachte en hartelijk geliefde Vriendin!

Sedert eergisteren, toen ik gelegenheid vond, om u met eenige weinige regels te laten weten, dat ik nog leefde en de handen van den Heer Kraaijestein ontkomen was, ben ik in mijn tegenwoordig verblijf, het Hotel Dieu, ontdekt geworden door onzen getrouwen vriend Walraven. - Deze heeft voor mij Juffrouw Krisje Beukelman opgespoord - en thans ben ik uit het algemeen zieken vertrek in een afzonderlijk overgebragt, en zal, zoo het mijne zwakheid het maar eenigzins toelaat, naar het Hotel, waar de Heer Walraven zich

{==292==} {>>pagina-aanduiding<<}

onthoudt, vervoerd worden. Maar, lieve Lotje! ik ben zwak - zeer zwak, en heb zware koortsen. Mijn gestel heeft meer geleden, dan ik u zeggen kan: en schoon de Doctor nog eenigen moed geest, gevoel ik zelve best, dat ik waarschijnlijk binnen kort deze wereld zal moeten verlaten. Daar mijn geest nog helder is, en Juffr. Krisje de goedheid heeft van mij hare pen wel te willen leenen ... wil ik mij nog eenige oogenblikken met u onderhouden. Ik wil u bovenal gerust stellen over eene zaak, die u misschien kwellen zou, als ik 'er niet meer ben. - Ik ben namelijk zoo overtuigd geraakt van de listigheid en boosheid van den Heer Kraaijestein nog meer dan ooit te voren, dat ik het voor zeker houde, schoon het raadsel niet is opgelost, dat hij van zeker papier, dat een zoo noodlottig geschil tusschen ons verwekt heeft, de Hemel weet op welk een wijze, zich buiten u heeft weten meester te maken. Dus, lieve Vriendin! ik houd de zaak voor afgedaan, als of mij alles was opgelost.
Buiten dat, lieve Lotje! heeft 'er tusschen ons eene vriendschap, zoo groot, als maar zeldzaam tusschen jonge lieden, plaats gehad. En, daar ik mij beschouw als liggende op mijn sterfbed, althans dat deze ziekte een einde aan mijn leven maken zal, herdenk ik met een dankbaar genoegen de goedheid van God, dat hij mij zulk eene brave vriendin geschon-
{==293==} {>>pagina-aanduiding<<}
ken heeft. Onze vriendschap, Lotje! bestond niet in die beuzelachtige verbindtenissen, niet uit ijdele woorden en nietsbeteekenende betuigingen; neen! wij zochten elkanders verstand te verlichten en op te scherpen - en zooveel mogelijk onze harten meêr en meêr geschikt voor deugd en waren Godsdienst te maken. Die herinnering, dierbare Vriendin! is mij zelfs een troost op mijn sterfbed: en ik wil niet uit dit leven scheiden, zonder u dank betuigd te hebben voor alle de aangename oogenblikken, die gij mij hebt doen slijten, voor het vertrouwen, waarmede gij mij altijd verwaardigd hebt, voor de openhartige vrolijkheid, waarmede gij mij opbeurde, als ik eens wat al te ernstig en peinzende was.
Nu, lieve Vriendin! sta ik op het punt, om de groote reis, den gewigtigen stap te doen, waarover wij meermalen spraken en meer dan men van meisjes, van onze jaren en omstandigheden, verwacht zou hebben, schoon het zich toen niet liet aanzien, dat mijn dood zou versneld geworden zijn door de middelen, welke denzelven nu veroorzaken. Ik geef daardoor misschien aan vele onzer zusteren, die minder daarom denken, dan wij, eene les, die haar diep in de ziel zal dringen. Gij, mijne Lieve! bedroef u niet te zeer over mijn zoo spoedig vertrek. Gij weet, hoeveel ik de laatste maanden geleden heb, en welk eene aaneenschakeling van onaangenaamheden mij ge-
{==294==} {>>pagina-aanduiding<<}
troffen heeft. Die hebben mij losser van deze aarde gemaakt ... en laat die beschouwing daarom ook u met kalmte het vroegtijdig einde van mijne ellenden door den dood, in het midden van uwe droefheid opbeuren. Want, en, o! deze gedachte is mij zoo zoet, want zeker, mijn Lotje! zult gij tranen storten, als gij van den braven Walraven verstaat, dat ik opgehouden heb met op deze wereld te leven.
O mijn dierbaarste Vriendin! dat de hoop der Christenen op een beter leven bevestigd worde: dat wij elkander in eenen beteren staat wedervinden, en in dien staat de vruchten plukken van eene vriendschap op Deugd en Godsdienst zoo wel als op de aangename harmonie van onzen geest gegrond.... Vergeef mij - vergeef mij alle mijne gebrekkelijkheden, die u somtijds bedroefd hebben - en die ophouden zullen ons te bedroeven, als wij met voortreffelijker vermogens toegerust in de eeuwigheid elkander weder zien.
Mag ik, als met stervende lippen, u nog iets bidden, lieve Lotje! beschouw den bravon Walraven toch in het licht, dat hij verdient. Waardeer hem, indien dit zijne wezenlijke waarde in uw oog eenigzins vergrooten kan, ook als den opregten vriend van mij - maak hem, zoo uw hart het u niet verbiedt, door uwe hand spoedig gelukkig. - En laat eene genoegelijke Echtverbindtenis met hem de

{==295==} {>>pagina-aanduiding<<}

wond, die uw hart misschien door mijnen dood ontvangt, heelen. Voldoe ook zoo aan den wensch van uwe brave Ouders. - O groet ze hartelijk van mijnen wege - bedank hen voor alle de onverdiende bewijzen, van vriendschap en liefde, die ik van hun zoo lang genoten, en, helaas! niet dankbaar genoeg heb beantwoord. Zeg hun, dat zij nu niet meer behoeven beducht te zijn, dat de vriendschap voor mij de pligtmatige ouderliefde zal benadeelen...
En nu vaarwel! mijn Beste! o dat mijne bijkans stervende lippen op uwe hand den afscheidskus niet mogen drukken ... maar het is de wil van God en die geschiede. Vaarwel! - In de eeuwigheid zien wij elkander weder,

Uw hartelijke liefhebbende Vriendin,

Susanna Bronkhorst.




{==296==} {>>pagina-aanduiding<<}

Twee honderd zesde brief.

† Mej. Susanna Bronkhorst aan den Heer Frederik Bronkhorst.


Parijs, 1. Junij.

Hooggeachte Papa!

Gij, ziet, dat deze brief door eene andere hand dan de mijne geschreven is, alleen zal de onderteekening door dezelve geschieden. De Heer Walraven zal u den een of anderen tijd zeker berigten, en gij zult het gedeeltelijk reeds door broeder Jakob weten, door welke vreemde omstandigheden ik eindelijk in deze stad gekomen ben; daar zelfs heeft de man, die de oorzaak geweest is van eene verwijdering tusschen u en mij, niet opgehouden mij te vervolgen. 't Is zoover (want mijn toestand gedoogt niet, dat ik in eenige bijzonderheden trede) 't Is zoover met mij gekomen, dat ik thans zeer ziek lig in een der Hospitalen van Parijs - evenwel zoo de dood niet onverwacht een einde van mijn lijden maakt, zal ik naar het Hotel, dat de Heer Walraven betrokken heeft, worden overgebragt. Maar ik ben zwak, zeer zwak, en de schokken, die

{==297==} {>>pagina-aanduiding<<}

ik heb doorgestaan, veroorzaken, dat bij elke verheffing der koorts, mijne verstandelijke vermogens meer en meer belemmerd worden. Daar ik thans nog het gebruik van dezelve heb, en gelegenheid, om door eene vriendin, u eenige weinige letteren te doen toekomen, hoop ik, dat het u niet onaangenaam wezen zal, althans mijn hart gebiedt het mij, dat ik, als op den oever van het graf, u mijnen dank betuige voor alle de bewijzen van vaderlijke liefde, die ik in zulke ruime mate van u genoten heb.
Heeft een ongelukkige zamenloop van gebeurtenissen mij beroofd van het genot dier kundigheden, welke ik door uwe liefderijke zorg in velerleije zaken heb opgedaan; - zij hebben mij, zelfs in vele onaangename oogenblikken, tot grooten troost verstrekt, en het leven dragelijker gemaakt, dan hetzelve anders zou geweest zijn. Ja zelfs dat, hetwelk ik alleen als eene soort van tijdkorting, ook onder het toevoorzigt van mijne onvergeetbare Mama geleerd heb, heeft mij eene poos tot een middel van bestaan gestrekt - en zou het nog strekken, indien niet een nieuw noodlottige wending door mijnen vervolger veroorzaakt, ook die uitzigten had doen verdwijnen. - Bovenal zeg ik u dank voor de goede gelegenheid, die gij mij geschonken hebt, om bij mijne eerbiedwaardige Madam Gibbon, behalve zoovele nuttige onderrigtingen, onderwezen te worden in den beminnelijken Godsdienst, die

{==298==} {>>pagina-aanduiding<<}

mij in alle tegenspoeden, en bovenal nu ik den dood als voor oogen zie, vertroost en bemoedigt. Ja, waarde Papa! schoon ik nog zeer jong ben en nog maar kort geleden mij vele aangename levensjaren beloofde; nu, onder de toelating van God, zoo menigvuldige ongelukken mij bejegend zijn, en ik daardoor de ijdelheid der blinkendste vooruitzigten heb leeren kennen, gevoel ik geene bijzondere verkleefdheid aan het tijdelijke. Ik ben vervuld met de blijde hope der onsterfelijkheid - en het is alleen aan God bekend, binnen hoe weinige dagen, ik die dierbare vrouw wedervinden zal, die eenmaal het voorwerp was van mijne teedere liefde hier op aarde ... welker verlies mij zelfs de helderste oogenblikken van mijn leven verdonkerde. Ik kan mij geene aardsche genoegens voorstellen, die halen kunnen bij het hervinden van die dierbare afgestorvene in eenen staat van eindelooze zaligheid.
Volgens de laatste berigten, die ik van broeder Jakob ontvangen heb, was ook de staat van uwe gezondheid zeer wankelbaar. Uwe jaren beginnen te klimmen - en het bedroest mij, op mijn sterfbed, dat de last van den ouderdom, die op zich zelf zwaar genoeg is, door bijkomende omstandigheden nog verzwaard wordt, en ik bid God, als met stervende lippen, dat Hij u dien met gelatenheid doe dragen, en met zoo weinig verdriet als mogelijk den nabij zijnden eindpaal van het le-
{==299==} {>>pagina-aanduiding<<}
ven naderen: en ik hoop, dat wij elkander weder zullen vinden in die oorden van eindeloos geluk, voor welks bevatting ons eindig verstand te zwak is. - Dat broeder Jakob en zuster Wilhelmina, indien gij over mijnen dood tranen van droefheid stort, zoo als zich misschien mijn te hoogmoedig hart verbeeldt, die tranen door hun liefde en braaf gedrag afdroogen - en mogt de terugkeering op het pad der Deugd van broeder Abraham een genoegen van uwen ouderdom uitmaken. - Vaarwel in eeuwigheid!

Uwe hoogachtende en liefhebbende Dochter

Susanna Bronkhorst.




{==300==} {>>pagina-aanduiding<<}

Twee honderd zevende brief.

† Mej. Susanna Bronkhorst aan den Heer Jakob Bronkhorst.


Parijs, 1 Junij.

Waarde en Geachte Broeder!

Met al de hartelijkheid, waarmede ooit eene zuster een' broeder beminde, moet ik u nog eenige weinige regels, schoon niet van mijne hand, uit hoofde van den zwakken staat, waarin ik mij bevind, doen toekomen. Lieve Koo! gij zult van uwen vriend Walraven, als die in Holland terug komt, alles vernemen, wat mij bejegend is; en dan zult gij ook gemakkelijk kunnen begrijpen, dat ik, na reeds zoovele andere onaangenaamheden te hebben uitgestaan, veel, zeer veel in mijne gezondheid geleden heb. En 't is zoover met mij gekomen, dat ik, naar allen schijn, niet weder in Holland komen zal; zoover dat ik, wanneer de zwakte de overhand neemt, binnen zeer korten tijd, een einde zal zien van een leven, dat vooral in het laatste jaar zeer weinig bekoorlijks voor mij gehad heeft. Lieve Broeder! eene zaak drukt mij zwaar op het hart - en dit is de

{==301==} {>>pagina-aanduiding<<}

behoeftige toestand, waarin zich Papa bevindt. Wanneer de zaken te Amsterdam gered zijn, en gij komt door den tijd aan dat klein gedeelte van mijne nalatenschap, dat ik grootdeels had meenen te hesteden, om Papa in zijnen ouden dag, behalve hetgeen ik door eigen vlijt verdiende, nog eenige verkwikkingen te bezorgen - o ik bid u, maar ik behoef u niet te bidden, daar ik uw edel hart ken: doe gij dat aan Papa, hetwelk ik, zoo mij het leven gespaard was, aan hem zou gedaan hebben. En zoo misschien de herinning aan mij iets dierbaars voor u heeft, dan zal deze mijne laatste bede zeker bij u van eenig gewigt zijn. Laat ook onze lieve zuster uwe broederlijke genegenheid geheel en onverdeeld bezitten, wanneer ik in het stof des doods ruste, en schoon gij waarschijnlijk weinige gelegenheid hebben zult, om onzen broeder Abraham bewijzen van uwe liefde te kunnen geven; biedt zich die echter aan, o verstoot hem niet: geef hem bewijzen van uw medelijden: en zoo gij iets aan hem kunt verrigten, dat tot zijne zedelijke verbetering mogelijk strekken zou, ei denk dan, wat gij als mensch en broeder verpligt zijt. God geve, lieve Broeder! dat gij binnen kort tot eenen vasten stand geraakt, en alle uwe pogingen, die gij van jongs af, met zooveel stand vastigheid, aangewend hebt, om eens de vruchten van uwe vlijt intezamelen, zult bekroond zien. En, zoo het uwe genoegens niet verstoort,

{==302==} {>>pagina-aanduiding<<}

denk dan tusschen beide nog eens met eene zachte weemoedigheid, dat gij eene zuster gehad hebt, die, zoo het den Hemel behaagd had haar in het leven te laten, eene harer grootste aardsche zaligheden zou gevonden hebben in het geluk, dat zij u genieten zag: ja die, zoo de afgescheidene bewustheid bijblijft van het lot der levenden op aarde, met eene dankbare vreugde deelt in uwe genoegens.
Daar ik op het punt sta, lieve Broeder! om dit tooneel van aardsche beslommeringen te verlaten, en dus zeer natuurlijk de nietigheid en ijdelheid gevoel van alle bejagingen der wereld; daar ik thans gewaar word, hoe in die allerernstigste oogenblikken, ons niets kan opbeuren, dan de herdenking aan onze welmeenende, schoon zwakke, pogingen, om zooveel mogelijk pligtmatig te handelen; daar het besef en de overtuiging van de goedheid van onzen Hemelschen Vader, wiens liefde en genade voor dikwerf struikelende stervelingen onontbeerlijk zijn voor derzelver gerustheid op den rand van het graf, bid ik u, met al de teedere genegenheid van eene zusterlijke vriendin, kleef, ten allen tijde, en in alle uwe betrekkingen de deugd aan; laat zij het rigtsnoer van alle uwe handelingen zooveel mogelijk zijn - verzuim ook geene gelegenheden, om u te versterken in het geloof aan de leer van het Evangelie, die, behalve dat zij de onsterfelijkheid verzekert, het Opperwezen kennen doet als een liefderijk en gaarn verge-
{==303==} {>>pagina-aanduiding<<}
vend Vader. Laat niets in [staat zijn, om u uit uwe vastigheid te rukken, want eenmaal, wie weet hoe spoedig, zal voor u het uur daar zijn, waarin al het ondermaansche zich in die gedaante voor zal doen, waarin het zich thans vertoont aan

Uwe liefhebbende en heilwenschende Zuster,

Susanna Bronkhorst.

P.S. Mogelijk vindt gij eene gelegenheid, om aan broeder Abraham den inliggenden te doen toekomen. - Doet zich die op, o zend hem dan dezen; en gij zult daardoor een' der laatste mijner wenschen vervullen.




{==304==} {>>pagina-aanduiding<<}

Twee honderd achtste brief.

† Mej. Susanna Bronkhorst aan den Heer Abraham Bronkhorst.


Parijs, 1 Junij.

Waarde Broeder!

Als u deze brief ooit ter hand komt, zal ik hoogstwaarschijnlijk niet meer leven. Ik ben reeds zoo zwak, dat ik de pen niet meer kan voeren: en echter kan ik, daar zich de gelegenheid nog aanbiedt, niet van mij verkrijgen, daar ik van alle mijne bloedverwanten afscheid neme, u geen bewijs van zusterlijke genegenheid te geven. Gij zult misschien door den tijd wel eens vernemen, wat 'er al heeft zamengeloopen, om mij ter dezer plaatse, zoo vroegtijdig en in den edelsten bloei van mijn leven, den tol der natuur te doen betalen. Voornamelijk, mijn Broeder! is een der oorzaken van mijn' vroegtijdigen dood, de vervolging van eenen man, die ongebondenheid voor spel achtende niets ontzien had, om, daar ik afkeer had van zijne boosheid, mijne deugd ten val te brengen. O Laat ik u dus, als uit het graf, mogen toeroepen, en neem dit aan, niet als eene berisping, maar als de harte-
{==305==} {>>pagina-aanduiding<<}
lijke vermaning van eene stervende zuster: wacht u toch van te vervallen tot zulk eene laagte van boosheid, dat gij u toelegt, om de onschuld te bederven - en dat gij, als de middelen van verleiding of list mislukken, de toevlugt neemt tot die van geweld. Thans ondervindt de Heer Kraaijestein de gevolgen van zijne eigen wanbedrijven, daar hij in een tweegevecht, hoofdzakelijk veroorzaakt door de vervolging mij aangedaan, misschien even als ik, op zijn sterfbed ligt uitgestrekt. Ja, waarde Broeder! ik zeg u dit met te meerder nadruk en vrijmoedigheid, omdat de levensstand, dien gij verkozen hebt, nadat gij (waarom zou ik op mijn sterfbed eene onaangename, maar misschien nuttige waarheid schromen te zeggen), nadat gij reeds een zeer los leven geleid hadt, omdat die levens stand zooveel gelegenheid, als eenige, oplevert tot debauches; omdat, helaas! zoovele in dien stand het zich eene eer schijnen te achten, om de onschuld te belagen en te vervolgen. Ik vrees zelf, dut gij misschien met een oog van versmading op dezen brief nederzien zult, maar al ware dit zoo, schoon ik God het tegendeel bidde, mijn geweten dringt mij, dat ik, in mijnen tegenwoordigen staat, nog een enkel ernstig woord zegge. Lang zal het niet zijn, want mijne krachten laten het niet toe, en de weinige, die ik overig hebbe, zou ik gaarne nog tot eene aangenamer bezigheid besparen. Hoe woest, hoe los gij nu daar heen leest, waarde Broeder! gij begrijpt

{==306==} {>>pagina-aanduiding<<}

'er zal toch eens een einde aan uw leven komen. Gij ziet dagelijks zoovele uwer medemenschen in het graf wegzinken, en zoo gij een oogenblik oplettend zijt, zult gij toch u niet kannen voorstellen, dat gij eene uitzondering maken zult. Gij bekommert u misschien helaas! weinig, wat 'er van u na den dood worden zal ... maar, als ik u verzeker, dat in deze plegtige oogenblikken de zwakheden, gebreken, struikelingen en overtredingen, die ik begaan heb, schoon ik mij aan geene grove misdaden schuldig ken, dat die thans met een pijnlijk gevoel mijn hart vervullen, en mij met zekeren schroom den wel onbekenden, maar zekeren staat van vergelding doen te gemoet zien - o lieve Broeder! bedenk dan, hoe het hart gesteld moet zijn van eenen zondaar, die zich eene reeks van wanbedrijven herinnert - en in zijne zonden sterft. - Sta eens stil op uwen weg, mijn Broeder! en bedenk, of het niet tijd zou zijn, een ander pad inteslaan.... Neem 'er de proef van, en de proef is onschaddijk. Poog eens een half jaar u te gedragen, als een braaf en godvruchtig mensch; vergelijk dan dat tijdstip bij andere gedeelten van uw leven, en toets onbevooroordeeld, waarin gij de meeste rust en het wezenlijkst zelfsgenoegen gevonden hebt. Ik wil daarom niet, dat gij u als een dweeper zult aanstellen - neen, lieve Broeder! ik wil alleen, dat gij pogen zult, u te verbeteren. Moeite zal het u zeker kosten, groote moeite

{==307==} {>>pagina-aanduiding<<}

in het eerst - maar word niet moedeloos, want het is onmogelijk, dat iemand, die ver van het goede spoor is, met eenen sprong op den regten weg kome. - Dit moest ik u nog doen weten, eer ik sterf, en ik bid God, dat Hij deze mijne laatste poging tot uw best zegene. - O mijn Broeder! indien ik in den staat der eeuwige heerlijkheid, waartoe ik hoop, dat Gods genade mij verwaardigen zal, u niet mogt aantreffen onder de zaligen, dat, dunkt mij, zou mijne zaligheid verminderen, en ook die van die voortreffelijke moeder, welke ik nu binnen kort hoop weder te vinden. - Vaarwel - en zijt gelukkig in Tijd en Eeuwigheid.

Uw hartelijk genegen Zuster,

Susanna Bronkhorst.




{==308==} {>>pagina-aanduiding<<}

Twee honderd negende brief.

† Mej. Susanna Bronkhorst aan Mej. Wilhelmina Bronkhorst.


Parijs, 1 Junij.

Hartelijk geliefde Zuster!

Het doet mij leed, dat ik u door dezen zekerlijk bedroeven zal, maar het is buiten mijne schuld. 't Is zoo verre met mij gekomen, dat 'er voor mij geene uitzigten over blijven, die mij met grond doen hopen, dat wij elkander aan deze zijde van het graf zullen weder zien. Gij zult u wel verwonderen, dat ik dezen niet zelve schrijf, maar mijne zwakheid is reeds te groot. Ik heb veel, zeer veel geleden; en ben niet in staat u eenigzins daarvan berigt te geven. Gij zult dat ook vroeg genoeg van den Heer Walraven vernemen, als hij in het vaderland is terug gekeerd, en gij geen reden hebben zult, om over mijn lijden tranen te storten, daar het dan zeker zal geëindigd zijn, en ik mij dan hoop te bevinden in een oord, waar het lijden onbekend is. - Ja, lieve Wimpje! ik ben eindelijk door de vervolgingen, welke mij de ondeugenden man heeft aangedaan, bezweken ... en binnen

{==309==} {>>pagina-aanduiding<<}

weinige dagen, binnen weinige uren misschien zal de dood een einde maken aan mijn jeugdig leven. - Hevige koortsen slopen nu mijn gestel, door allerhande onaangenaamheden sedert verscheide maanden ondermijnd. Maar hoe zou ik, daar God mij nog zoovele krachten heeft overgelaten, dat ik van u mijne dierbare, mijne eenige zuster, afscheid nemen kan, hoe zou ik kunnen nalaten u nog een vaarwel toeteroepen, daar de groote scheiding nadert. - Geloof mij, Wijmpje! de gedachte aan u verkwikt mij op het sterfbed. 'Er heeft eene zoo gelukkige wending in uw karakter plaats gegrepen, dat alle vrees, welke ik u wel eens openhartig te kennen gaf, bij mij verdwenen is. Gij hebt een' diepen afkeer opgevat tegen het gebrek der koquetterij, dat niet alleen alle ware bevalligheid en schoonheid bederft, maar zelfs de beginsels van zedelijkheid en deugd aantast, ja bijna geheel verdelgen kan. Gij hebt daarenboven in Mevrouw Verschuur eene moederlijke vriendin gevonden, die voor de voltooijing van uwe opvoeding zorg zal dragen. Laat ik u alleen mogen aanbevelen, dat gij voortvaart met die brave Dame lief te hebben, en na hare welmeenende en verslandige lessen te luisteren, en haar voorbeeld zooveel mogelijk natevolgen. En dat gij dit doen zult, bid ik God met alle opregtheid, die eene stervende past, en een mijner laatste oogenblikken vervrolijkt. Lieve Zuster! leef gelukkiger, dan ik althans de laat-
{==310==} {>>pagina-aanduiding<<}
ste maanden heb doorgebragt; maar, zoo u tegenspoeden treffen, vind dan in den godsdienst die opbeuring, welke allen lijden dragelijk maakt, die ons beseffen doet, dat zich de vruchten van de rampen dezes levens uitstrekken tot een' staat hiernamaals. - Troost u, wat u gebeuren mag, zelfs door mijn voorbeeld, dat de rampen maar tot eene zekere hoogte kunnen klimmen, en dan haar eigen einde daar stellen, door den lijder eenen heilstaat te doen ingaan, tot welken zij niet reiken kunnen. Ja! Wimpje! hoe meer mijn einde nadert, hoe meer ik mij zelve beschouwe, als een reiziger, die zich zoover boven de oppervlakte der aarde verheft, dat hij in de wolken, beneden zijne voeten, de bliksemstralen ziet schitteren, en de donderslagen hoort rollen. - O lieve Wimpje! zoo het u mogelijk was, zou ik u nog verzoeken, dat gij eenige dagen Papa, welke in een' zwakken staat is, op Velp gingt bezoeken. 't Was zeker mijn oogmerk geweest, zoo ik in het vaderland terug gekomen was, want ik twijfel niet of Mej. Beukelman zou mij dat gaarne hebben toegestaan. Vervul nu ook zoo veel mogelijk mijne plaats. Het portrait van onze waardige Mama, dat onder de bewaring van den Heer Elzevier is - en het kleine Bibliotheekje, hetwelk ik denk, dat niet in den gemeenen boedel zal vallen, schenk ik u tot eene gedachtenis, Dat het eerste u aanspore, om alle die voortreffelijkheden natevolgen, welke eenmaal

{==311==} {>>pagina-aanduiding<<}

de eigenschappen harer ziel waren, die zelfs helder doorblinken op het gelaat, waarvan de schilderkunst met moeite de minste trekken bewaard heeft. In mijn Bibliotheekje zult gij wel niet vele, maar zeer nuttige, boeken vinden - in een laadje van mijne Chifoniere ligt ook een medaillon, mijn miniatuur portretje, geschilderd op mijn vijftiende jaar, zoo gij dat als een pretention wilt dragen; dan zult gij nog ten minste van tijd tot tijd aan mij denken. O zou het hoogmoed of iets anders zijn, dat mij dit wenschen doet. - Mag ik u nog belasten met mijne groete aan Mevrouw Verschuur. O zeg haar toch, dat ik haar dank voor al het goede, dat zij aan u, mijn lieve Zuster, doet - dat ik hoop, dat God haar die liefde rijkelijk vergelden zal, en zoo het haar kan streelen, dat die zorge, welke zij voor u draagt, mij het sterven ligter maakt. - Scheiden kan ik niet van u zonder u deelgenoot te maken van de zoete hoop, die mijne ziel vervult, dat, schoon zelfs de goede Hemel uw leven rekt tot de wenschenwaardigste lengte van dagen, onze scheiding niet voor altijd, ja, wat zeg ik, voor korten tijd zijn zal. Eenmaal, lieve Zuster! hoop ik, dat wij elkander ontmoeten zullen in dat oord van eindeloos geluk, waar zelf geen denkbeeld van toekomende scheiding plaats heeft. Laat, o dit bid ik met geheel mijn hart, laat al uw pogen daar heen strekken, dat gij, eenmaal opgeroepen wordende, om deze wereld te verlaten, dien

{==312==} {>>pagina-aanduiding<<}

trap van zedelijke reinheid en grootheid verkregen hebt, waardoor gij met gelatenheid al het aardsche u kunt zien ontzinken, en u met regt vleijen moogt, dat de Godheid, uwe struikelingen en zwakheden genadiglijk verschoonende, u verwaardigen zal met een geluk, waarvoor alleen de zielen der deugdzamen en godsdienstigen vatbaar zijn. Zorg dus, wat ik u bidden mag, boven alles voor een rein hart en vlekkeloos geweten. Vaarwel, lieve Zuster! Vaarwel in eeuwigheid!

Uwe hartelijk liefhebbende Zuster,

Susanna Bronkhorst.




{==313==} {>>pagina-aanduiding<<}

Twee honderd tiende brief.

† Mej. Susanna Bronkhorst aan Madam Eleonora Gibbon.


Parijs, 1 Junij.

Hooggeachte en hartelijk geliefde Vriendin!

Mijne ellenden zijn tot die hoogte geklommen, dat alle wereldsche uitzigten voor mij ophouden; de snoode man heeft zijne vervolgingen tegen mij zooverre uitgestrekt, dat ik, om de geweldige handen, die hij reeds naar mij uitgeslagen had, te ontkomen, mij aan zoovele vermoeijenissen heb moeten blootstellen, nadat mijne ziel reeds zoolang door allerhande angsten geslingerd was, dat dit gebouw binnen weinige dagen, en misschien zeer spoedig, dreigt in te storten. Zoo mijne zwakheid het maar eenigzins gedoogt, zal ik voor mijn' dood nog overgebragt worden naar het hotel, waar zich de brave Heer Walraven bevindt. Thans ligt uwe Suse, die gij zoo dikwijls met den naam van uw lief kind bestempelde, ziek in een der gasthuizen van Parijs, in het Hotel Dieu; maar ik ben niet meer in een der gewone ziek-
{==314==} {>>pagina-aanduiding<<}
vertrekken. Ik word zelfs thans opgepast door mijne vriendin Krisje Beukelman, die zelf de goedheid heeft, om dezen brief aan u te schrijven, welken ik haar opgeef, omdat ik te zwak ben, om de pen te voeren. Bekommer u echter niet te veel om mij, want wanneer gij dezen ontvangt, zal ik waarschijnlijk reeds allen aardschen kommer te boven zijn. Neen! dierbare Madam! verheug u, dat ik zoo spoedig aan de verdere vervolgingen van eenen beginselloozen man, en aan alle de ellenden van deze wereld zal onttrokken worden; en verheug u daarover bijzonder, dat ik, schoon nog in den dageraad des levens, deze wereld met een zeer gering gevoel van leedwezen vaarwel zeg, door dat ik van u, onder zoovele andere nuttige zaken, ook geleerd heb te sterven. Ja, lieve Madam! ontvang daarvoor den dank van mijne stervende lippen; gij hebt mij, in dien onvergeetbaar aangenamen tijd, toen ik uwe kweekelinge was, geleerd, om de dingen dezer vergankelijke wereld op hunnen wezenlijken prijs te schatten; gij hebt mij geleerd, hoe niets op deze wereld bestendig, ja de frischste bloei zelfs van het leven eene snelle nadering tot den dood is; gij hebt mij geleerd, dat vriendschap, deugd en godsdienst de verhevenste bezittingen, de voortreffelijkste eigenschappen van den mensch zijn; de eenige, welke ons volgen kunnen in een' staat van grooter zaligheid, dan de wereld geven kan. En nu, nu ik gereed sta, om den

{==315==} {>>pagina-aanduiding<<}

onbeproefden staat in te treden, om in het dal der schaduwe des doods te gaan; nu gevoel ik, hoe mij alles buitendien ontvalt. Ja, al had mijn fortuin geene schokken geleden; al schonk de weelde mij hare uitgezochtste dranken in een' gouden beker; al omringde mij de hoogstmogelijke pracht; nu de koude hand des doods mij heeft aangegrepen, zou mij alles - alles walgen. - Zou ik u dan nu niet mijnen laatsten dank zeggen, voor dien meer dan menschelijken troost, dien ik door u, in de laatste oogenblikken, smaak. Mijne lieve Mama had ja mijn' geest vatbaar gemaakt voor alle indrukken van deugd en godsdienst, en binnen hoe kort misschien zal ik haar daarvoor in de eeuwigheid mogen danken; gij, mijn lieve! vondt mijn hart geschikt, om uwe lessen te ontvangen. En, o dierbare Madam! dat ik ze nog beter had ter harte genomen. Ik moest mij zelve wel zeer min kennen, en de eigenliefde mij schromelijk bedriegen, indien ik tot de grove zondaressen behoore; maar al maakte ik mij niet aan zware misdrijven schuldig, al verwijt mijn hart mij juist geene opzettelijke boosheden; o hoevele zwakheden, hoevele struikelingen, hoevele onvoorzigtigheden, hoevele verzuimenissen en nalatigheden zweven van tijd tot tijd voor mijnen geest, wier getal zeker oneindig kleiner zijn zou, indien ik met meer oplettendheid, met meer ijver uwe lessen opgevolgd en minder aan mijne zinnelijkheid ingewilligd had. Ja, moe-
{==316==} {>>pagina-aanduiding<<}
derlijke Vriendin! ik schroom u niet te bekennen, dat dikwerf een heimelijke hoogmoed zich van mijnen geest meester maakte, terwijl ik mij zelve verbeeldde nederig te zijn. - Dikwijls achtte ik mij eene mate van kracht te bezitten, bestand tegen verzoekingen, waarvoor anderen bezweken. - Ik hoop ondertusschen, dat door Gods goedheid, die de zwakheid en broosheid der menschelijke natuur kent, mijne afwijkingen mij zullen vergeven worden, en dat alle mijne te kortschietingen geene belemmeringen zullen zijn, om eene deelgenoote te worden van dien heilstaat, waarop thans alle mijne hoop en verwachting gevestigd is. - Ik ondervind nu, lieve Madam! het nuttige van het lijden van den mensch. - O, ik geloof, indien mijn weg zoo voorspoedig geweest ware, als hij, nu althans de laatste maanden, tegenspoedig geweest is, mijn hart verre van die gesteltenis zijn zou, om, zoo los van deze wereld, met een inzigt van al het aanklevende onvolmaakte, vertrouwend te reikhalzen naar dien staat van onvergankelijk en zuiverder geluk, 't geen deze wereld niet schenken kan. - Had mij ondertusschen Gods goedheid een langer leven toegestaan, ja zoo Hij hetzelve, hoe ongezien, nog verlengen wilde, denk niet, dat ik die gifte ondankbaar versmaden zou, waartoe ik natuurlijk de begeerte overhoud, die alle levendige schepselen is ingeplant... neen! Madam! zoo nabij aan de poort des grafs geweest te zijn, zou een' diepen

{==317==} {>>pagina-aanduiding<<}

en bijblijvenden indruk op mijne ziel nalaten, en zoo ik mij misschien nog te trotsch op mijne eigen krachten verbeeld, zich vertoonen in alle mijne bedrijven. - Maar zwijg, mijn trotsch hart! deze proef, waarop gij waarschijnlijk, als zoo vele anderen, bezwijken zoudt, zal van u niet gevergd worden.
Lieve, beste vriendin mijner ziel! ik ben zwak, zeer zwak - en, zoo ik wel gevoele, slechts eene span van het graf. - Ik heb van mijn Papa, mijne Broeders, mijne Zuster, en Lotje Elzevier reeds afscheid genomen door de dienstvaardige pen van Juffr. Beukelman ontvang gij ook mijne laatste groete - God vergelde aan u niet alleen alles, wat gij aan mij gedaan hebt, dat mij zelfs in de ure des doods verkwikt en opbeurt, maar zooveel goeds als gij aan alle uwe kweekelingen in eene reeks van jaren bewezen hebt. Hij doe uwe reeds naderende ouderdom een liefelijke avondstond zijn, na een dag vol zorg en arbeid doorgebragt. - Zie binnen kort bovenal de hoop vervuld, dat gij uwen neef de Klerk in het vaderland gezond terug ziet. - Ik zal reeds lang in een vreemd land in het stof des doods rusten, als hij terug komt, en dus geen getuigen van dat genoegen mijner vriendin zijn kunnen; o groet, bid ik u, groet dien braven jongeling hartelijk van mij; zeg hem, dat ik, zelfs op mijn sterfbed uitgestrekt, om de gelukkige bekrooning van zijn edele pogingen den Hemel gebeden heb;

{==318==} {>>pagina-aanduiding<<}

zeg hem, dat ik hem allen aardschen voorspoed toewensch, daar ik mij overtuigd houde, dat die in zijne handen, als in die van eenen waardigen rentmeester, wel vertrouwd zal zijn, en alleen strekken, om zijne medemenschen in zijnen zegen te doen deelen; zeg hem, dat het onder de streelendste verwachtingen is, die mij in de ure des doods opbeuren, dat ik eenmaal ook hem, na een lang en gelukkig leven, in de gewesten der onsterfelijkheid hoop te ontmoeten.... - O hoe is mijn hart ontroerd, lieve Madam! nu ik u voor het laatst mijn kinderlijk vaarwel zal toeroepen!... o daartoe, daartoe ontbreken mij de krachten. Biddende voor uw heil - doordrongen van dankbaarheid - hopende, om eenmaal uw bijzijn in de eeuwigheid te genieten, zal ik dezen met eene bevende hand onderschrijven, met de verzekering, dat ik ben

Uwe eeuwig liefhebbende Vriendin,

Susanna Bronkhorst.




{==319==} {>>pagina-aanduiding<<}

Twee honderd elfde brief.

De Heer Philip Walraven aan den Heer Jakob Bronkhorst.


Parijs, 5 Junij.

Waarde Vriend!

De staat van uwe dierbare zuster blijft even zorgelijk - en de Doctor zegt mij, dat het alleen aan hare oorspronkelijk sterke gesteldheid is toe te schrijven, dat zij niet reeds bezweken is. De aanvallen der koorts zijn ondertusschen zeer hevig en ondermijnen het gestel. Wanneer echter de hevigheid derzelve eenigzins aftaat, spreek ik van tijd tot tijd met haar - en het is dan, dat ik zelf uit haren mond lessen van troost en opbeuring ontvang, en, daar zij geenen troost behoeft, mij bijna niets anders overschiet, dan mij over haar te verwonderen. Zij beschouwt haar nabijzijnde sterven alleen, als eene gunstige verhuizing, en schoon zij niet nalaat te betuigen, dat zij tegen den schok opziet, ik ontdek niets in haar, dat na angstige vreeze zweemt. Nog heden zeide zij tegen mij: ‘Ik weet het niet, mijn Vriend! of men zich niet veel te schrikkelijke denkbeelden

{==320==} {>>pagina-aanduiding<<}

van den dood vormt. Het oogenblik van sterven zal men misschien zoo weinig kunnen waarnemen, als dat van het inslapen, bij den natuurlijken slaap. Maar het valt mij moeijelijk, en ik denk, dat dit het geval is van alle menschen, van eenige bedachtzaamheid en nadenken ten minste, om van het denkbeeld des doods aftezonderen, wat 'er oogenbliklijk na die groote standverwisseling met ons plaats kan hebben. Ik geloof wel, dat dit ligchaam dan als een gevoellooze klomp stof daar neder zal liggen; dat het waarschijnlijk na de scheiding der ziel van hetzelve van geene waarde of beteekenis meêr is, dan elk ander overblijfsel van een gestorven dier; maar, hetzij dan vrij eene zwakheid in mij, de voorstelling, dat, zooras de adem dit ligchaam verlaten heeft, zelfs zij, die 'er nu eene liefderijke zorg voor dragen, zoolang het leeft, het met zekeren afschuw zullen vlieden; dat het, na zeer korten tijd in een eng verblijf opgesloten, in het duister graf zal worden weggezet, om daar allengskens weder tot stof terug te keeren; die voorstelling ontroert mij, als ik daarbij eenige oogenblikken stil sta - maar veel meêr ontroert mij nog de gedachte, wat 'er met mijne ziel, die mijn eigenlijk ik uitmaakt, zal plaats hebben. O mijn Vriend! met alle de flikkeringen, die de reden verspreidt, ja, dat meêr zegt, met al het licht der Christelijke openbaring, wel-
{==321==} {>>pagina-aanduiding<<}
ke ik zoo hartelijk, zoo opregtelijk omhels, blijft het oogenblik van sterven een overgang in een' geheel onbekenden staat, waarvan zich veel, oneindig veel gissen, maar bijna niets met eenige zekerheid vaststellen laat ... maar hiervan ben ik zeker, dat wat 'er ook het oogenblik van sterven met mij gebeure, mijn onsterfelijke geest in tegenwoordigheid blijft van dat Opperwezen, die denzelven eens bestaan gaf, en te barmhartig is, om hem, vol van de hope op een toekomend ... duurzamer heil, dat hij ons zelve inplantte, te vernietigen.’ -
Wat zegt gij, mijn Vriend! van uwe onwaardeerbare zuster! Wat zal ik bij zulke redenen voegen, om haar optebeuren in haren toestand? O hoe gelukkig is de stervende, die het zooverre gebragt heeft, dat zij, in plaats van troost van elders aftesmeeken, zelfs de treurigen, die haar legerstede omringen, troost inboezemt. Hoe zwak ook, is zij verre van onverschillig te zijn, over hetgeen buiten haar gebeurt. Zij bekommert zich zeer over hare vrienden, bloedverwanten, en bijzonder over u. - Ja over u, mijn Vriend! en het is op haar verzoek zelf, dat ik dezen aan u schrijve. De brief, dien gij uit Utrecht, op het einde der vorige maand, aan haar geschreven hebt - en welken ik haar heb voorgelezen, heeft haar zeer getroffen. Zij was uitstekend wel te vreden, dat gij aan uwen Papa te Velp een bezoek gegeven hadt. Ik ont-
{==322==} {>>pagina-aanduiding<<}
dekte onder het voorlezen van dat gedeelte, dat zij regt over u voldaan was. - Ja zij kon niet nalaten aantemerken, dat zij den Hemel dankte, dat hij haar een' zoo waardigen broeder geschonken had; en toen hare handen zamenvouwende, bad zij God, dat Hij aan u de liefde, aan uwen vader betoond, vergelden zou. - Hetgeen gij haar, betreffende de droefheid van uwen Papa over de behandeling haar eenmaal aangedaan, schrijft, scheen haar te sterk te treffen, om zich daarover veel uit te laten. Zij zuchtte alleen zeer diep, en ik hoorde dat zij tot tweemaal ‘Arme, ongelukkige man!’ herhaalde.
Maar toen ik dat gedeelte van uwen brief haar had voorgelezen, waarin gij, op een' meêr gereleveerden toon, dan uw anders natuurlijk eigen is, de ontmoeting beschrijft van zekere vrouw, in de nabuurschap van uw Papa wonende, was uwe lieve zuster minder voldaan. Ja ik ontdekte zigtbaar onder het lezen reeds, dat zich zekere ontevreden trek op haar gelaat vertoonde: Verder voortlezende zag ik, dat zij, zoo zwak als zij is, het hoofd schudde: en toen ik den geheelen brief uit had, zeide zij, met eenen aandoenlijken nadruk, en met eene diepgaande droefheid: ‘Hoe! zou die brave Koo dan ook het slagtoffer moeten worden van eenen hartstogt, die meermalen de verstandigsten het hoofd op hol, en de deugdzaamsten van hun pad heeft afgetrokken.... Hoe verregaande, hoe overdreven is hij ingenomen met die betoove-
{==323==} {>>pagina-aanduiding<<}
rende weduw. - Hoe valt hij tegen wil en dank op dat onderwerp terug. - Ik beklaag hem - ik beklaag hem zeer. - Waarlijk die weduw, ik hoop dat God het mij vergeven zal, zoo ik te erg van haar denke, waarlijk die weduw komt mij Voor, niet zonder bedoeling gehandeld te hebben - ja zij schijnt mij toe strikken gespreid te hebben voor den goeden, maar onervaren jongeling; maar mijn hoofd is te zwak, dan dat ik het 'er veel meê breken kan. Wat dunkt u, Mijn Heer?’
Ik: (die niet minder dan zij over dat gedeelte van uwen brief getroffen was, en nog ben) Wat zal ik u zeggen, Juffr. Bronkhorst! Indien het eerste gedeelte van den brief niet geheel in den gewonen geest van uw' broeder geschreven was, indien het overige niet duidelijk zijne hand was, en de brief met zijn cachet verzegeld, ja zoo 'er eenige reden kon worden uitgedacht, waarom deze brief zou verdicht zijn, zou ik in twijfel staan, of Koo wel de steller van denzelven ware. Nu moet ik het gelooven. Maar ik ben het met u ten vollen eens, dat de staat, waarin Koo verkeert, zeer gevaarlijk is - en ik geloof dat gij zonder de minste vrees, dat gij voor eene liefdelooze beoordeelaarster van uwe naasten, of eene achterdochtige zoudt gehouden worden, zeer wel mogt vasttellen, dat de weduw het een of andere ontwerp gesmeed heeft, waarvan uw lieve broeder het slagtoffer zou

{==324==} {>>pagina-aanduiding<<}

kunnen worden. Koo is anders de vrijmoedige jongeling bij lang na niet in dat opzigt.
Uwe Zuster: Ik verheug mij, Mijn Heer! dat wij hierover zoo eenstemmig denken ... en ik bid van uwe vriendschap, dat gij alle pogingen aanwendt, die kunnen strekken, om hem het gevaar, dat hem bedreigt, aan te wijzen, en, zoo het mogelijk is, hem aan hetzelve te ontrukken. - Ik beloofde haar daartoe de eerste gelegenheid te zullen waarnemen, en dit stelde haar eenigzins gerust.
En nu, mijn waarde Vriend! hebt gij ooit met opregtheid, zoo ik geloof, betuigd, dat gij veel belang in mijne vriendschap en in mijnen raad, dien ik u als vriend immer gaf, stelt, bedenk dan, bid ik u, eer gij het te laat betreurt, de onvoorzigtigheid, waaraan gij u zoudt schuldig maken, met zonder naauwkeuriger onderzoek uw oog en hart te hechten aan eene vrouw, waarvan gij alleen de bekoorlijke zijde, en wel voor zoo weinige oogenblikken, hebt leeren kennen. Ik zal u eens toegeven, dat zij in waarheid zoo schoon, zoo betooverend schoon is, als gij haar beschrijft, en dat de Toovernimf der verbeelding daaraan niets heeft toegevoegd; maar is het u dan niet in het oog gevallen, of naderhand in uwen geest opgekomen, dat het altijd zeer bedenkelijk is, wanneer eene vrouw of meisje hare bekoorlijkheden, met een zigtbaar oogmerk, ten toon spreidt. En als ik uwen brief wel begrepen heb, is dat

{==325==} {>>pagina-aanduiding<<}

met de bewuste weduw het geval geweest. Gij spreekt, onder anderen, van hare vrijmoedigeheid, haren lossen zwier, op eene wijze, waardoor zij, daar zij u voor het eerst ontmoette, mij althans toeschijnt eene vrouw te zijn, welke, zoo al niet onkiesch, ten minste niet zeer ingetogen is. Gij maakt haar ondertusschen een zeer vreemd, ik schreef haast een negatif, kompliment, daar gij, na haar geprezen te hebben, zoo gul weg schrijft: Ik twijfel evenwel geheel niet aan hare deugd. 'Er moet, zou ik bijna zeggen, 'er moet dan toch zoo iets geweest zijn, waarom gij oordeelt, dat zij deze ongevergde verdediging zou behoeven. Eene vrouw moet bijna alle schaamte hebben afgelegt, en tot een zeer laag peil gezonken zijn, wanneer, na slechts weinige uren in haar bijzijn te hebben doorgebragt, een zedig jongman, zoo als ik u houde, ja zoo als ik alle reden heb om te vertrouwen, dat gij zijt, reeds redenen heeft, om aan hare deugd te twijfelen. Het zou mij ondertusschen zeer leed doen, mijn Vriend! indien gij uw oog hadt laten vallen op een weduw of meisje van eene twijfelachtige deugd ... en wel zoo, dat gij niet schroomt zulks te erkennen. Ja, lieve Vriend! laat ik u mogen waarschuwen, ik heb redenen om te vreezen, dat zij, die u zoo plotseling op zich heeft doen verlieven, eene coquette van de hoogste soort of nog erger is. Zeker, zeker is zij eene vrouw, die op veroveringen uit

{==326==} {>>pagina-aanduiding<<}

is, en aan zulk eene vrouw kan men bijna geen goed hart toeschrijven. Wat toch, mijn Vriend! - als zij, zoo als zij voorgeeft, eene weduw is, welke nog niet zeer lang haren man kan verloren hebben, uit hoofde van hare jaren, wat toch was natuurlijker, wat betamelijker geweest, dan dat zij, toen zij den indruk bespeurde, dien zij op uw hart gemaakt had, alle pogingen had in het werk gesteld, om voor den plotseling op haar verliefden jongeling hare bekoorlijkheden met den sluijer der zedigheid, der zoo welvoegelijke ingetogenheid te bedekken. En ik zie geene schaduw, dat zij zulks gedaan heeft - bedenk daarbij, hoe zij immers, ziende, welk eene ondubbelzinnige uitwerking hare bekoorlijkheden op uw jeugdig hart hadden, zij moest gekweld geworden zijn door herinneringen omtrent eene vroegere liefde, Welker band de dood verbroken had ... maar ook hiervan is geen spoor in uwen brief te vinden. Wat al ongunstigs, mijn Vriend! vertoont zich dus aan mijnen geest, omtrent het voorwerp, dat binnen zoo weinige uren u begoocheld heeft.... Ja! zooveel ongunstigs, dat ik u bijna verdenken moet, dat gij bijlangna niet alles aan uwe zuster geschreven; ja voor haar nog een en ander verborgen hebt, voor welke gij anders geheel geene geheimen hadt.
Ik verbeeld mij, dat gij, bij dit gedeelte van mijnen brief gekomen, zeer moeijelijk en driftig op mij zult geworden zijn; misschien dris-
{==327==} {>>pagina-aanduiding<<}
tiger, dan ooit voorheen heeft plaats gehad ... en het mag mij niet van het hart, langer voor u te verbergen, dat alles, wat ik tot dusverre geschreven heb, alleen gediend heeft tot eene soort van voorbereiding voor uw hart, opdat hetzelve niet te plotseling getroffen zou worden door hetgeen ik u nu ga schrijven; en hetgeen ik u schrijven moet. Ik weet beter dan gij, beste Vriend! wie de vermeende weduw, die u zoo betooverd heeft, is ... en ik twijfel niet, of gij zult schrikken en blozen, wanneer ik u haren naam genoemd heb. Ik wil u echter niet langer in de onzekerheid laten. - 't Is niemand anders dan de zoogenaamde Weduw Meadows, die ondeugende vrouw, welke alle hare pogingen heeft aangewend, om uwe zuster in de armen van den snooden Kraaijestein te werpen - en, zoo uwe zuster het niet gelukkig ontkomen ware, reeds te Loosduinen haar verderf voltooid zou hebben.... En wie denkt gij dat die Mevr. Meadows is? dezelfde als het beruchte Saartje Lindenberg, een der bedorvene meisjes van Kraaijestein, die zich vernederd heeft, om het werktuig van zijne boosheden te worden tegen hare eige sekse: ja, mijn Vriend! zij, zij heeft een plan gesmeed, uit hoofde van haren haat tegen uwe zuster, uit jaloezij geboren, om ook u ten val te brengen.
Gij ijst zeker, terwijl gij dit leest, over zulk ene helsche boosheid, want minder naam ver-
{==328==} {>>pagina-aanduiding<<}
dient het niet; maar zeker zult gij nog twijfelen; gij zult het bijna onmogelijk achten, dat ik zeker van deze zaak ben - en ondertusschen zult gij wel aan mijne plegtige verklaring geloof hechten, indien ik u betuig, dat ik met eigene oogen den brief van Saartje Lindenberg, aan den Heer Kraaijestein uit Velp geschreven, gelezen heb, waarin zij, met al de onbeschaamdheid, eene zoo diep gevallene eigen, beschrijft, hoe zij de gelegenheid aangegrepen heeft, om uwe onbedachtzaamheid te verrassen. In eene bijeenkomst met den Heer Kraaijestein, die na het tweegevecht gevaarlijke toevallen van bloedspuwing heeft, heeft hij mij dien brief medegedeeld.
Ziedaar nu, mijn Vriend! in welk een ijsselijk gevaar gij, door het plotselijk welgevallen in een snoode vrouw gestort zijt. Ik hoop, omdat uwe tegenwoordigheid zoozeer te Rotterdam vereischt wordt, dat 'er zich geene gelegenheid zal hebben opgedaan, om de ondeugende nader te zien of te spreken. - Mij dunkt na deze ontdekking behoef ik u geen' anderen raad te geven, dan uw hart, door de edelste verontwaardiging getroffen, u geven zal. Ruk uit hetzelve dus een' wortel van genegenheid, die zich daarin gehecht had omtrent een voorwerp, zoo bekoorlijk voor het uitwendige, als afgrijsselijk, wat hare ziel betreft. Ja, mijn Vriend! het zal, hoop ik, u niet moeijelijk vallen, om eene vrouw te ver-
{==329==} {>>pagina-aanduiding<<}
achten, die zoo laag gevallen is, als eene vrouw vallen kan. - En zoo 'er nog iets ontbreken mogt aan al het aangevoerde - zoo uwe goede zedelijke en godsdienstige grondbeginsels dit oogenblik hare krachtige ondersteuning weigerden, dat ik niet gelooven kan, zoo de raad van eenen welmeenenden vriend ongenoegzaam mogt zijn, om met eenen ruk de zoo plotseling wortel geschoten hebbende genegenheid omtrent een zoo onwaardig voorwerp uit te roeijen - hoor dan, hoor dan uwe dierbare en ongelukkige zuster, in zeker opzigt ook een der slagtoffers der ondeugende intrigues van den nu mede op het krankbed nedergeslagenen Kraaijestein, tot wiens volkomen bederf ook het snoode Saartje Lindeneerg het hare zal hebben toegebragt, hoor haar dan door mij u smeeken, als met stervende lippen, om uw hart los te scheuren van de slechtste der vrouwen. - Het zal mij aangenaam zijn, indien uw eerste brief mij en vooral, zoo het leven van uwe zuster zoolang gerekt wordt, ook haar deswegens gerust stelt - waaraan ik niet twijfele, en mij met hoogachting noeme,

Uw Dw. Vriend,

Philip Walraven.




{==330==} {>>pagina-aanduiding<<}

Twee honderd twaalfde brief.

De Heer Louis Kraaijestein aan Mejuffr. Sara Lindenberg.


Parijs, 6. Junij.


De omstandigheden, Saartje! zijn met mij aanmerkelijk veranderd; en meer dan gij u waarschijnlijk verbeelden kunt. Ik ben bijna geheel aan mijn bed gekluisterd - en om mij wat verzet van denkbeelden te geven, daar zich deze dag nog al tamelijk laat aanzien, heb ik de pen opgegrepen, om eenige regels aan u te schrijven. Ik heb mij hier in een duël gewikkeld met zekeren Verbergen, een vriend van den Heer Walraven, en de uitslag is voor mij ongelukkig geweest. Ik ben zwaar gekwetst geraakt, en schoon de wond, volgens de verzekering der bekwaamste Chirurgijns, niet doodelijk op zich zelve is, zal de ziekte, die 'er bij gekomen is hoeveel of hoe weinig die in zamenhang staat met de ontvangene wonde laat ik daar) mij den dood veroorzaken. Of deze tijding u ontroeren zal, kan ik niet beslissen, daar ik niet weet, hoeveel belang gij in mijne welvaart of ongeluk stelt.

{==331==} {>>pagina-aanduiding<<}

Ik was op de ontvangst van uwen brief waarlijk in eene zeer ongeschikte gesteltenis, om denzelven met eenig genoegen te kunnen lezen. Ik ben dat nog niet - en geloof niet, dat dit ligt weêr het geval worden zal.
Ja, schoon mijn Doctor mij geraden heeft, om zooveel mogelijk mijnen geest in zekere kalmte te houden, ik kan uw geschrijf niet inzien, of ik voel, dat mijn bloed in gisting geraakt. Wat spreekt gij mij van genoegens, die ik met mijne Sultane favorite smaken zou, zoo als gij in de volle wulpsheid van uw hart, u uitdrukte. Verre, zeer verre is het 'er van af. De aanbiddelijke Susanna, die zich aan mijne armen ontwrongen heeft, toen ik op het punt was, om het gruwzaam middel van geweld, dat gij mij hadt aangeraden, te plegen; die voortreffelijke is echter door de vlugt, waardoor zij zich redde, en die haar blootstelde aan de ongenade van weder, nacht en vermoeijenissen, behalve den inwendigen angst, die haar prangde, in eene krankheid gestort, die aan haar dierbaar leven waarschijnlijk nog eer dan aan het mijne een einde maken zal. - O ik verbeeld mij, dat zich op uw gelaat een helsche grimlach van vreugde vertoonen zal, als gij dit leest ... want gij haat het edel schepsel met eenen wezenlijken met eenen doodelijken haat. Wacht u echter, om mij ooit die vreugde te laten blijken, zoo ik u immer weder zie, want, dan zou ik in eene

{==332==} {>>pagina-aanduiding<<}

razende gramschap tegen u kunnen uitbarsten, en gij zoudt het u zelve te wijten hebben; indien gij 'er het slagtoffer van waart. - Want gij, gij, en niemand anders zijt het geweest, die, aangeprikkeld door uwe boosheid en jaloezij, niet hebt opgehouden, om mij tegen het braafste en edelste meisje aan te hitsen ... gij verachtelijke, zijt het geweest, die telkens de eerste oprijzende vonk van edele gedachten in mijne ziel uitbluschte. - Zonder uwe aanstokingen, zonder uwe hatelijke inboezemingen zou ik voorlang het edel Meisje regt gedaan hebben. - Ik heb thans, bed en kamer sedert verscheide dagen houdende, gelegenheid gehad, om alles naauwkeurig te overwegen, en de slotsom van alles is, dat, hoezeer ik ja door mijne eigen neigingen gedreven werd, om eene onwaardige proef, van de standvastige deugd van Juffrouw Bronkhorst te nemen, zonder u reeds voorlang afgezien zou hebben van haar te vervolgen. En door die vervolging snoode als ik ben, tot het door u verlangd uiterste door te zetten, heb ik het model van vrouwelijke volmaaktheden zooverre gedreven, dat zij van de straten van Parijs opgenomen is geworden en in het Hotel Dieu onder de zieken geplaatst;... maar verblijd daarover u niet. Kort, zeer kort heeft zij daar gelegen, toen de Heer Walraven, als haar beschermengel opgedaagd, haar uit hetzelve verlost en in het hotel, waar hij zich onthoudt, heeft doen over-
{==333==} {>>pagina-aanduiding<<}
brengen. - O Saartje! Saartje! - Zou 'er ook eene Voorzienigheid, (hoe gaarne sterke geesten die weglagchen en wegspotten,) over de lotgevallen der stervelingen waken?
O mij dunkt, ik zie hoe gij bij deze passagie den neus optrekt, daar gij deze opwellende gedachte voor zwakheid achten zult. Maar gij weet, dat hoe los en woest ik, in alle opzigten, geleefd heb, hoe zeer ik mij naar geene beginselen gedroeg, en alleen naar de inblazingen van mijne ziedende dristen luisterde; ik u altijd bestraft heb over uwe te verregaande spotternijen met alles, wat heilig, groot en goed door andere stervelingen gehouden wordt. 'Er zijn ja in de wereld vele verschijnsels, die men als de gevolgen van natuurlijke oorzaken kan afleiden, maar, als men in eenzaamheid, zoo als mij, helaas! thans ten deel valt, de ondervinding raadpleegt, dan moet men erkennen, dat zij, die een opperbewind over alle wereldsche zaken, in handen van een verstandig en regtvaardig Opperst Wezen stellen, nog al veel voor hunne zaak kunnen inbrengen. Is het lot der waarlijk deugdzamen, van hun, die met onvermoeide vlijt, in alle gevallen, pogen de stem van reden en pligt te gehoorzamen, niet over het algemeen gelukkiger, dan dat van hun, die, voor de rede het oor stoppende, en de pligten met voeten tredende, schadelijke leden der maatschappij uitmaken? Ja laat ik 'er dit nog mogen bijvoegen. Is de

{==334==} {>>pagina-aanduiding<<}

geheele wereld,om zoo te spreken, niet in beweging, wanneer een deugdzame met rampen worstelt en in ellende omkomt, terwijl het gemeen gevoelen met eene koele onverschilligheid de jammeren van den booswicht beschouwt, en zijnen ongelukkigen uitgang, voor een natuurlijk gevolg zijner wandaden, en een herhaald bewijs der Goddelijke regtvaardigheid aanziet. -
Ik zal mijne pen hier voor een oogenblik nederleggen, omdat ik zoowel in mijn hoofd als hand vermoeidheid bespeur.

***

Na ruim één uur rustens vervolg ik dezen. - Het geen gij in den uwen zegt van mijne medgezellen, dat is, helaas! maar al te waar: en schoon ik de vinnige scherpheid van uwe verwijten gevoele, gij hebt gelijk. Maar welk een' ingekankerden haat legt gij daar weder aan den dag tegen de thans zoo beklagenswaardige Juffr. Bronkhorst. Piet de Graaf, dien gij om zijne afschuwelijke trekken altijd haatte, was u, omdat hij u het berigt bragt, dat de ongelukkige eindelijk geheel in mijne magt geraakt was, u niet onwelkom. Had ik het geluk gehad van mijne Ouders langer te behouden en had mijne gierige Oudtante Bregitta, in plaats van haar boetpredikatien te laten voorlezen, als ik bij haar te Reenen, in de groote

{==335==} {>>pagina-aanduiding<<}

vacantie te huis was - gezorgd, dat ik een' braven Leidsman voor mijne losbandige jeugd gekregen had, in plaats van mij eerst op een ondeugend Kostschool te zenden, en daarna over te leveren in de handen van een' liederlijken Gouverneur - had ik eindelijk het geluk gehad op de Akademie andere jongelingen aan te treffen - Neen! neen! laat ik opregt zijn, wat beschuldig ik anderen, had ik mij daar verwaardigd, om beter gezelschap te zoeken, dan woeste losbollen en overgegeven lichtmissen te zoeken; wie weet hoeveel beter rol ik gespeeld zou hebben... O ik herinner mij nu, hoe op zekeren tijd, de thans beroemde Advocaat Voorthuis, een jongeling van een stil en zedig gedrag, maar die zeer veel werk van zijne studien maakte, en ook waarlijk veel genie en smaak bad, mij uit oude kennis, die hij reeds te Amsterdam aan mij gehad had, kwam opzoeken, en ik moet bekennen, zonder den zedemeester te spelen, mij niet alleen onder het oog bragt, met al de hartelijkheid van een' welmeenend vriend, maar zelfs bij mijne belangen bezwoer, om eenige der knapen, met welke ik mij meest ophield, zachtkens te laten loopen, daar, zoo drukte hij zich, en zoo als ik nu geloof, met welmeenendheid uit, ‘daar het eeuwig jammer zou zijn, dat iemand van mijn' aanleg en geschikt om zooveel geluk te verspreiden, denzelven geheel zou misbruiken, om, zoover-
{==336==} {>>pagina-aanduiding<<}
re mijne magt strekt, ongeluk en ellende te stichten.’ O had ik na dien raad maar eenigzins geluisterd, wie weet hoeverre ik het thans reeds gebragt zou hebben, en hoeveel meêr wezenlijk geluk gesmaakt dan tegenwoordig, nu mijn naam eene versoeijing geworden is bij alle zoodanigen, op welke toch het algemeen gevoelen eenigen prijs stelt. - Gij zult misschien ook deze bedenkingen toeschrijven aan mijnen tegenwoordigen toestand. Ik sta u zulks toe. Die heeft daar zeker deel aan, maar los mij, of liever u zelve eens op indien gij kunt, waarom wensch ik toch, in deze bedaarde oogenblikken, ja ik heb het zelfs wel in minder bedaarde gewenscht; waarom wensch ik, dat zoo Toby eens op de Akademie, of in de wereld komt, dat hij geen lichtmis worden zal. Ja de hand op uw hart, Saartje! wenscht gij, kunt gij wenschen, dat hij een man word, zoo als ik. En verklaar mij, gij, die zoo dikwerf pocht u boven alle de vooroordeelen verheven te hebben, waarom, waar van daan die wensch? Moet ik dan niet wel besluiten, dat 'er eenig waarachtig onderscheid is tusschen goed en kwaad; en wel in die beteekenis, zoo als dat door het gemeen gevoelen genomen wordt. Ik geloof, als ik van nieuws weêr beginnen moest, dat ik het over een' anderen boeg beproeven zou. Geef dan aan Toby beter medgezellen, dan ik gehad heb, als u zulks moge-
{==337==} {>>pagina-aanduiding<<}
lijk is, en dan zal hij althans minder kwaad in de wereld uitregten dan ik gedaan heb.
Nu nader ik weêr een gedeelte van uwen brief vol aansporingen tot het bedrijven van eene boosheid, welk mijne tegenwoordige toestand mij belet, en tot welke noch gij, noch de Graaf, noch la Rive, noch eenige andere booze geest, in menschelijke gedaante, zoo ik al herstelde, mij zou kunnen drijven. Ik voel, dit gedeelte inziende, dat ik te toornig op u worde, om voort te kunnen gaan ... en leg dus mijne pen weder neder - om die, na eene poos weder te hervatten.

***

Nooit had ik gedacht, dat gij uwe boosaardigheid en haat tegen de onschuldige Juffr. Bronkhorst zoo verre drijven zoudt, dat gij lust zoudt kunnen opvatten, om een' eenvoudigen goeden jongen, zoo als Koo Bronkhorst is, te bederven ... want waarom zou ik het met eenen anderen naam noemen? ... Laat ik u bidden mogen, zet zulk een snood plan niet door. Is het niet genoeg, dat gij alle uwe krachten verzameld hebt, en maar al te gelukkig, om een voorbeeld van uwe sekse in schoonheid en talenten te vernielen ... moet gij nu het helsche plan smeden, om een' eerlijken en braven jongeling het hoofd op hol te helpen, en tot een speelbal van uwe boos-
{==338==} {>>pagina-aanduiding<<}
aardige praktijken te maken. Ik sta in waarheid in beraad, of ik niet aan den goeden jongen schrijven en hem tegen u waarschuwen wil ... maar neen! ik zal u nog sparen, indien gij niet voortgaat in uwe schandelijke poging.... - Zoudt gij wel gelooven, Saartje! dat ik mij thans met angst bekommer zelfs over uwe daden. Ja! ja! in de eenzame afzondering, in slapelooze nachten haal ik mij alles door het hoofd. Ik denk wel eens, hoe gij waart, toen ik aan u kennis kreeg ... en als ik dan bedenk, wie gij thans zijt ... o dan, dan vraag ik mij, hoe is zij zooverre gekomen? ... en als ik dan immers naar waarheid zal antwoorden, en dat doe ik - o dan ben ik, helaas! de eerste oorzaak, dat gij van uwe beginsels zijt afgeweken ... en nu is het zooverre met u gekomen, dat gij, als ik het zoo noemen mag, mij in den afgrond der boosheid zijt vooruitgegleden. Maar, waarom, waarom zegt mijn hart, of wat zegt het mij anders, met eene zekere pijnlijke bewustheid, ‘Kraaijestein! gij, gij hebt aan Saartje Lindenberg de eerste schrede tot de boosheid geleerd niet alleen, maar haar een groot eind wegs heen geholpen - en nu zij u zoover vooruit is, poogt gij vruchteloos haat terug te roepen.’ Waarom, waarom dan die kwellingen? - Zouden die ook al terugkeerende, vooroordeelen van mijne vroegste kindschkeid zijn? Ik wensch, dat zij het zijn; maar

{==339==} {>>pagina-aanduiding<<}

zoo ik opregt spreken zal, dan geloof ik, dat het de ontwaakte stem des gewetens is. O zoo dit een spook der verbeelding is, dan wensch ik, dat gij voor deszelfs verschijning moogt bewaard blijven. Maar ... maar ... indien het eens iets wezenlijks ware, wat moet ik u dan wenschen ... dan wenschte ik, dat gij vroeger dan ik, daar ik somtijds oogenblikken heb, waarin mij de dood zeer nabij schijnt, door die stem mogt verschrikt en gewaarschuwd worden; althans teruggehouden van het plegen van verdere gruwzame bedrijven, waaronder ik bovenal tellen zou het voortzetten van uwen aanslag tegen den braven en onnoozelen Koo Bronkhorst.
'Er ligt mij nog iets zwaar op het hart, Saartje! iets, dat, schoon op zich zelve eene kleinigheid, van groote en gewigtige gevolgen geweest is: het bewuste stuk van een' brief aan Madam Gibbon, door Juffr. Elzevier geschreven, en in uwe handen gevallen, het welk van zoodanig een' invloed geweest is op het lot van Juffr. Bronkhorst - en misschien tot op dit oogenblik een twistappel is tusschen twee anders zoo edele vriendinnen, waarvan de eene binnen weinige dagen niet meer zijn zal. - Hoe zal ik de ongelukkige Susanna onderrigten van de wijze, op welke dat in mijne handen gekomen was, zonder dat ik uwe versoeijelijke list in dat opzigt aan den dag breng ... en echter dat geheim met mij in het graf te

{==340==} {>>pagina-aanduiding<<}

nemen, of Susanna Bronkhorst te laten sterven, zonder dat zij omtrent de goede trouw van hare beste vriendin volkomen is gerust gesteld.... O hoe zal ik in dit opzigt handelen! Waarom toch is het zoo moeijelijk op zijn' weg in dezen terug keeren. Al het heil, dat ik 'er mede beoogd had, is vervlogen. Zeker zoudt gij mij raden, om dat stuk maar geheim te blijven houden: en echter, zoo ik door die ontdekking nog eenig genoegen aan Susanna Bronkhorst voor haar dood verschaffen kon, hoe zou mij dat streelen: maar als ik bedenk, dat ik, staande het kort verblijf van Susanna in mijn hotel, hoe weinig zij sprak, vernam, dat 'er weder eene goede harmonie tusschen haar en Lotje Elzevier plaats heeft, sla ik weder aan de andere zijde over, en besluit, dat toch die ontdekking niet veel toe zou brengen, om aan Susanna eenige meerdere gerustheid te geven. Eenige meerdere gerustheid, want, naar dat mij de Heer Walraven verhaald heeft, is zij in het lot, dat haar bejegent, zeer gelaten, ja zij beurt somtijds hem en de oppasters, die haar omringen, op door hare kalme bedaardheid van geest. Ja kunt gij het gelooven, neen! schoon ik het onloochenbaar zeker weet, blijft 'er iets ongeloovelijks voor mij in over. Zij heeft zelf den Heer Walraven bij mij gezonden, om, daar zij vernomen had, dat ik mij in eenen zorgelijken toestand bevond, te verzekeren, dat zij mij alles vergaf. Ja, ik ken u,

{==341==} {>>pagina-aanduiding<<}

Saartje! ik zie, wat uwe ziel bij dit verhaal denkt. Trotschheid, denkt gij, in het kleed der Christelijke vergeeflijkheid vermomd - anders niet, dan godsdienstige hoogmoed, of hoogmoedige Godsdienst, zoo als gij het liefst verkiest. Geloof mij, ik heb het mij ook zoeken wijs te maken, maar voor de vuist, het valt mij moeijelijk te gelooven. Wat toch is het oogmerk van den hoogmoed anders, dan te schitteren; maar ik bid u, hoe kan zij van deze daad eenige bijzondere eer of toejuiching verwachten? Alles heeft alleen plaats tusschen haar, den Heer Walraven en mij. - Bij Walraven, die haar bijna hooger dan een menschelijk wezen acht, kan zij niet hooger rijzen door een gemaakt bewijs van vergiffenis aan haren vervolger. Wat mij betreft, zoo het uit trotschheid geschiedde, zou het een mengsel van hoogmoed en wreedheid zijn. Maar welk eene bijzondere soort van hoogmoed zou dit zijn, die strekking heeft, om den man, dien zij zou zoeken te vernederen, tevens te vertroosten en op te beuren. En wreedheid? - Zou iemand van haar karakter, in den toestand, waarin zij zich bevindt, in staat zijn tot het plegen van eenige wreedheid? O ik bespeur, helaas! te duidelijk aan mij zelven, hoe iemand zelfs van een woest karakter, dat mogelijk niet van alle wreedheid is vrij te pleiten, in den toestand van een' kranken verkeerende, buiten staat is tot het plegen

{==342==} {>>pagina-aanduiding<<}

van wreedheden, ja op de gepleegde met afgrijzen terug ziet, en zou eene Susanna Bronkhorst, van een kalm en bezadigd karakter, waar in mij geen een schijnbaar trekje van wreedheid bekend is, wreed worden op het krankbed, dat zij voor haar doodbed houdt? Zoo iets ongegrond is, dan is het dit - en echter heeft het, in mijne oogen, zulk een vreemd voorkomen, dat, welke moeite ik aanwende, ik naauwelijks gelooven kan, dat het haar volkomen ernst is: en ik stel 'er groot, zeer groot belang in, om 'er zeker van te zijn. Saartje! ik heb het ontwerp gevormd, om haar zelf te gaan spreken. Sedert gisteren hebben mij de Doctor en Chirurgijn eenige hoop geven, en ik zou zeggen, dat ik ook veel beter mij bevind. Ik heb aan beide te kennen gegeven, dat ik uit hoofde van eene zaak van de grootste aangelegenheid, een bezoek moet gaan afleggen. Beide hebben mij dit, bijna op doodsstraf, verboden: maar, hoe zwak ik ben, ik heb bewustheid genoeg van mijne eigen krachten, om te weten, dat ik wel in staat ben, om, als ik mij zachtelijk in eene koets naar het hotel van Walraven heb laten brengen, voor eenige oogenblikken mij met haar te onderhouden. Ik wil volstrekt zelf uit haren mond hooren, of zij mij alles vergeest - en zie ik, dat dit opregt, dat dit zonder hoogmoed geschiedt, dan geloof ik in het bestaan der Engelen. Ik zal

{==343==} {>>pagina-aanduiding<<}

straks een briefje aan haar schrijven, met verzoek, om voor eenige oogenblikken in hare tegenwoordigheid te mogen doorbrengen. Ik zal, daar ik reeds door het schrijven van dezen brief zeer vermoeid ben, eenigen tijd moeten rusten, eer ik de pen daartoe opvat.
Nu, gij hebt mij begrepen, dat ik uw afgrijsselijk ontwerp omtrent Koo Bronkhorst zeer afkeur - en ik verklaar u verder, dat ik alle middelen zal aanwenden, om hem niet tot een onschuldig slagtoffer te maken van vrouwelijke haat en jaloezij. - Groet Toby van mij - en zorg toch, dat gij de gronden van die kundgheden in hem legt, of doet leggen waardoor hij in staat zijn zal, om als een man van eer door de wereld te komen. Ik sluit u hier een' wissel in op mijn Kassier te Amsterdam - gij zult daarop bij den een of ander te Arnhem wel geld kunnen krijgen. Waarover gij u ook van mij te beklagen hebt, gij noch iemand ter wereld zult mij van karigheid beschuldigen. Schrijf mij eens weder, maar op een' anderen toon ... kus Toby voor mij en vaarwel.

L. Kraaijestein




{==344==} {>>pagina-aanduiding<<}

Twee honderd dertiende brief.

De Heer Louis Kraaijestein aan Mejuffr. Susanna Bronkhorst.


Parijs, 7. Junij.

Mejuffrouw!

Schoon mijne zwakheid nog zeer groot is, na het noodlottig tweegevecht, bevind ik mij iets beter, en ik ben in staat om de pen, schoon met eene bevende hand, te besturen. Na alles wat 'er tusschen ons voorgevallen is, dat, hoe zeer het gestrekt heeft, om u alle onaangenaamheden van het noodlot te doen ondervinden, uw karakter alleen met te sterker glans heeft doen uitkomen, en mij in zoodanig een licht gesteld, dat ik met reden vrees, de haat en versoeijing van alle redelijke en brave menschen te verdienen, na dat alles, hebt gij kunnen goedvinden mij door den Heer Walraven nog uwe vergiffenis te doen weten. Ik twijfel niet, of die Heer zal u gemeld hebben, welke aandoeningen mij dat oogenblik overmeesterden. Ik heb alle hoogachting voor den Heer Walraven, en moest

{==345==} {>>pagina-aanduiding<<}

dus toen allen vertrouwen stellen op zijn berigt, maar, mijne misdrijven tegen u begaan, zijn zoo groot, zijn zoo talrijk, dat ik niet nalaten kan, wat hij ook heeft aangevoerd, te blijven denken, dat hij mijn' ongemakkelijken en pijnlijken toestand gepoogd heeft eenige verzachting aan te brengen met mijnen geest te bevredigen, door mij de vergiffenis aan te bieden van die Dame, welker deugd ik, onder alle, welke ik ooit beleedigde, het grofste miskend en beleedigd heb. Ik ben dus voornemens, daar ik mij sterk genoeg meen te gevoelen, schoon mijn Doctor en Chirurgijn het mij afraden, eenige minuten, na dat ik dezen zal hebben afgezonden, mij vergezeld van beide in eene gemakkelijke koets naar het Hotel van den Heer Walraven te laten rijden. Ik hoor, dat gij zeer zwak zijt, en laat u mijne komst daarom vooraf weten.- Ik kom alleen, om uit uwen mond die vergiffenis te verstaan, met welke mij de Heer Walraven goedaardiglijk heeft willen verkwikken. Ik bid u, Mejuffrouw! wijs mij niet af, wanneer ik mij aan het Hotel van den Heer Walraven bevind.... Geloof mij, ei geloof mij voor de eerste maal misschien, dat ik verdien van u geloofd te worden; geloof mij, ik kom met een hart, dat berouw heeft over alle de mishandelingen u aangedaan, en zal zelfs, zoo gij weigert om mij toetelaten, zonder u gezien te hebben,

{==346==} {>>pagina-aanduiding<<}

terug laten brengen, hoeveel het mij ook zal hebben vermoeid, mij naar het Hotel van den Heer Walraven te hebben laten voeren.... Het tegendeel hopende blijf ik met gevoelens van waarachtige hoogachting

Uw ootmoedige Dienaar

Louis Kraaijestein.




{==347==} {>>pagina-aanduiding<<}

Twee honderd veertiende brief.

De Heer Philip Walraven aan Mejuffr. Charlotte Elzevier.


Parijs, 8. Junij.

Mejuffrouw en geachte Vriendin!

Behalve dat ik geene aangenamer bezigheid weet, dan aan u te schrijven, hetgeen de eenige vergoeding van uw persoonlijk gemis is, en waartoe ik zeer wel gelegenheid heb, daar de zaken, die ik nog in deze hoofdstad te verrigten had, genoegzaam zijn afgeloopen, levert ook de toestand van onze beider vriendin bovendien rijkelijk stoffe op, om u over een voor uw hart gewigtig onderwerp te onderhouden. Het doet mij leed, dat ik u melden moet, dat mij de Geneesheeren (want ik heb, om mij gerust te stellen van alles gedaan te hebben tot haar behoud, wat mij mogelijk was, eenen tweeden bij den Heer la Garde genomen) verzekeren, dat zij eer achter- dan vooruitgang bespeuren. Iedere koorts neemt iets van hare krachten mede, en hare pols duidt van dag tot dag aan, dat hare ligchaamsvermogens verminderen. Daar komt bij, dat ha-
{==348==} {>>pagina-aanduiding<<}
re geest, in die oogenblikken, wanneer zij genoegzaam vrij van koorts is, te veel werkzaam is, en ook komen 'er van tot tijd toevallige gebeurtenissen, welke ligchaam en geest beiden schokken. Gisteren avond, onder anderen, heeft 'er eene plaats gehad, welke haar hevig getroffen heeft, en dezen nacht buiten twijfel de koorts weder feller heeft doen aankomen. 't Was namelijk niet minder, dan een bezoek van den Heer Kraaijestein, welks beschrijving gij zeker niet zonder ongemeene belangneming lezen zult. Ik was bezig met den Heer Verbergen eenige teekeningen, welke hij op eene verkooping dezer dagen gekocht had, natezien, toen mij een biljet, met het opschrist aan Mej. Bronkhorst, door mijn' knecht werd overgegeven. Ik begaf mij oogenblikkelijk naar het vertrek van onze vriendin, en verstond van de oppaster, dat zij wakker was, en voornemens, om voor een half uur in den ziekestoel te gaan opzitten, omdat zij rekende, dat zij dan zooveel te beter den volgenden nacht, wanneer zij weder verheffing van koorts verwachtte, zou kunnen rusten. Ik gaf de oppaster order, om mij dan te roepen, als Juffr. Bronhorst in den ziekestoel gezeten was, dewijl ik het voegzamer oordeelde haar dan het biljet, dat ik voor haar ontvangen had, over te reiken. Na weinige minuten werd ik binnen geroepen, en vond onze vriendin zeer vermoeid door de geringe beweging, die het opstaan haar

{==349==} {>>pagina-aanduiding<<}

veroorzaakt had, in den ziekestoel zitten. - ‘Wel nu, mijn vriend Walraven! de oppaster zeide, dat gij een biljet voor mij ontvangen hadt,’ - zeide zij met een zwakke stem.
Ik: Ja, Mejuffrouw! hier is het.
Mej. Bronkhorst (het biljet aanvattende: terwijl zij het zegel en de hand naauwkeurig bezag, begon zij te beven): Och, mijn Heer! 't is de hand en het cachet van den Heer Kraaijestein - dat ontroert mij. -Wat of die man mij te zeggen kan hebben? - Ik ben te zwak, om te lezen. - (Zij brak daarop het zegel los, en gaf den brief bevende over.) Lees gij, wat hij mij schrijft.
Ik las daarop, dat hij voornemens was, om weinige minuten na de afzending van dat biljet met zijn Doctor en Chirurgijn een bezoek bij haar afteleggen, voornamelijk om de vergiffenis, welke ik hem van haar had overgebragt, uit haar' eigen mond te hooren. - Ik kan u niet beschrijven, hoe Juffr. Bronkhorst ontroerde - en ik was bezorgd voor eene volkomen bezwijming. Evenwel zij scheen alle hare overgebleven krachten zamen te roepen - en zeide, met eene eenigzins gedwongene kloekmoedigheid, zoo het mij voorkwam: ‘Dat had ik niet kunnen verwachten. Het doet mij leed, dat hij zich die moeite geeft. Immers uwe verzekering moest hem genoeg wezen. Ik bid u, Mijn Heer! zeg aan hem, als hij komt, in

{==350==} {>>pagina-aanduiding<<}

welken staat ik mij bevind,en dat ik hem niet kan opwachten. Gedogen mijn toestand, of de welvoegelijkheid wel, dat ik hem zie....’ Terwijl zij nog bezig was met spreken, werd 'er aan de deur geklopt, en ik buiten geroepen, en in mijn gewoon vertrek gekomen, zag ik daar den Heer Kraaijestein van vermoeidheid in een fauteuil zittende, in het bijzijn van zijn Doctor en Chirurgijn. ‘Gij ziet,’ zeide hij met eene afgebroken stem, daar hij, door het opklimmen der trappen, zeer afgemat was, ‘Gij ziet, mijn Heer Walraven! ... hoeveel ... hoeveel ... mij dit klein togtje ... gekost heeft.... Ik heb het ... tegen den raad dezer Heeren ... ondernomen ... maar ik ... ben 'er nu ... en hoop, dat ... Juffr. Bronkhorst ... de goedheid,... misschien de laatste ... schoon onverdiende goedheid ... omtrent mij hebben zal, om mij ... al was het maar vijf minuten ... te hooren....’
Ik: Mijn Heer! ik heb haar uw biljet voorgelezen, op haar verzoek, daar zij te zwak is, om het zelve te lezen, en zij heeft mij haar verlangen te kennen gegeven, dat zij wenscht, dat gij haar, in haren tegenwoordigen toestand, van een bezoek verschoonen zoudt.
Kraaijestein (hierop zijne handen zamenvouwende, en de oogen nederslaande): Ik heb het verdiend, Mijn Heer! dat zij mij deze gunst, hoe klein, weigert.... Gij ziet echter, uit den staat, waarin ik ben, dat ik wel zeer moet ge-
{==351==} {>>pagina-aanduiding<<}
steld zijn op dit gunstbewijs, dat ik mij hier heb laten ... heen brengen, ondanks den raad dezer Heeren, ondanks den avond ... o! ik bid u herhaal ... herhaal ... het verzoek ... als komende van een' kranken aan een' kranken... Verzeker haar, dat zij zich nooit ... beklagen zal aan eenen ongelukkigen dit bewijs van gunst te hebben toegestaan....
Ik ging daarop naar Juffr. Bronkhorst, en gaf haar kennis van de dadelijke komst van den Heer Kraaijestein, en zijn herhaald verzoek. Zij verschrikte, en zweeg eenige oogenblikken: ‘O,’ zeide zij eindelijk, ‘ik wantrouw den man in alles.... Is het misschien eene list.... Hij is tot alles in staat....’ Neen! hernam ik, ditmaal schuilt 'er geene list achter, want hij is van zijn Doctor en Chirurgijn vergezeld en heeft veel van een' stervenden.... Ik geloof, dat gij met een mondgesprek van eenige weinige minuten den ongelukkigen eenen wezenlijken dienst zoudt doen.... Zij zat weder eenige oogenblikken in gedachten.... Eindelijk zeide zij, en een weldadig glimlachje bedekte haar gelaat: ‘Wel nu, als hij wezenlijk ongelukkig is, laat hem dan komen; maar blijf, gij bij mij, mijn Vriend! want ik ben bang voor dien geweldigen man....’ En nu ging ik weder naar mijn vertrek, en zeide, dat Juffr. Bronkhorst hem voor eenige oogenblikken in haar bijzijn toe zou laten, maar, dat het gesprek kort, zeer kort zou moeten duren. Nu

{==352==} {>>pagina-aanduiding<<}

verzamelden zich alle zijne krachten, en door verrukking van vreugde sprong hij op uit de fauteuil. Zijn Doctor en Chirurgijn ondersteunden hem; ik wees hem den weg naar het verstrek van Juffr. Bronkhorst. - Ik plaatste mij aan hare zijde, om aan haar verzoek te voldoen - en de Heer Kraaijestein kwam met eenen onzekeren tred haar nader.... Ik zag, dat zijne tegenwoordigheid haar geweldig trof, en de oppaster gaf op een' wenk eenige droppels, waardoor zij voor bezwijming bewaard bleef. De anders zoo stoutmoedige en vrijpostige Heer Kraaijestein schrikte, toen hij Susanna Bronkhorst zag met het hoofd in den ziekestoel gezegen; het gelaat met een doodelijke bleekheid overdekt; de oogen flaauw en kwijnende - en de geheele houding eene groote matheid verradende. 'Er had eenige oogenblikken stilte plaats, welke de Heer Kraaijestein eindelijk afbrak met te zeggen: ‘Mejuffrouw! de deerlijke toestand, waarin ik u vind ... doorgrieft mijne ziel.... Ik ... ik alleen ... ben de oorzaak ... en echter heeft mij de Heer Walraven verzekerd, dat gij mij alles ... alles ... vergeeft....’
Mej. Bronkhorst (met eene groote waardigheid hare regter hand even bewegende en openende, terwijl het scheen, dat een glans van goddelijke genade uit hare oogen afstraalde): Ik had wel gewenscht, Mijn Heer! dat gij den Heer Walraven geloofd hadt, omdat uwe te-
{==353==} {>>pagina-aanduiding<<}
genwoordigheid in mijn' geest herinneringen veroorzaakt, die mij zoo on aangenaam zijn; maar nu gij hier zijt gekomen, en zoo het mij toeschijnt in een' beklagelijken toestand, herhaal ik u gaarne, dat ik, die van God over mijne misstappen zooveel genade behoeve, u alles vergeef ... alles, wat gij tegen mij bedreven ... al het kwaad, dat gij tegen mij gesmeed hadt, en niet hebt uitgevoerd ... en (hier vouwde zij hare handen zamen, en sloeg hare oogen ten hemel) ik bid, dat God het u mede vergeef. Ga nu heen, Mijn Heer! - en leef zoo gelukkig, als uw staat het toelaat, en mijn hart u wenscht. - (Toen zij dit gesproken had, liet zij het hoofd weder in het kussen van den ziekenstoel nederzinken)....
Kraaijestein (zeer diep getroffen door hare woorden, en de wijze, waarop zij die uitsprakj, in eene zigtbare verwarring): Meêr ... meer ... dan ik had kunnen verwachten is uwe goedheid jegens mij ... en mijn ... berouw over de mishandelingen, die ik u aandeed, is opregt....
Mej. Bronkhorst (met veel nadruk): Dat geve God!
Hier was weder een oogenblik stilte en de Heer Kraaijestein vervolgde: Tot een bewijs van de opregtheid van mijn berouw, beken ik dit oogenblik, dat het nooit het oogmerk van uwe vriendin geweest is, dat het papier, waardoor zooveel ongenoegen tusschen u en haar ontstaan is, onder andere oogen, dan onder die

{==354==} {>>pagina-aanduiding<<}

van Mad. Gibbon zelve te doen komen; ik beken, dat hetzelve door toeval en list in mijne handen is gekomen,... zonder dat uwe vriendin Elzevier daaraan het minste deel gehad heeft....
Nu verspreidde zich een glans van genoegen over het gelaat van Susanna, en met een' vriendelijken lach zeide zij tegen Kraaijestein: ‘O dit is de eerste maal, dat gij mij wezenlijke vreugde veroorzaakt, ja het is een vreugde, die mijn bijna stervend hart vrolijker doet staan. Nu weet ik, dat ons Lotje (zich tot mij keerende) geheel onschuldig is.... (Tegen den Heer Kraaijestein, hare regterhand opbeurende, en meteen haar' vinger half bestraffende bewegende): O man! o man! wat hebt gij niet voor uwe rekening (zich een oogenblik bedekkende, en op een' verteederden toon): ‘maar 't is gebeurd, en gij hebt uwe misdaad beleden. Het is voorbij - en ik heb u alles ... alles vergeven ... ook dat, waarbij mijn hart het meest geleden heeft....’
Nu poogde de Heer Kraaijestein om te knielen: maar dit mislukte hem. ‘Kniel niet,’ ging toen onze voortreffelijke vriendin voort, ‘kniel niet voor een sterfelijk en zondig mensch, zoo als ik beu ... maar buig uwe knieën - voor God, dien gij meêr dan mij beleedigd hebt, of buig de neigingen van uw hart naar zijnen heiligen wil, en Hij zal met u verzoend zijn.’ (De Heer Kraaijestein was doordrongen van dit gezegde, wel

{==355==} {>>pagina-aanduiding<<}

op een' zachten, maar verhevenen toon voorgedragen. - Het ontbrak den anders zoo vaardigen spreker aan woorden. - Hij deed nog eene poging om te spreken, maar vergeefs - en onze Vriendin vervolgde, terwijl zijn Doctor toeschoot, om hem te ondersteunen.) ‘Het zal best zijn, Mijn Heer! zoowel voor u als mij, dat wij dit onderhoud afbreken. Wij zullen elkander waarschijnlijk in dit leven niet weder zien ... en wij hébben ook niet meêr met elkander te vereffenen. God geve u, dat bid ik Hem, uit den grond mijner ziele, nog zooveeltijd levens, dat gij met eene ziel, van eenen zoo voortreffelijken aanleg, in staat geraakt, om terug te keeren op den eenigen weg des geluks, dien van ware deugd en godsdienst! - (zich tot mij wendende): Mijn vriend! heb de goedheid van den Heer Kraaijestein uit mijne kamer te geleiden.’
De Heer Kraaijestein poogde weder te spreken: hij naderde haar sidderende; greep hare hand - en nu zeide hij met eene akelige en holle stem; als of die uit den diepsten grond van zijn hart voortkwam: ‘Ik ga heen ... ik ga heen ... uwe goedheid, uwe edelmoedigheid heeft mij verpletterd ... heeft mij vernietigd in mijne oogen....’
Nu zweeg hij weder - en ziende, hoe dit voorval onze vriendin trof, welke reeds meêr dan te veel geleden en hare krachten uitgeput had, gaf ik hem te kennen, dat ik door juffr.

{==356==} {>>pagina-aanduiding<<}

Bronkhorst verzocht was, om hem uit haar vertrek te leiden, en hij voegde mij toe: ‘Ik zal gaan, Mijn Heer!’ - (Nog eens Juffr. Bronkhorst aanziende, die nu in haren ziekestoel bezwijmd was neergezegen, en meer van eene doode dan levendige had) -‘wat heb ik gedaan? wat heb ik gedaan? en hoeveel voortreffelijkheden heb in deze aanbiddelijke verwoest! - breng mij - breng mij weg - want hoe zou ik getuige kunnen zijn van haren dood!’ -
Nu keerste hij zich om, en ging met waggelende schreden, half door mij en den Doctor ondersteund, naar de deur van het vertrek - draaide toen nog eens het hoofd om naar Susanna - en zeide op een' wanhopigen toon: ‘Nu - nu gevoel ik, welk een versoeijelijk schepsel ik ben, die zooveel deugd heb kunnen miskennen en honen ... breng mij weg - breng mij weg’ - en nu geleiden wij hem met moeite naar mijn vertrek ... en daar stortte hij weder in den fauteuil neder ... zag wild rondom zich, eene hevige vlaag van wanhoop overheerste hem.... Hij geraakte aan het hoesten, en de hoest werd van eene bloedstorting gevolgd, nog zwaarder, dan de Chirurgijn getuigde, dat sedert het noodlottig tweegevecht hem overvallen was. Verbergen was nu ook in het vertrek gekomen - en deze nam diep deel in het deerlijk lot, dat hij met veel bekommering nog als een gevolg van de door hem

{==357==} {>>pagina-aanduiding<<}

toegebragte wonde aanzag: en waarover hij, toen de Heer Kraaijestein, doodelijk vermoeid en genoegzaam half bezwijmd, in den arm van den Doctor een weinig rustte, den Chirurgijn onderhield; die hem te kennen gaf, dat het moeijelijk viel juist te bepalen, war 'er van binnen gebeurd was; maar dat de wond voor het uitwendige genoegzaam genezen was - en dat zeer wel de levenswijze, die de Heer Kraaijestein geleid had, welke juist de bedaardste niet geweest was, zoo het hem toescheen, gelegenheid kon gegeven hebben, om juist gelijktijdig met de ongesteldbeid, door de toegebragte wonde veroorzaakt, deze verschijnsels te doen geboren worden enz.
‘Is’ zeide de Heer Kraaijestein, nadat hij eenigen tijd in den arm van den Doctor gelegen had, ‘is 'er ons rijtuig?’.... Maar de Doctor voerde hem tegen: ‘Mijn Heer! Gij kunt, na zulk een' hevig toeval, niet vertrekken, of gij zijt zeker dood, eer gij weder te huis zijt. De minste schok zal op nieuw het geducht verschijnsel doen geboren worden - waarschijnlijk met vernieuwde woede, en gij zijt weg.... Ik heb benevens uwen Chirurgijn u afgeraden, om u naar dit Hotel te laten brengen - en wij zouden het nog sterker gedaan hebben, indien wij geweten hadden, dat gij zulke schokken zoudt hebben moeten doorstaan; maar nu verklaar ik, dat gij dit oogenblik volstrekt onverplaatsbaar

{==358==} {>>pagina-aanduiding<<}

zijt.’ - Nu schoot Verbergen toe, en bood met de hem zoo natuurlijke gulhartigheid, en zeker ondanks de zoo sterke en voor hem voordeelige verklaring, getroffen door dat hij den man, dien hij, weinig tijds geleden, eene zoo hevige wonde had toegebragt, zoo deerlijk lijden zag, hem zijn vertrek en bed aan.... De Heer Kraaijestein herkende hem eerst, toen hij dit aanbod deed, hetzij door zijne stem, of omdat hij hem met een oogwenk zag ... en, hoe moeijelijk en gevaarlijk hem het spreken viel, zeide hij toch afgebroken en verstaanbaar genoeg: ‘Moet dan alles ... alles ... zamenloopen ... om mij ... te vernederen....’ ‘'t Is geene vernedering,’ zeide Verbergen, ‘Mijn Heer! dat gij van mij een dienstbewijs ontvangt, waartoe mij de menschelijkheid verpligt. 't Geen gebeurd is, is voorbij - en ik beschouw in u thans alleen mijnen lijdenden medemensch....’ - ‘Vermoei hem niet, Mijn Heer!’ zeide de Doctor, terwijl hij zijn' pols voelde, ‘maar wijs mij het door u aangeboden vertrek en bed ... en laten wij hem daar heen brengen.’ - En nu bragten wij, met veel voorzigtigheid en zeer langzaam, den Heer Kraaijestein naar de kamer van Verbergen - en wij verlieten hem op verzoek van de beide Heeren van de kunst, welke met de grootst mogelijke stilte hem te bedde zouden helpen.
Daar mijn geest te sterk geschokt was, om,

{==359==} {>>pagina-aanduiding<<}

na al dit gebeurde, een oog te kunnen slapen, heb ik dezen in den vroegen morgenstond geschreven. Bij de oppaster van onze vriendin heb ik vernomen, hoe de nacht geweest is, maar deze getuigde, dat het haar toescheen, dat de koorts zeer hevig was geweest. Tusschenbeide was zij wel eens ingesluimerd, maar dan met groote schrikken wakker geworden. Zij had dan dikwijls in het Hollandsch geroepen: Lotje! Lotje! maar de rest van de woorden had zij niet verstaan. Eens had zij in het Fransch een gebed gedaan voor een heelen grooten zondaar. Nooit had zij zoo hooren bidden. - Maar de nacht was heel ongerust geweest. Gij begrijpt, Mejuffrouw! welke twee onderwerpen haar door den geest gespeeld hebben ... en zoo zich heden nog maar eenige gelegenheid aanbiedt, zal ik haar over het aangenaamst onderden.
Mij dunkt, Mejuffrouw! het bezoek van den Heer Kraaijestein is wel beschouwd voor u van het hoogst belang, want schoon hij, om welke reden is mij niet bekend, de snoode wijze niet ontdekt heeft, waarop hij van uw geschrist meester geworden is, gij zijt, en hoe verheug ik mij daarover, volkomen geregtvaardigd. Met al het duistere, dat deze zaak bedekte, moest gij onschuldig zijn, en het is mij in onze vriendin altijd als eene onverklaarbare bijzonderheid voorgekomen, dat zij u langer dan eenige oogenblikken heeft kunnen verden-
{==360==} {>>pagina-aanduiding<<}
ken. - Indien het niet te ver met haar gekomen was, zou ik waarlijk hopen, dat zelfs deze ontdekking haar zooveel genoegen zou veroorzaken, dat zij eenigzins mede zou werken tot hare herstelling; want het was een punt, waar op haar hart zeer gesteld was, maar zij is zoo verzwakt - en het overblijfsel van hare krachten zoo gering, dat ik dagelijks voor haar vreeze ... ja, ik moet u raden, dat gij u wapent tegen den slag, die u treffen zal. Somtijds hoop ik nog, dat hij verder af is, dan de vrees mij dien doet voorstellen, maar als ik eenige dagen terug zie, ontdek ik zigtbaar, dat zij vermindert in krachten, waarvan zij zelve ook volkomen, overtuigd is. Wat is het jammer, dat gij zoo verre van hier verwijderd zijt, want het zou toch een zeker somber genoegen over uw geheel leven verspreiden, het ziek- en sterf bed van uwe vriendin te hebben bijgewoond.
Zoo even ben ik gestoord door den Chirurgijn, welke den geheelen nacht bij het bed van den Heer Kraaijestein heeft doorgebragt - en hem nog bestendig blijft oppassen. Hij had geene nieuwe toevallen gehad, maar is in den zorgelijksten staat. Het speet den Heer Berquin, (zoo is den naam van den Chirurgijn,) omdat 'er gisteren zich vele gunstige teekenen tot zijne herstelling opdeden.... De Heer Kraaijestein was een nobel heer - maar hij was zeer woest - en men kon hem als hij zijne zinnen op iets gezet had, met geen

{==361==} {>>pagina-aanduiding<<}

mogelijkheid 'er hem afbrengen - maar hij was zeer edelmoedig - en als een Hollander - comme il faut, extrêmement riche. Ik moest hierom grimlagchen, vooral over de wijze, waarop Monsieur Berquin dit zeide, en schrijf het dus winderig, en in de taal, waarin de man het zeide. Dat extrêmement riche van de Hollanders is een vooroordeel bij de Franschen en andere vreemdelingen, dat reeds zeer oud is, en waarlijk dikwerf zeer tot ons nadeel werkt. En zulke Heeren, als Kraaijestein, die door dat de schatten van alle de takken van zijne familie zich op hun vereenigd hebben (in welk geval ik met hem toevallig gelijk sta, want hij heeft, behalve misschien zeer verre neven en nichten, slechts alleen eene oud-Tante nog in het leven, die, zoo ik meen, te Reenen woont) maken zeker een blinkend vertoon, en doen zich als extrêmement riche voor ... maar hoe verkeerd is het, naar eenige weinige individu's, die waarlijk in Holland ook zeldzaamheden zijn, eene geheele natie te schatten. - Doch om weêr te keeren tot Monsieur Berquin. Hij heeft mij ten stelligste verzekerd, dat 'er niet moet gedacht worden, om den Heer Kraaijestein te vervoeren. Zoodat nu liggen in hetzelfde Hotel de vervolger en de vervolgde, beiden gevaarlijk ziek, en het is twijfelachtig voor wie van beiden het lot des doods eerst zal worden uitgetrokken. Ik zal pogen, om voor onze vriendin te verbergen, dat zich de

{==362==} {>>pagina-aanduiding<<}

Heer Kraaijestein hier bevindt, schoon het moeijelijk zijn zal, om de huisgenooten de behoorlijke stilzwijgenheid te doen in acht nemen.
Is het niet voor mij eene onaangename ostandigheid, van zoo gebonden te zijn aan Parijs, daar mijn hart in den Haag is; en ik weet echter, dat gij het mij ten uiterste kwalijk nemen zoudt, ja ik zou het mijzelven doen, indien ik besluiten kon, om in deze omstandigheden eene vriendin als Susanna Bronkhorst te verlaten. - Maar het wordt van dag tot dag onmogelijker; o heb toch de goedheid en verligt dan deze mijne wel pligtmatige, maar toch onaangename vertraging van de genoegens, welke uw persoonlijk bijzijn in het vaderland mij veroorzaken zouden, door eene mindere karigheid in brieven, en houd u toch overtuigd, dat ik, met gevoelens van liefde en hoogachting, blijf,

Uw Dienstvaardige Vriend,

Philip Walraven.




{==363==} {>>pagina-aanduiding<<}

Twee honderd vijftiende brief.

 Mejuffr. Charlotte Elzevier aan den Heer Philip Walraven.


Den Haag, 10 Junij.

Mijn Heer en Vriend!

Ik kan niet ontkennen, of gij legt mij thans met uw menigvuldig schrijven over het onderwerp, dat voor mijn hart van zooveel aangelegenheid is, onder zoo groote verpligtingen, als ik niet gaarne aan iemand uit uwe sekse van minder edelmoedige beginsels, dan ik u houde, zou wenschen te hebben. Gij kunt u niet voorstellen, welke aandoeningen ik bij uwe twee laatste, over het lot van mijne lieve vriendin, gevoeld heb. Welk een mengsel van blijdschap en droefheid! Blijdschap, omdat het u toch eindelijk gelukt was haar te ontdekken ... maar droefheid, bittere droefheid, over de plaats, waar gij die voortreffelijke vondt, en over de allerellendigsten, ik vrees dat ik schrijven moet hopeloozen toestand. Suse Bronkhorst krank in het Hotel Dieu! ... O! als die gedachte in mij opklimt, is het of mijn hart vaneengescheurd wordt. Ik ontving uw' brief van den 31 Mei in

{==364==} {>>pagina-aanduiding<<}

tegenwoordigheid van mijn Papa en Mama. Naauwelijks had ik de woorden, zij is gevonden, zij is in veiligheid, gelezen of ik gaf een' kreet van vreugde, zoo dat beide verschrikt opvlogen, duchtende, dat mij iets overkwam: maar, helaas! hoe temperde gij die vreugde door uw naauwkeurig verslag van haren deerniswaardigen toestand. Welk een' dank ben ik u intusschen schuldig, dat gij zooveel voorzorg gedragen hebt voor onze waardige vriendin. - Hoe heb ik mij bij uwen volgenden verheugd, dat het toch gelukt is, haar uit dat huis der ellende in het Hotel, dat gij met uwen Vriend bewoont, te doen overbrengen, schoon ik met onuitdrukkelijk leedwezen ontdekte, dat uwe bekommering over hare zwakheid en ziekte eer toe dan afneemt, - gij kunt mij nu niet te dikwijls en niet te uitvoerig schrijven. O misleid, misleid mij toch niet, met mij, misschien om mij te sparen, haren staat beter af te schilderen, dan die is. - De minste flikkering van hoop, die gij u veroorlooft, verandert mijne verbeelding in eene groote vlam ... en echter geef mij toch ook hoop op haar herstel, zoo lang gij hoop geven kunt. Blijft de staat van hare ziekte dezelfde, o mijn Heer! houd daarom niet op, elken postdag, elke gelegenheid, die zich aanbiedt, aan mij te schrijven. Bedenk in welk eene vreesselijke beangstheid ik zou gestort geweest zijn, had ik uwen laatsten (van den 5den Junij) niet ontvangen,

{==365==} {>>pagina-aanduiding<<}

daar ik twee dagen later over Utrecht een' brief ontving geteekend door de hand van uwe dierbare Vriendin, maar geschreven door Juffr. Beukelman, niet minder behelzende, dan haar jongste vaarwel - o ik kan het niet schrijven, of mijn geest raakt in de war ... en ik moet het u toch doen weten. Ik zal, hoeveel tranen het mij ook kosten zal, u eene kopij toezenden van haar' afscheidsgroet. Lees hem, mijn Heer! en daar gij weet, hoe dierbaar Suse aan mijn hart is, en gij u ook beroemen moogt haar vriend te zijn, zult gij beter kunnen begrijpen, dan ik met woorden uitdrukken, welk een' schok die brief aan mijn hart heeft toegebragt. Ik ben half ziek van droefheid, zoo dat zelfs Papa den Doctor heeft doen halen, maar verberg dit voor Suse, want dit mogt die lieve ongelukkige eenige kwelling veroorzaken, zoo zij nog voor aandoeningen vatbaar is, want tusschen beide vrees ik het ergste.
Maar is dit wel het ergste voor haar? ... O hoe eigenbatig is zelfs de reinste harstogt der menschen, hoe eigenbatig is de vriendschap in hare wenschen.... Ja hoe lief ik Suse heb, ik wensch, dat zij nog voor kwellinlingen vatbaar is - want anders ... o de gedachte aan haren dood, de gedachte, dat ik haar zou moeten derven, is mij de ondragelijkste gedachte, nu zij voor de aanslagen van Kraaijestein beveiligd is - want ja - lie-
{==366==} {>>pagina-aanduiding<<}
ver, ik kan het naauwelijks schrijven - liever de tijding van den dood van mijne waardigste vriendin, dan dat de ondeugendste man der wereld over het deugdzaamste meisje had gezegevierd. - Ik heb, in de hope dat zij nog leeft, dat zij nog in staat is, om geregeld te denken, een' brief aan haar geschreven. Ik zal hem open hier insluiten. Gij moet hem toch zeker lezen, en ik zou mij ook over achterhoudendheid jegens u schamen. Uwe Hollandsche rondheid verdient dit niet. Ik heb ook den brief van Suse Bronkhorst van den 23sten Mei (*) wel ontvangen, dien zij geschreven had aan het huis van den snooden vervolger, en hij had opgehouden - doch nu door u verzonden is geraakt. Deze brief bevestigt mij in het gevoelen, omtrent de verregaande boosheid van Kraaijesteins ontwerpen - en hoe die huichelaar zelfs over de schranderheid en waakzaamheid van mijne vriendin misschien zou gezegevierd hebben. - O ik dank God om harent wil en den wil mijner sekse, dat dit niet gebeurd is.
Gij schrijst mij ook breedvoerig wegens den staat van dien booswicht. - Suse trekt zich zijn lot nog aan - zij heeft nog medelijden niet hem ... neen! Walraven! neen! zoo ver heb ik het niet gebragt. Schoon de karel

{==367==} {>>pagina-aanduiding<<}

mij vooral in mijne vriendin beleedigd heeft, ik moet het u openhartig belijden - ik haat, ik verfoei hem te veel, dan dat ik hem uit den grond mijner ziel beklagen kan.... Ja het schijnt, het schijnt, dat hij nu op den oever van het graf genaderd eenige ontwaking van menschelijk gevoel bespeurt: maar zijn praten is bij mij zonder eenig gewigt ... alleen de overgaaf van dien brief van Saartje Lindenberg, die nu toch wel blijkt, zoo als ik lang vermoed had, dezelfde geweest te zijn als die zoogenaamde Mevrouw Meadows - dat bevalt mij nog al. O hoe heb ik gegruwd voor dat monster bij het lezen van de medegedeelde kopij. Zij heeft het nog eenige schreden verder op het pad der boosheid gebragt dan Kraaijestein. - En haar plan omtrent den braven, den deugdzamen Koo Bronkhorst - en uit welke beginsels!! - O ik wenschte wel om den wil der menschelijkheid, dat die brief mij onbekend gebleven was, schoon ik u dank zegge voor de moeite, die gij u gegeven hebt, om mij van dat verschrikkelijk zamenstel een kopij te maken - en eens was dat Saartje Lindenberg ook een onschuldig - goed en verstandig meisje - volgens de getuigenis van hare Tante le Grand. - Zij heeft eenmaal de eerste schrede tot haar verderf gedaan - misschien was die schrede maar zeer klein. - Wie moet niet beven bij de gedachte!
Maar ik word al te droefgeestig, als ik

{==368==} {>>pagina-aanduiding<<}

alles zoo indenk, en schoon mijne vrolijke luim deerlijk geknakt, en ik bijna vrees, dat die voor altijd verloren is, moet ik zelfs op raad van den Doctor mij zooveel mogelijk opbeuren. Dit is eene van die duizende van raadgevingen der Heeren Doctoren, die gemakkelijker te geven, dan op te volgen zijn. Zoo ik een' brief van u ontving met wezenlijke, met gegronde hoop op het herstel van Suse, dan, ja dan, geloof ik, dat mijne vrolijkheid nog niet zoo geheel vervlogen is, of ik zou 'er nog wel iets van hebben overgehouden; Dan zou ik u misschien het huisselijk Tooneeltje, dat hier tusschen mijnen Papa en Mama en mij gisteren heeft plaats gehad, op een geheel anderen toon kunnen beschrijven, dan ik nu in staat ben, en ik zal het toch beproeven, om dat ik 'er belang in stel, dat gij het aan Suse mededeelt - ach indien zij maar in staat is, om het te vernemen, als mijn brief te Parijs komt. -
Gister morgen hield 'er een fargon stil voor onze deur, en ik werd dadr door zeer onverwacht met een bezoek van Koo Bronkhorst en zijne zuster Wimpje vereerd. - O ik ontstelde, toen ik Wimpje zag - zooveel gelijkvormigheid met de trekken van Suse ... zoo veel van hare spraakt. - Zij was gekleed in een zwarte jas, en Koo was ook geheel in reisgewaad. - Dat zij bij Mama en mij, want Papa was dat oogenblik uit, wel-
{==369==} {>>pagina-aanduiding<<}
kom waren, begrijpt gij. Beide, zoo wel Wimpje als Koo, zagen heel treurig. Dit deed mij vreezen, of zij ook nadere berigten uit Parijs hadden, maar het bleek mij wel ras, dat zij 'er zelfs geheel geene hadden, zoo laat, als het mijne, maar ieder een' afscheidsbrief van hare zuster ontvangen, van dezelfde dagteekening als de mijne, die zij mij zeer gulhartig mededeelden. Waarlijk Suse moet toen toch nog niet geheel ten einde kracht geweest zijn, dat zij zooveel brieven heeft kunnen dicteren, want Madam Gibbon heeft 'er ook een' ontvangen, dien zij mij mede heeft laten lezen - nu daarover misschien straks nog iets naders. - En uit al die brieven blijkt toch, dat haar geest bij lang na niet gekrenkt is.
‘Gij weet,’ zeide Koo, ‘gij weet, merk ik, alles wat onze zuster betreft zeer naauwkeurig, en wij zullen ons dus niet ophouden bij die treurige gebeurtenis. Ik heb mijne zuster, die dezen morgen vroeg van Haarlem gekomen is, aan de Leydschen Dam afgehaald met een fargon, en wij zijn voornemens, om nog heden naar Parijs te vertrekken. Maar Wimpje had een' inval, of gij misschien van de partij zoudt willen zijn.’
Wilhelmina Bronkhorst: Ja, lieve Juffrouw! gij moest mede gaan. Niets, niets zou mijne zuster aangenamer zijn, dan u nog te mogen zien.

{==370==} {>>pagina-aanduiding<<}

Ik: Uw verzoek komt mij zeer onverwacht voor, en het zou zeker eenige vertraging in uwe reis te weeg brengen ... anders wat mijne genegenheid betreft ... schoon ik sidder op de gedachte, in welk een' staat ik mijne beste vriendin zal aantreffen....
Mama: (mij zeer ernstig en alles behalve vriendelijk aanziende) Lotje! Ik denk toch niet, dat gij een oogenblik in overweging neemt om met mijn Heer en Juffr. Bronkhorst maar zoo naar Parijs te gaan. Nu als gij niet wijzer zijt, dan zullen wij u dien dollen stap beletten.
Ik: Hoe, Mama! noemt gij het een' dollen stap, dat men om de beste vriendin van ons hart eenige weinige dagreizen doet.
Mama: Dat de Heer Bronkhorst en zijne zuster die reis ondernemen, dat misprijs ik niet - Suse is hunne zuster ... maar om eene goede vriendin, die u dan ook nog op eene wijs behandeld heeft, die ik haar bezwaarlijk vergeven kan, zoo maar naar een vreemd land te gaan, en zich, behalve de onaangenaamheden der reis, aan velerlei gevaren en ontmoetingen bloot te stellen; neen, Lotje! het zal nooit met mijne toestemming geschieden.
Ik: (niet zonder hevigheid) Maar, Mama! bedenk toch, hoe veel dienst ik zal kunnen toebrengen aan eene ongelukkige vriendin in een vreemd land, en in eene stad....
Mama: In eene stad, waarheen ik niet ver-
{==371==} {>>pagina-aanduiding<<}
kies, dat gij op deze jaren van uw leven zonder uwe ouders vertrekt.
Ik: Maar ik zou immers onder bescherming van den Heer Bronkhorst reizen, en vergezeld van zijne zuster.
Mama: Ik heb alle achting voor den Heer Bronkhorst en deze jonge Dame, maar ik waag mijn eenig kind niet aan eene romaneske vlaag van vriendschap.
Ik: O Mama! hoe hard behandelt gij mij. Is het romaneske vriendschap, dat ik, daar zich eene voegzame gelegenheid aanbiedt, allen mogelijken bijstand aan Suse wil toebrengen.
Mama: Zij is nu immers in goede ... zeer goede handen. Tweemaal in eene week, zoo 'er zich geene buitengewone gelegenheden opdoen, dat ook nog al voorvalt, krijgt gij door den Heer Walraven berigt van haren toestand. Welke hulp verbeeldt gij u wel, dat gij haar zoudt kunnen toebrengen?
Ik: O als zij kwam te sterven, en ik had deze gelegenheid laten voorbijgaan, zonder dat ik haar nog gesproken had....
Mama: En als gij dan te Parijs komt, en gij vindt, zoo als waarschijnlijk, haar reeds buiten kennis ... misschien reeds overleden ... dan is de geheele reis vergeefs....
Ik: O dan zal ik mij troosten met ten minsten eene poging te hebben aangewend, om de laatste oogenblikken van het leven mijner vriendin te veraangenamen.

{==372==} {>>pagina-aanduiding<<}

Nu kwam Papa te huis, en na de gewone komplimenten tusschen den Heer Bronkhorst en deszelfs zuster, vernam ook deze, en wel bij monde van Mama, mijn verlangen, om van hun aanbod om de reis naar Parijs mede tedoen, gebruik te maken. Papa zag hier bij zeer ernstig - en ik ontdekte duidelijk, dat het voorstel bij hem niet zeer aangenaam inkwam. Met ongemeen veel beleefdheid bedankte hij Bronkhorst en zijne zuster voor dit blijk van attentie ten mijnen aanzien, maar verklaarde, dat hij van mij vertrouwde, dat ik voor dat aanbod bedanken zou. Op den hem zoo eigen vriendelijken toon voegde hij 'er bij: ‘Hoe groot ook de vriendschap tusschen Juffr. Bronkhorst en mijne Dochter is, Mijn Heer en Mejuffrouw! hoe zeer ik mij verzekerd houde, dat het haar veel moeite kosten zal, om het oor niet te leenen aan de stem der vriendschap, meen ik echter haar te wel te kennen, dan dat zij een reisje van dat gewigt, op hare jaren, hoe loffelijk ook hare bedoelingen en oogmerken mogten zijn, tegen het genoegen harer ouderen zou willen ondernemen: te minder, daar zij nu verzekerd is, dat de eigen broeder en zuster van Suse Bronkhorst naar Parijs gaan, en het haar dus niet aan hulp van vrienden en bloedverwanten ontbreken zal.’
Ik: Lieve Papa! de vriendschap, die mijn hart koestert voor Suse, is zoo groot ...

{==373==} {>>pagina-aanduiding<<}

Papa: Hoe groot zij wezen moge, Lotje! zij behoort in deze oogenblikken onderworpen te zijn aan het regtmatig verlangen van uwe Mama, om zich niet voor zulk eenen geruimen tijd van het bijzijn harer dochter beroofd te zien.
Ik: Immers Papa! heeft de vriendschap ook hare regten en aanspraken....
Papa: Zoo is het, Lotje! ... maar ook ouders hebben regten en aanspraken, en die zijn nog grooter en ouder dan die der vriendschap. Zoo gij met uwe vriendin Suse daarover kondt raadplegen, dan zou zeker die verstandige en Godsdienstige Dame u het zelfde zeggen. -
Ik zweeg nu, maar had groote moeite, om te zwijgen. Ik onderwierp mij aan den wil mijner ouderen, en de overredende wijze en toon, waarop mijn Papa sprak, besliste. Waarlijk ik geloof niet, dat ik het voor mijne Mama zoo spoedig op zou gegeven hebben. En schoon Madam Gibbon zeer dikwijls onder alle hare vermaningen ook hare Eléves waarschuwt om zich niet schuldig te maken aan het gebrek, dat in zeer vele huisgezinnen plaats heeft, en zij half lagchende, het gekakel van bijna mondige dochters tegen hare door ondervinding verstandige Mama's noemt ... ik zou veel moeite gehad hebben, om op dit punt toe te geven, zoo niet Papa met zijn vriendelijk gezag tusschen beide gekomen was: en toen deze, zeker aan mijn gezigt,

{==374==} {>>pagina-aanduiding<<}

bemerkte, dat ik begon te zuchten, wendde hij zich tot Koo Bronkhorst, zeggende: ‘Immers, mijn Heer, gij verschilt hierin niet van mijn gevoelen. Alle pligten hebben hunne eischen, maar omstandigheden en betrekkingen maken, dat nu de eene dan de andere zijne stem sterker moet laten hooren.’ ‘Zeker, mijn Heer Elzevier! - zeker, mijn Heer!’ zeide Koo, die door Papa zich gevleid zag met hem eene kundigheid toegeschreven te zien, die hij voor dat oogenblik niet wist, dat hij bezat. Maar Wimpje, die ook als een stom personaadje dit alles had bijgewoond, en die 'er heimelijk sterk op gesteld was, dat ik de reis mede deed - kon niet nalaten, om Koo, toen hij zich zoo gaaf bij Papa's gevoelen voegde, vrij scherpjes, schoon met een' kleinen glimlach, toe te voeren: ‘Ik geloof niet, Koo! dat Juffr. Elzevier u ligt voor haar' Advocaat gebruiken zou. Wat mij betreft, het past mij niet, omdat ik bemerkt heb, hoe sterk Mevr. Elzevier 'er tegen is, dat Mejuffrouw hare dochter met ons gaat, het past mij niet, om de zaak nu op te nemen; maar gij zoudt hebben kunnen aanvoeren, dat hoe hoog en regtmaatig ook de aanspraken van ouders boven die der vriendschap, in algemeene gevallen, gelden moeten, 'er toch zulke bijzondere gevonden kunnen worden, waarin juist het om gekeerde plaats heeft...’ Papa dit hoo-
{==375==} {>>pagina-aanduiding<<}
rende wendde zich oogenblikkelijk naar Wimpje en maakte haar dit welgemeend kompliment: ‘Schoon ik blij ben te ontdekken, dat mijne dochter de partij reeds genomen heeft, om te huis te blijven, heeft zij waarlijk reden om zich te beklagen, dat zij u niet als haar Advocaat had ingeroepen.’ - Nu werd het gesprek algemeener, en daar ik het groote punt had opgegeven, ging ik nu met Juffr. Wimpje mij onderhouden over den toestand, waarin zij hare lieve zuster waarschijnlijk vinden zou. Zij verhaalde mij, dat zij op het ontvangen van den brief, waarin zij afscheid neemt, doodelijk ontsteld geweest was, dat Mevr. Verschuur alles gedaan had, om haar hoop in te boezemen, en haar den raad gegeven had, om met haar' broêr, zelve naar Parijs te gaan. - Koo praatte veel met Papa en Mama over Rotterdamsche familiebetrekkingen, maar na het zetje, dat zijn zuster Wimpje hem gegeven had, had hij den moed niet, om mij niet zijne verhevene reflectien te aborderen.... Na bij ons een paar uur vertoefd te hebben vertrok Koo Bronkhorst met zijne zuster. Ik gaf de laatste alle mijne hartelijke groeten mede - en nooit zag ik een rijtuig vertrekken, waarop ik zoo gaarne gezeten zou hebben, als de sargon, waarop Koo Bronkhorst en zijn zuster zich bevonden. Ik was geheel uit mijn humeur geraakt, en daar Mama toch geen aangenaam gezelschap aan mij zou gehad

{==376==} {>>pagina-aanduiding<<}

hebben, ging ik de goede Madam Gibbon een bezoek geven. Deze zette mijne ontevredenheid omtrent Mama neder, en bragt mij onder het oog, hoeveel berouw ik over eene reis, tegen dank mijner ouders ondernomen, zou hebben, indienhaar of mij, staande dezelve, iets wezenlijks overkwam. En, gesteld, dat mijne Mama geheel ongelijk had, dan was mijne toegeeslijkheid en onderwerping prijsselijker, dan de gematigdste en zachtste zegepraal aan mijne zijde.
Mad. Gibbon is over den brief, dien zij van Suse ontvangen heeft zoo getroffen, dat zij, met al hare bezadigdheid nog niet in staat geweest is, om aan hare lieve Suse, met die gematigdheid te schrijven, welke haar anders bijna altijd eigen is, en die zij zoozeer oordeelt te moeten bezitten, als zij schrijft aan eene ongelukkige, welke gereed staat, om de wereld te verlaten in den tijd van het leven, waarin zij, voorzien van zulke voortreffelijke talenten, als welke niemand haar betwisten kan, zich nog het ruimst en aangenaamst genot daarvan had mogen beloven.
Maar het wordt tijd, dat ik afbreke, na u nogmaals verzekerd te hebben, dat mij niets aangenamer is, dan dat gij elke gelegenheid, welke zich aanbiedt, mij berigt van den toestand van mijne Vriendin geeft. Vrees dus niet, dat gij mij met dat schrijven lastig valt. Wat andere zaken betreft - o mijn Heer! mijn hoofd, noch mijn hart zijn gesteld, om

{==377==} {>>pagina-aanduiding<<}

daarover iets te schrijven. De toestand van Suse weegt mij zoo zwaar op het hart, dat ik bijna mijzelve geheel vergete.... Zelfs vergeet ik de droppels, welke de Doctor mij met zooveel ernst bevolen heeft: maar beter dan al de medicijnen, die in alle de Apotheken in den Haag gevonden worden, zou mij een brief zijn, waarin gij mij met de gegronde herstelling mijner Vriendin verblijdde. God geve dat dit spoedig geschiede: en Hij vergelde aan u alle moeite en zorgen, die gij aanwendt tot het behoud der bijzondere vriendin van

Uwe Dienaresse en Vriendin

Charlotte Elzevier.

P.S. O zoo het afgrijselijkste mogt gebeuren, zoo als ik ducht, draag dan toch zorg, dat 'er een lok van haar haar gesneden wordt, opdat ... o mijne aandoeningen overstelpen mij. Genoeg ... gij begrijpt mij.... Vaarwel!




{==378==} {>>pagina-aanduiding<<}

Twee honderd zestiende brief.

Mejuffr. Charlotte Elzevier aan Mejuffr. Susanna Bronkhorst.


den Haag, 10. Junij.

Dierbaarste Vriendin!

't Is mij onmogelijk te zeggen, met welk eene ontroering ik uwe laatste brieven ontvangen heb. De eerste, bestaande uit slechts drie regels, stelde mij ja gerust, dat gij nog in wezen waart, maar deed mij veel, zeer veel kwaads vermoeden. Weinig had ik echter gedacht, dat het zoover met u gekomen was, dat gij van de straten van Parijs in het Hotel Dieu waart opgenomen. Maar, mijne beste Vriendin! de treurige inhoud van uwen tweeden brief, dien gij zelf niet geschreven, maar slechts gedicteerd, dien gij met uwe lieve hand onderteekend hebt, heeft mijne ziel doorgriefd. Ik ben geheel ongesteld van droefheid. - Ik wil u echter schrijven, mij vleijende met de hoop, dat gij dezen brief ontvangende, zoo al niet aan de beter hand, echter nog in staat zijn zult, om denzelven te lezen, of des noods u hem te laten voorlezen door den Heer Walraven.

{==379==} {>>pagina-aanduiding<<}

O hoe hard valt het mij nog eens te moeten terug keeren tot dat onaangenaam onderwerp, hetwelk voor een' geruimen tijd stremming in onze vriendschap gegeven heeft. Aangenaam echter is mij de geruststelling, die gij mij geeft - aangenamer dan eenig ander berigt, buiten dat van uwe herstelling, mij zijn zou. - Nog eens, en dan nooit weder, hope ik, een woord tusschen ons over dit droevig stuk; bij mijne hoop op uwe herstelling betuig ik u, dat het volstrekt buiten mijne kennis in de handen van een ander, dan Madam Gibbon gekomen is.
Ja het geen gij van onze vriendschap zegt, is volkomen waarheid. Ik heb dat gedeelte van uwen brief met tranen besproeid, en zij beginnen weder te vloeijen, nu ik het herlees. God ziet die tranen, mijn Waarde! o zoo Hij de bede verhoorde, die ik met dezelve opzend, dan, dan zou onze vriendschap nog eene reeks van jaren duren, zoo ik hoop tot beider genoegen, en zeker tot mijne beschaving en verbetering. Ontvang, ontvang echter, zoo mijn gebed niet verhoord wordt, mijn' vurigen dank voor de meêr dan zusterlijke vriendschap, waarvan de sporen, hoelang ik u ook moog overleven, nooit uit mijne ziel gewischt zullen worden; ja die ik hoop, dat in den onbegrensden staat der zaligheid zullen overblijven, en tot een grondslag dienen van derzelver vernieuwing, om nooit te eindigen. - Gij zegt,

{==380==} {>>pagina-aanduiding<<}

dat u de gedachte aan de tranen, die ik om uwen dood storten zal, zoet is. - Schreijen (en o hoe vreemd plagt mij dit te zijn) schreijen is thans reeds mij een wellust - en God weet, wat 'er van mij worden zal, als ik de noodlottige tijding van uwen dood versta. O dat ik dan uwe laatste lessen niet vergete.
Kan het u gerust stellen, of liever kan het u genoegen geven, dierbare Vriendin! zijt verzekerd als kinderachtige ligtzinnigheid, of plaagachtige kwelzucht mij mogten aandrijven, en voor een oogenblik de schuldige en pligtmatige hoogachting mij doen vergeten, dan zal uw aandrang mij tot het terug keeren tot mijn' pligt herinneren, maar, als mij de vreesselijkste slag treffen moest, zal mijn karakter echter voor altijd eene zoo ernstige plooi aannemen, dat ik, zonder uwe aanbeveling, aan een der vurige wenschen van uw hart voldoen zal. - Mijne ouders heb ik uwentwege gegroet - Papa hoopt nog al, dat gij uwen staat te donker inziet; maar men houdt zoo ligt voor waarheid, het geen men hoopt. Mama blijft nog naijverig van mijne liefde voor u. Anders, Suse! zou ik in plaats van heden aan u te schrijven, mij naar Parijs spoeden, om u personelijke bewijzen van liefde en vriendschap te geven; maar ik heb mij, hoe hard het mij viel, aan den wil mijner Mama en den wensch van mijn Papa onderworpen en ben hier gebleven met

{==381==} {>>pagina-aanduiding<<}

mijn ligchaam; maar mijne ziel is bij u. - Door de beslommeringen van den dag henen, waar ik mij bevind, zweeft uwe toestand voor mijn' geest, doch als ik 's nachts mij geheel alleen bevind, o dan, dan vertoont gij u in allerhande treurige gedaanten voor mijnen geest; en mijn geheele ziel is één gebed voor uwe herstelling, voor uw geluk.
O zoo die beden niet worden verhoord, zoo het moest gebeuren, mijne Dierbaarste! dat gij het einde uwer loopbaan bereikte, wat kan ik dan anders, dan met een hart, dat van droefheid smelt, bidden, dat wanneer ook voor mij vroeg of laat het laatste oogenblik daar zal zijn, wij elkander terug zullen vinden, in het genot dier zaligheid, waarop wij als Christenen hopen, en waarvan gij mij bij de kist van mijn lieve Grootmama staande, met zooveel aandoening spraakt. Ik zie, dat die hope nog levendig in uw hart is - o die vertrooste u tot uw laatste oogenblik. - Denk somtijds nog aan uwe vriendin, die niet ophouden zal uwe ziel lief te hebben, schoon uw ligchaam aan haar oog onttogen is. - O Suse - God zij met u! - Ik kan u door mijne aandoeningen niet meêr schrijven, dan dat ik eeuwig hoop te blijven

Uwe hartelijk liefhebbende Vriendin

Lotje.




{==382==} {>>pagina-aanduiding<<}

Twee honderd zeventiende brief.

De Heer Philip Walraven aan den Heer Pieter de Graaf.


Parijs, 11 Junij.

Mijn Heer!

Het zal u misschien eenigermate bevreemden, dat gij van mijne hand een' brief ontvangt, schoon gij reeds eenige kennis draagt aangaande dèn staat van uwen vriend den Heer Kraaijestein. Gij zijt, zegt hij mij, onderrigt van de affaire, die hij met den Heer Verbergen gehad heeft, bij welke gelegenheid hij eene zware wonde ontvangen heeft. Die wond hem aan het bed gebonden houdende, is hem eene vrij hevige ziekte overvallen. In hoe veel of weinig verband dezelve met de toegebragte wonde staat, is iets, dat ik niet kan beoordeelen. Van tijd tot tijd heeft hij zware aanvallen van koorts, die meestal door hevige bloedspuwingen gevolgd worden. Sedert een paar dagen ben ik met hem in het zelfde Hotel gelogeerd. - Of liever, hij gaf, tegen den raad van zijnen Doctor en Chirurgijn, hier een bezoek aan Mej. Susanna Bronkhorst, die

{==383==} {>>pagina-aanduiding<<}

als een slagtoffer zijner vervolgingen, reeds sedert verscheidene dagen gezegd mag worden, zich mede op den oever van het graf te bevinden. Door de bewegingen, die hij maken moest, om herwaarts te komen, en misschien door de aandoeningen welke hem troffen op het gezigt van de ongelukkige Juffr. Bronkhorst geraakte hij in een' zoo bedenkelijken toestand, dat hem van hier naar zijn verblijf te vervoeren hetzelfde zou geweest zijn, als hem eenen plotselijken dood aan te doen. Hij is thans nog hier, en het laatste toeval heeft hem zoo hevig aangetast, dat hij volstrekt buiten staat is, zelfs in zijn bed op te zitten, en dus kan hij ook voor het tegenwoordig oogenblik geen letter schrijven.
Daar hij nu onlangs een' brief van u ontvangen had, en hij eenig belang 'er in schijnt te stellen, dat ik aan u als een zijner beste vrienden schrijf; heb ik hem niet willen weigeren, om hem dezen kleinen dienst te bewijzen. Ik moet u dan, op zijn verzoek, doen weten, dat hij zich in eenen zoodanigen staat gevoelt, dat hij aan zijn herstel (en zoo ik geloof met reden) wanhoopt. Hij heeft met veel leedwezen gezien uit uwen laatsten, dat gij u in zoo groote bekommering bevindt, en had wel gcwenscht, dat gij in plaats van naar Nijmegen te reizen, naar Parijs vertrokken waart. Hij zou u dan beter, dan in uwe tegenwoordige omstandigheden hebben kunnen helpen, en het zou hem in zijnen treuri-
{==384==} {>>pagina-aanduiding<<}
gen toestand zeer aangenaam geweest zijn, indien gij bij hem geweest waart. Nu kan hij, zoo het uw Papa al wilde toestaan, waaraan hij zeer twijfelt, u niet raden, omdat, naar het hem voorkomt, zijn einde binnen zeer weinige dagen, ja uren, daar kan zijn. Hij raadt u al verder, dat gij nu het toch zoo ver met u gekomen is, u zoo goed mogelijk naar uw noodlot schikt; daar toch ook door den tijd de onaangenaamheden, welke gij nu nog hooren moet, zullen verminderen; althans wel spoedig bij u de kracht der nieuwheid, en dus haren indruk verliezen.
Over het geen ik u nu ga schrijven, mijn Heer! zult gij u waarlijk wel eenigzins verwonderen, maar echter alles wat ik schrijf, geschiedt op den uitdrukkelijken wil van den Heer Kraaijestein, het geen gij ook zeer gaarne gelooven zult, omdat wij nooit eenige kennis aan elkander gehad hebben. De Heer Kraaijestein verzoekt mij aan u te schrijven, dat hij nu sedert eenig dagen meer tijd gehad hebbende, om zijn gedrag, leven en wandel na te gaan, dewijl hij meestal aan zijne eigene gepeinzen en de eenzaamheid is overgelaten geweest, hij voor u niet verbergen wil, dat hoe nader hij aan den eindpaal van zijn leven komt, hij des te vuriger verlangt, dat hij een verstandiger en beter weg gekozen had. Hij ziet duidelijk, dat alle zijne bejagingen op zijn best genomen dwaasheid ge-
{==385==} {>>pagina-aanduiding<<}
weest zijn, en vindt, zoo als hij het mijns achtens zeer krachtig uitdrukt, den droessem der zinnelijkheid nu op den bodem van dekijna verbrijzelde schaal zijns levens. Hij drukt van tijd tot tijd zich eenigzins verheven boven den gewonen trant van spreken uit, hetgeen ik toeschrijf aan eene ligte koortsachtige aandoening, die nu en dan het zelfde als eene dichterlijke verrukking bij sommige gestellen te weeg brengt. Hij gelast mij, u vooral te schrijven, dat hij zich tusschen beide zelfs bekommert over den naderenden onzekeren staar. Gisteren zeide hij onder anderen wel met eene flaauwe stem, maar toch op eenen nadrukkelijken toon: ‘O bij de schuimende pokalen en als wij van gezondheid gloeijen, gaat het gemakkelijk met den dood en het graf als beuzelingen te spotten, maar als men, zonder dat het verstand gekrenkt is, van langzamer hand en van schrede tot schrede den dood naderen en, als het ware, het graf voor zich ziet delven, dan verliezen zij de gedaante van beuzelingen, en worden zeer ernstige zaken. Ik wenschte wel, dat nu de Graaf en andere van mijne vrienden hier bij mijn bed stonden. Zij zouden zich zeker verwonderen, als zij deze taal uit een' mond hoorden, die hun zoo dikwijls de leer van Epicurus predikte ... die het eerst opkomend wolkje van zwaarmoedigheid met de goochelroede der spotter-
{==386==} {>>pagina-aanduiding<<}
nij wegtooverde: maar, ik bid u, laat aan den Heer de Graaf weten, hoe ik nu den overstap uit het leven in den dood met zekere huivering te gemoet zie; hoe het mij toeschijnt, dat, als het gordijn hier valt, 'er een ander zal worden opgeschoven. Zeg hem, dat het toch der moeite mij wel waardig schijnt, om in gezonde dagen eens opzettelijk te onderzoeken, wat over een volgend bestaan de verstandigste en beroemdste geleerden gedacht en geschreven hebben... Nu zou ik wel wenschen, al was het maar een twijfelachtig vonkje van hoop en troost te zien in het toekomende - en ik verbeeld mij, dat mij minder bekommeringen bij wijlen zouden aangrijpen, indien ik minder slagtoffers mijner losbandigheid gemaakt had. Bovenal beangstig ik mij over het laatste geval, over mijne vervolgingen en belagingen van Juffrouw Bronkhorst - en zelfs de vergiffenis, die zij mij geschonken heeft, drukt mij als lood op het hart....’ - Gij ziet, mijn Heer! dat uw vriend in eene zeer ernstige luim is - en hoe hij aan u en zijne overige vrienden denkt. Het past mij niet, uit hoofde dat wij elkanderen geheel vreemd zijn, te beslissen, in hoever de Heer Kraaijestein geregtigd is, om zijn' toestand u tot een voorbeeld te stellen.... Daar hij evenwel thans zeker in een' staat verkeert, die buiten alle bedenking zeer

{==387==} {>>pagina-aanduiding<<}

hagchelijk is, kan ik niet onderstellen, of alles het geen hij mij zoo van tijd tot tijd en bij verschillende gelegenheden verzocht u te berigten, zijn uitboezemingen, die uit den grond van zijn hart voortkomen. - Zoo liet hij zich, na dat ik hem dan beloofd had, dat ik u schrijven zou, hooren: - ‘Voeg 'er nog bij, als gij aan de Graaf schrijft, dat mijn geest zich van tijd tot tijd bekommert over al het huisselijk geluk, dat ik in verscheide huisgezinnen door het voorbedacht verleiden der onschuld gestoord heb: ja dat zelfs de vergoedingen, die ik door mijne natuurlijke mildheid aan zoovele geschonken heb, mij nu ontoereikend, ja van geen gewigt schijnen. Zeg hem, dat ik om alles wat ik bezit wel wenschen zou, dat ik honderde bedreven daden ongedaan kon maken.... En dat 'er een verborgen regter zijne stem in mijn hart hooren doet. Het geweten, dat wij, in de dronkenschap van onze zinnelijkheden, een fabeltje van oude wijven, of een' droom van dweepende zwaarhoofden noemden, komt tusschen beide uit zijn' schuilhoek te voorschijn - ja, hoe onaangenaam mijn ligchamelijke toestand is, en schoon ik bij vlagen veel pijn lijde, die pijn dáár,’ (hier wees hij op zijn hart) ‘die pijn is de verschrikkelijkste.’ -
Voorts heeft mij de Heer Kraaijestein ververzocht, dat ik u belasten zou met de moei-
{==388==} {>>pagina-aanduiding<<}
te, om op de eene of andere wijze aan zijne Oudtante Bregitta te Reenen, de eenige nabestaande, die van zijne geheele familie overig is, met een enkel woord zijnen gevaarlijken toestand te laten weten: ‘'t Is verscheide jaren geleden, dat ik naar haar heb omgezien,’ zoo drukte hij zich uit, ‘want zij is een vrouw van diep in de zeventig jaren, geheel niet van mijn' smaak, zeer pieus; die mij, toen ik als een jongen van twaalf jaren bij haar logeerde mij lastig viel met het lezen uit Godgeleerde Boeken.... Maar evenwel nu zij mij waarschijnlijk overleven, zal, eischt de welvoegelijkheid, dat de eenige overgeblevene Tante van mijn Papa, iets van mijn naderend einde weet. - Ja met die verkleefdheid van sommige lieden aan hunne nabestaanden en bloedverwanten heb ik zoo dikwerf den spot gedoken; en nu, nu ik op mijn sterfbed lig uitgestrekt, nu zou mij de toespraak van dat oude mensch, die Tante, welke zoo dikwerf het voorwerp van mijne onbescheidene raillerien was, mij aangenaam wezen. Zouden op het sterfbed door de zwakheid van het ligchaam de vooroordeelen der jeugd misschien den meester spelen over mijne aandoenlijke ziel; of zou bij de uitspattingen der jeugdige losbandigheid misschien ook op de lijst der vooroordeelen veel worden aangeschreven, dat oorspronkelijk

{==389==} {>>pagina-aanduiding<<}

tot onze natuur als menschen behoort? -Hoe het zij, verzoek de Graaf aan mijne Tante laten weten, dat ik hier en in zeer zorgelijke omstandigheden ben.’
Gelief ook aan Juffr. Lindenberg te Velp zijnen achteruitgang te laten weten: die gij ook, zoo het mogelijk is, alles wel moogt mededeelen, wat hij mij verzocht heeft u te schrijven. - Daarvan behoeft gij voor de Heeren la Rive - Verdonk en de verdere vrienden ook geen geheim te maken, omdat, zegt hij, hij u en aan hun allen een zachter sterfbed wenscht, dan hem te beurt valt. -
Zie daar, mijn Heer! wat uw vriend mij hoofdzakelijk van tijd tot tijd verzocht heeft u te schrijven. Ik heb 'er, gelijk gij begrijpt, van mij zelven niets bij te voegen, dan alleen, dat de Heer Kraaijestein dezen dag, zijn' uitersten wil gemaakt heeft, en dat hij mij overgehaald heeft om in gevalle van overlijden, de Executeur van dat Testament te zijn. Voor het overige noem ik mij, na vriendelijke groete en heilbede

Uw Dv. Dienaar

Philip Walraven.




{==390==} {>>pagina-aanduiding<<}

Twee honderd achttiende brief.

Madam Eleonora Gibbon aan den Heer Philip Walraven.


den Haag, 16. Junij.

Mijn Heer!

Schoon ik maar weinig bij u bekend ben, gebruik ik echter de vrijheid, om mij in dezen tot u te wenden, daar alles wat ik van uw karakter door de liefsten mijner Eléves, Mejuffr. Bronkhorst en Elzevier gehoord heb, mij als zeker doet vaststellen, dat gij de genomene vrijmoedigheid van eene Vrouw, welke zooveel belang stelt in het herstel der ongelukkige Juffr. Bronkhorst, wel ten beste duiden zult. Onkunde aan den toestand, waarin zij zich bevindt op het oogenblik, dat mijn brief te Parijs komen zal, deed het mij raadzaamst achten om den brief aan haar, bij u in te sluiten.
Daarenboven heb iK nog eene beweegreden om u in vertrouwen te schrijven, daar gij, door den zamenloop van de omstandigheden meer dan iemand anders met de ongelukkige lijderes gesproken hebt. - Ik denk echter, dat haar hare kieschheid belet zal hebben met u

{==391==} {>>pagina-aanduiding<<}

over een onderwerp te spreken, waarvan zij echter om andere redenen voor mij een geheim kan gemaakt hebben. Mogelijk heeft zij u wel eens gesproken van mijn' Neef de Klerk, die in Februarij van dit jaar naar Paramaribo vertrokken is. Sta mij toe, dat ik u over dezen waardigen jongman het een en ander berigte. Ik hoop alleen, dat gij mij het vergeven zult, als ik te veel vrijmoedigheid gebruik, met inbreuk op uwen tijd te maken. Ik zal mij echter zooveel mogelijk zoeken te bekorten.
Mijn neef de Klerk, de eenige erfgenaam van zijnen Oom, in Suriname overleden, heeft om zijne zaken op de best mogelijke wijze te beschikken, geoordeeld ia persoon naar Paramaribo te moeten reizen. - Behalve eene kleine ramp die hem op zijne uitreis bejegende, en hem te Cork noodzaakte binnen te loopen, heeft hij alles, zonder voorbeeld, voorspoedig getroffen. Daar zijn zaakwaarnemer een uitstekend mnn is, heeft hij met denzelven in eene kleine maand alles zoodanig kunnen beschikken, en in orde brengen, dat hij omtrent de helft van de maand April zijne terugreis naar het Vaderland weder heeft kunnen aannemen, welke hij gelukkig binnen den tijd van twee maanden volbragt heeft, zoodat hij eergister avond met de laatste schuit van Delft hier aankwam.
Zoo Juffr. Bronkhorst u iets van mijnen

{==392==} {>>pagina-aanduiding<<}

neef verhaald heeft, zal zij u waarschijnlijk wel medegedeeld hebben, met welk eene moederlijke teederheid ik hem, van wiens hartelijke liefde ik zooveel overtuigende blijken heb, bemin. Gij zult dus ligtelijk begrijpen, dat ik uitermate verheugd was, over zijne komst en zoo de droevige toestand van mijn teedergeliefde Juffr. Bronkhorst niet een groot inmengsel van treurigheid in mijne blijdschap geweest ware, geloof ik niet, dat aardsche vreugde een' veel hooger trap beklimmen kan. Naauwelijks had mij mijn neef omhelsd - en ik hem geluk gewenscht over zijne spoedige te huiskomst, of hij vroeg mij met eene meer dan gewone belangstelling naar den welstand van Juffr. Bronkhorst. Ik haalde de schouders op en gaf hem een kort maar treurig verslag van alles, wat met mijn lieveling was voorgevallen. Ik kan u onmogelijk beschrijven, mijn Heer! welke afwisselende gemoedsbewegingen zich op het gelaat en in de gebaarden van mijnen neef onder dit verhaal vertoonden - en toen ik zelve diep ontroerd hem eindelijk te kennen gaf, dat ik een' brief van haar ontvangen had, welken ik, helaas! als haar' laatsten afscheids groet aanmerkte, rees hij werktuigelijk van zijnen stoel op - sloeg zich met zijne regterhand vlak voor het voorhoofd - zeggende met eene hem anders niet eigene woestheid: ‘O God! ben ik in het vaderland terug gekomen, om bij den eersten voet-
{==393==} {>>pagina-aanduiding<<}
stap, dien ik in hetzelve zet, deze verpletterende tijding te vernemen.’
Ik voerde hem toe: Bedaar, lieve Neef! Ik dacht niet, dat dit berigt zult een' indruk op uw' geest zou maken.
Hij: Waar is de brief? waar is de brief - laat ik hem zien....
Ik: 'Er zijn geen geheimen voor u in. Lieve Neef! zelf spreekt zij daarin van u.
Hij: (met eene wilden blik van vreugde) Van mij ... ha van mij - Geef - geef ... mij spoedig, mijn Tante! -
Ik: Nooit had ik gedacht, dat gij u bij Mejuffr. Bronkhorst, zoo sterk zoud intresseren.
Hij: O geef, geef mij den brief maar...
Ik kreeg toen haren brief voor den dag en reikte hem denzelven over. Bevende greep hij hem aan, met wilde blikken liep hij denzelven over. - Toen hij aan de passage kwam, waar van hem gesproken werd - dacht ik, dat hij in zijnen stoel zou hebben neergezegen: O!’ riep hij uit, ‘niet alles, niet alles hebt gij mij in eens willen zeggen.... O zij rust, zij rust reeds in een vreemd land in het stof des doods.... “Groet dien braven ... groet dien braven jongeling,” zoo schrijft die onvergeetbare van mij. O God! op haar sterfbed uitgestrekt bidt zij om de bekrooning van mijne pogingen ... wenscht zij mij allen aardschen voorspoed

{==394==} {>>pagina-aanduiding<<}

toe - en ... maar het is te veel ... het is te veel ... zeg mij, Tante! want mijn hart is tot alles nu voorbereid - zeg mij, is, zij niet meêr? ...’
Ik: Zoo verre onze berigten loopen, is zij nog in leven, de Klerk! dat verzeker ik u stellig, maar ik bid u, zeg mij, van waar deze zoo hevige, ik zeide bijna buitensporige, ontroering; want zoo 'er iemand in de wereld achting en genegenheid voor Suse Bronkhorst koestert, zoo iemand haar deerniswaardig lot, en haar op handen zijnde dood.... ‘Haar op handen zijnde dood,’ viel hij mij in de reden, en bedekte zijn aangezigt met zijne handen.
Ik ging voort, zoo iemand het ongeluk van Juffr. Bronkhorst treft, dan ben ik het ... maar ik had niet kunnen verwachten....
Op nieuw viel hij mij in de reden: ‘Hebt gij dan niet gemerkt, Tante! hebt gij dien avond, toen ik haar in dit vertrek voor de eerste (en, o God! ook voor de laatste maal) zag, niet gemerkt dat ik haar met alle de verrukking der liefde beschouwde. Hebt gij niet uit den brief, dien ik u uit Paramaribo schreef, gezien, dat ik door die liefde als door eene onwederstaanbare kracht naar mijn vaderland terug getrokken werd? ... Heeft zij u niet berigt, hoe ik misschien te onvoorzigtig niet geschroomd heb, haar mijnen hartstogt in den brief aan haar te bekennen ...

{==395==} {>>pagina-aanduiding<<}

maar gij zegt, zij leeft nog ... zij leeft nog....’
Ik: Althans tijding van haren dood hebben wij niet....
Hij: Dan moet ik haar zien: dan moet ik haar spreken, voor zij sterft.
Ik: Zij is immers te Parijs....
Hij: Wat is de afstand tusschen Parijs en den Haag.... Morgen met het aanbreken van den dag rijd ik heen, en binnen twee dagen ben ik te Parijs, want ik zal dag en nacht doorrijden.
Ik: Bedenk, mijn lieve Neef! wat gij doet... 't Is mogelijk dat gij, bij uwe aankomst, haar overleden vindt; het is mogelijk, dat gij haar in eenen toestand vindt, dat gij haar niet kunt spreken; en zoo noch het een noch het ander plaats heeft, bedenk dan echter, dat uwe plotselinge verschijning van een zeer nadeelig gevolg op haar gestel zou kunnen, zijn. Ik weet niet, dat gij in den brief aan haar uit Paramaribo geschreven iets gemeld hebt van uwe liefde, die ik wel eenigermate uit het slot van uwen brief aan mij vermoedde, maar welke ik niet zoo hevig verwacht had, als mij dezelve thans blijkt te zijn.... Ik ben dus geheel onkundig, welk een uitwerksel dat schrijven op het hart van Suse veroorzaakt heeft ... maar welk het ook zij, zeker is het dat, in haren toestand, uwe onverwachte verschijning een' schok zal toebrengen aan een gestel, dat

{==396==} {>>pagina-aanduiding<<}

misschien een veel geringere geheel zou doen bezwijken. Ik bid u dus, bedwing, bedwing uwe drift, zoo het mogelijk is - en stel uwe reis een etmaal uit.
(Hij barstte uit:) Dat kan ik niet, dierbare Tante! nu 'er de mogelijkheid is, dat ik haar nog levende zal zien, hoe klein die mogelijkheid ook zij, zou ik het mij mijn geheel leven verwijten, indien ik een oogenblik had laten verloren gaan. Maar zijt gerust, dat, hoe groot mijne drift ook zij, om haar nog levende te zien, ik die, om haren wil, zooverre zal kunnen matigen, dat ik niets zal toebrengen, dat tot het geringst nadeel aan haar zou kunnen strekken, de verlenging van wier leven ik met mijn' laatsten droppel bloed zou wenschen te koopen. Maar, bid ik u, zeg mij, wanneer en van wie hebt gij het laatste berigt aangaande haar ontvangen?
Ik zeide, dat ik meende, dat het berigt van den 8sten Junij was - en dat ik het ontvangen had van Juffr. Charlotte Elzevier. -
Hij: O reeds zoovele dagen oud ... o wat kan 'er niet in zes dagen gebeurd zijn.... Hoe het zij, ik moet dien brief zien. Zou het niet mogelijk zijn, dat wij nog heden avond Juffr. Elzevier spraken. Immers ja! 't Is nog geen half twaalf, en fatsoenlijke lieden souperen dan in den Haag. Kom, Tante! spoedig, spoedig eene koets laten komen, en Mejuffr. Elzevier opgezocht. O als zij een

{==397==} {>>pagina-aanduiding<<}

menschelijk hart heeft en den verschrikkelijken staat, waarin ik mij bevind, verneemt, zal zij mij niet kwalijk duiden, dat ik in den nacht haar een bezoek met u geef....
Ik gaf hem te kennen, dat ik dit echter niet durfde wagen zonder vooraf te hebben laten vernemen, of hare ouders 'er iets tegen hadden. Ik schreef dus een regel of drie met het verzoek om met mijn' neef, die zoo oogenblikkelijk aangekomen was, en morgen naar Parijs wilde, hunne dochter nog even te spreken - en binnen een groot kwartier kreeg ik van den Heer Elzevier berigt, dat hij, schoon het zeker wat laat was, echter uit hoofde der bijzonderheid van het geval, ons afwachten zou. Wij lieten eene koets komen en reden terstond naar het huis van den Heer Elzevier.
De knecht liet ons in de kleine zijdkamer, en de Heer Elzevier kwam wel spoedig bij ons. Hij berigtte mij, dat Lotje heden avond met hun van het buiten, dat zij, uit hoofde van zekere vertimmering, nog niet hadden kunnen betrekken, doch waar zij echter den dag hadden doorgebragt, was te huis gekomen, maar dat hij haar nooit in heviger aandoening gezien had. Is 'er dan ook eenige tijding van Juffr. van Bronkhorst? - ‘Neen en ja!’ zeide de Heer Elzevier ... ‘Zij is immerss niet dood?’ vroeg de Klerk met eenen onuitdrukbaren angst. ‘Wij zijn daaromtrent

{==398==} {>>pagina-aanduiding<<}

onzeker,’ antwoordde de Heer Elzevier - ‘maar 't is reeds laat.... Mijne dochter is nu weder zoover hersteld, dat zij iemand ten minste kan toespreken....’ Hij geleidde ons toen naar de kleine eetzaal ... intredende zag ik wel naast de Chifonnière op een' stoel, een schilderstuk, dat door een der kaarsen verlicht werd ... maar terwijl ik mijn kompliment tegen Mevr. Elzevier en Lotje maakte, welke laatste aan de tafel zat met het hoofd in de hand - hoorde ik mijn Neef de Klerk een' afgrijsselijken gil geven - en voor het schilderij nederstorten. - ‘O God! dat is zij, dat is zij - maar zij is dood ...’ waren de eenige woorden die hij kon uitbarsten en hij viel met zijne hand tegen de Chifonnière. Ik keerde mij om - en zag met eene aandoening, die mij door al de leden ging, eene afbeelding van mijne lieve Susanna Bronkhorst ... kenbaar, zeer kenbaar aan de trekken, maar eene doodelijke bleekheid bedekte dat gelaat, waarvan gesloten oogen den slaap of den dood aanduiden.... Terwijl de Klerk in dezen roerloozen stand lag, zeide Charlotte... ‘Ja, lieve Madam! ga zitten, ik zie ook, hoe gij op het zien van dit schilderstuk ontstelt. Heden avond met Papa en Mama te huis komende zeide Caroline: “dat 'er aan mijn adres uit Rotterdam een breed kistje gekomen was, waar voor zij eenige guldens had moeten betalen, maar dat

{==399==} {>>pagina-aanduiding<<}

het een spiegel scheen te zijn....” Gij begrijpt, lieve Madam! met welk eene drift ik de kist open deed - maar toen ik dit schilderstuk zag met het ontwijfelbare afbeeldsel van mijne doode vriendin; - O had toen Mama niet bij mij gestaan, ik zou plotseling op den grond nedergestort zijn.’ Ik vroeg haar, van wien dit schilderstuk kwam. Zij antwoordde, ‘van den Hollandschen Schilder Verbergen, den vriend van Walraven. Althans dit briefje, 't geen Mama, na dat mijn eerste schrik eenigzins voorbij was overgaf is geteekend F.V. en de inhoud, hoe kort ook, kan mij niemand anders dan hem voor den toezender doen houden.’ Het briefje kwam eenvoudig daarop neder: Dat hij gedrongen door hoogachting voor Juffrouw Bronkhorst, de gelegenheid had gehad, om dit afbeeldsel van haar te maken, dat hij wetende, de groote vriendschap tusschen Juffrouw Elzevier en Juffrouw Bronkhorst, en zijne verpligting aan den Heer Walraven, juist gelegenheid vindende, om dit stuk af te zenden, zich daar van buiten weten van den Heer Walraven had bediend, daar zijn verblijf te Parijs misschien kort zou zijn, en dat stuk in geen beter handen dan die van Juffr. Elzevier komen kon enz. - Stom vam droefheid lag de Klerk nog voor het schilderstuk, tot dat de Heer Elzevier hem uit zijne wezenloos-
{==400==} {>>pagina-aanduiding<<}
heid terug riep ... en beweerde, dat hij in de trekken van het gelaat van Susanna Bronkhorst wel die van den slaap eener zieke, maar geenszins den doodelijken, zoogenaamden Hippocratischen trek kon vinden, en dat daar de brief van F.V. geteekend van 7. Junij en de laatste van Walraven aan zijne Dochter van den 8sten was, waaruit bleek, dat Susanna Bronkhorst, hoe zwak ook nog leefde, hij dus voor een vaste waarheid hield, dat de afbeelding haar als een slapende zieke voorstelt. Dit berigt van den Heer Elzevier was zoo eenvoudig en krachtig, dat het op het hart van mijn' neef de Klerk dezelfde uitwerking deed, als het het reeds heeft gehad op het gemoed van Charlotte. Deze gaf terstond mijn' neef den laatsten brief, dien zij van Walraven ontvangen had, dien hij met zeer veel ontroering las.
Ik verhaalde den Heer Elzevier het oogmerk van mijnen Neef, om morgen met het aanbreken van den dag naar Parijs te vertrekken, en vond geen reden, om in dat vertrouwd gezelschap zijne liefde, voor Juffr. Bronkhorst te verbergen; die ik ook duidelijk bemerkte, dat Juffr. Charlotte reeds vermoed had.... En nu begon de Heer Elzevier met mijn' Neef over zijn ontwerp te spreken, om zoo maar in haast naar Parijs te gaan. Eerst liet de Heer Elzevier hem alles daaromtrent uitboezemen, en na dat de Klerk zich dus lucht gegeven had, begon hem de

{==401==} {>>pagina-aanduiding<<}

Heer Elzevier, omtrent op deze wijs aan te spreken: ‘Gij zult bezwaarlijk een' kring kunnen vinden, waarin Juffr. Bronkhorst, hoe algemeen geacht en bemind, hooger geacht en bemind wordt. Ik verklaar u, mijn Heer! dat ik haar met de liefde van eenen vader bemin, en zoo ik hoop voedde, dat mijne tegenwoordigheid haar dierbaar leven zou kunnen rekken, ik, ondanks zeer gewigtige betrekkingen, die mij in deze oogenblikken aan het vaderland verbinden, morgen met u de reis zou aannemen. Maar ik geloof, dat mijne onverwachte tegenwoordigheid, die van een oud vriend, aan wiens huis zij vele genoegens gesmaakt heeft, haar in den hagchelijken toestand, waarin zij zich bevindt, zeer schadelijk - misschien doodelijk zijn zou. O als het met de zwakheid van den mensch zoover gekomen is, als het mij toeschijnt met die van Suse Bronkhorst, dan is 'er zeer weinig noodig, om het dunne draadje, waaraan het leven nog hangt, en het misschien zonder eenige schokken zou kunnen verlengd worden, plotseling te doen afbreken. Dus wat mij betreft, mijn Heer! ik zou het voor mij zelven onverantwoordelijk achten, indien ik eene dierbaare vriendin aan eenen plotselijken dood blootstelde. Wat nu uw geval betreft; overweeg, bid ik u, eens, hoeveel dat van het mijne verschilt. Een vaderlijke vriend, die met alle

{==402==} {>>pagina-aanduiding<<}

mogelijke bezadigdheid haar langzaam zou naderen, of een jeugdig minnaar, die met al de aandoeningen van een diep ontroerd gemoed haar als in de armen vliegt.... Bedenk, mijn Heer! aan welk gevaar gij haar blootstelt, wier leven u boven alles dierbaar is. - Wanneer zij eens kort na de ontmoeting genoegzaam in uwe omhelzing den geest gaf, zoudt gij dan u zelven niet uw geheel leven beschuldigen van eene verregaande onvoorzigtigheid.... Bedenk wat 'er al in het hart van Susanna Bronkhorst zal omgaan, als zij u ziet, als zij uwe komst verneemt.... Hoe, hoe onvoegzaam daarenboven zal het zijn haar geest in die ernstige oogenblikken, waarin zij zich moet losmaken van de wereld, te vervullen met gedachten en uitzigten, die, zoo zij wezenlijk voor u eenige genegenheid koestert, haar diep moeten grieven, en haar sterven moeijelijker maken zullen.’
Deze aanmerking met de grootste kracht en zekeren driftigen ernst voorgedragen, welke de natuurlijke welsprekendheid van den Heer Elzevier zoo eigen is en hem tot een zoo beroemd Advocaat maakt, bragt de Klerk tot nadenken. - Hij zat een' geruimen tijd in diep gepeins - en, schoon hij geen woord sprak, bleek echter ten duidelijkste de strijd en moeite, die hem het afzien van zijn gevormd ontwerp kostten; eindelijk echter de oogen ten hemel slaande, en met eenen onuit-
{==403==} {>>pagina-aanduiding<<}
drukbaren weemoed, barstte hij uit: ‘Gij hebt gelijk, mijn Heer! gij hebt gelijk.... Ja, Tante! ik moet hier blijven ... Ik moet niet naar Parijs gaan ... want zou ik haar, die ik meer dan mij zelve lief heb, zelfs de rust van haar sterfbed verstoren....’ De jonge Juffr. Elzevier schoon te diep ontroerd, om, naar hare gewone levendigheid, deel te nemen aan de gesprekken, werd zigtbaar door deze uitbarsting getroffen. - De oude Mevr. Elzevier, die van een' koeler aard is, zag de zegepraal van mijnen Neef over zich zelven met stille bewondering aan - terwijl haar man hem de hand drukte, zeggende: ‘Mijn Heer! gij zijt een man van brave beginsels, en waardig, om naar de hand van Susanna Bronkhorst te staan.’ - Ik zag, dat dit mijn' Neef streelde, - en tot Juffr. Lotje zich wendende, zeide hij, terwijl hij de tranen, die in zijne oogen oprezen, met geweld binnen hield, doch de toon zijner stem zijne aandoenlijkheid verraadde: ‘Ik zie, Mejuffrouw! aan uwe aandoeningen, welk een teeder, welk een diep deel gij neemt in het lot van Juffr. Bronkhorst. Gij zijt hare vriendin sedert jaren. Gij hebt het onwaardeerbaar geluk gehad van jaren dezen dierbaren schat te bezitten. Misschien veroordeelt gij wel mijne vermetelheid, dat het in mijnen geest heeft kunnen opkomen, om naar de hand te staan van e ne Dame, welker schoonheid,

{==404==} {>>pagina-aanduiding<<}

verstand en deugd zoo uitstekend zijn, dat ik mij niemand uit mijne sekse voorstellen kan, dien de schijn van trotschheid, van roekelooze stoutheid althans niet zou aankleven, die onderneemt, om aanspraak op het bezit van haar hart te maken te maken.... Ik zwijg nu van hare aanzienlijke afkomst, van den rijkdom....’ Hierop viel Charlotte hem in de reden: ‘O wat het laatste betreft, de ongelukken, die het kantoor van haar Papa getroffen hebben, hebben haar van den staat van rijkdom, waarin zij geplaatst was, toen gij het vaderland verliet, nabij aan dien van volstrekte behoefte gebragt.... Maar hare ellendig gekrenkte gezondheid, zoo als hare afbeelding, die mijne geheele ziel met droefheid vervult, helaas! te duidelijk aantoont, maakt het overtollig, dat ik mij over het een of andere zou uitlaten; alleen, mijn Heer de Klerk! zoo het levendig besef van de onuitdrukbare waardij van hare voortreffelijkheid, en het nederig gevoel, hoe moeijelijk zich eenig karakter tot die hoogte zou kunnen verheffen, om een eenigzins waardig Echtgenoot van die voortreffelijke te worden, daartoe eenig regt geven dan, dan, mijn Heer! zoudt gij, zoo niet het ongelukkig lot alle hare aardsche hoop vernield had, gewis bij haar in eenige aanmerking komen ... maar nu ...’ (en met een haalde zij den brief van afscheid, haar door Suse

{==405==} {>>pagina-aanduiding<<}

geschreven, voor den dag ‘maar nu zal ons niets overschieten dan haar te beweenen. Lees, lees het jongst vaarwel, dat zij mij heeft toegeroepen.... Voeg dat bij de treurige beeldtenis van mijne stervende vriendin, en verban uit uw' geest alle de vooruitzigten, waarmede zich misschien uwe verbeelding gevleid heeft....’ Terwijl de Klerk dezen brief inzag ... zeide Mevrouw Elzevier, die duslang weinig of niet gesproken had: ‘Men heeft mijn Dochter een' grooten ondienst gedaan met de toezending van dit schilderstuk; zoo de Heer Verbergen met den Heer Walraven geraadpleegd had, zou het zeker niet geschied zijn. - Ik kan toch mijn Lotje niet kwalijk nemen, dat zij 'er door getroffen is. Ik geloof, dat ik het schilderstuk hier van daan zal laten brengen, want het maakt op haar' geest een' veel te sterken indruk.’ - Het was nu ruim één uur na middernacht geworden, en mijn Neef verliet met mij den Heer en Mevr. Elzevier en hare Dochter, - welke laatste hem beloofde, dat zij alles, wat hare vriendin aanging, en in de brieven van den Heer Walraven gevonden mogt worden, onbewimpeld zou mededeelen, met bijvoeging van eene uitnoodiging van haren Vader, om ten allen tijde van zijn huis gebruik te maken. Gij kunt denken, mijn Heer! dat mijn Neef niet eens in staat geweest is, om mij onder

{==406==} {>>pagina-aanduiding<<}

het ontbijt het een of ander van zijne reis, en verdere omstandigheden te verhalen. O hoe vrolijk zou ik zijn over het fortuin, dat hem te beurt gevallen is, indien niet alle oogenblikken de gedachte aan den staat van mijne dierbare Suse Bronkhorst mijne vreugde geheel vergalde.
De brief, dien ik haar geschreven heb, lag reeds sedert twee dagen gereed. Ik meende dien eergister onder couvert van Mejuffrouw Elzevier te verzenden, maar deze had toen geen brief gereed. Ik hoop, dat hij nu nog met den uwen tijdig komen zal, om mijn dierbaar kind (o zoo noemde ik haar voorheen zoo gaarne) te vertroosten bij den geduchten stap. - Ik heb nu nog een en ander 'er bijgevoegd, op verzoek van mijnen Neef de Klerk. Ik beveel mijnen brief geheel aan uwe wijsheid en voorzigtigheid - en hoop toch, dat gij voort zult gaan met aan Juffr. Elzevier de naauwkeurigste berigten van den toestand van Mejuffr. Bronkhorst te geven.
God vergelde u rijkelijk alle de goede diensten, die gij aan een deugdzaam maar ongelukkig meisje bewijst, dit is de hartelijke bede van haar, die na u ook gegroet te hebben van haren Neef de Klerk, zich met hoogachting noemt

Uw Dv. Dienaresse

Eleonora Gibbon.




{==407==} {>>pagina-aanduiding<<}

Twee honderd negentiende brief.

Madam Eleonora Gibbon aan Mejuffrouw Susanna Bronkhorst.


den Haag, 13 Junij.


Veel, lieve Suse, want zoo zal ik u noemen, omdat ik weet, dat gij liefst zoo door mij genoemd wordt, en althans bij uw krankbed, van een moederlijke vriendin, alles wat maar naar pligtpleging zweemt, walgelijk zijn zou; veel, lieve Suse, heb ik, zoo als ik u meermalen verhaald heb, met mijne ouders doorgebragt. - Ook ik heb mijn deel gehad aan menschelijke ellenden, en daar God mij een gevoelig hart had geschonken, ben ik dikwijls hevig geschokt geworden door de aandoeningen, die de zwakke menschelijke natuur bij onverwachte rampen treffen. - Maar in geen twintig jaren, ja, zoo het mij toeschijnt, in langer tijd, heb ik een' zoo geweldigen schok gevoeld, als bij het ontvangen van uwen brief, van den 1sten Junij in uw naam aan mij geschreven, en met uwe lieve hand onderteekend. Ik besloot op de ontvangst onmiddelijk, om aan u te schrijven, maar verscheide malen zette ik mij om denzelven te beantwoorden, maar telkens

{==408==} {>>pagina-aanduiding<<}

werd ik overstelpt door verregaande droefheid ... zoo dat ik 'er gedurig weder afstapte. Ik wilde u in eene zoo groote kalmte des gemoeds schrijven, dat ik althans niets toebrenge, om uwen geest, die mij tamelijk bedaard toeschijnt, te ontrusten. Nu hoop ik, dat het gelukken zal, daar ik dezen namiddag gesticht ben door eene Leerrede van Ds. B**, over de woorden: Alle dingen zijn mij geoorloofd, maar ik zal onder geenes magt mij laten brengen; waaruit hij gelegenheid nam om de pligt van een' Christen aan te toonen, om zijne hartstogten, schoon werkzaam omtrent geoorloofde voorwerpen, binnen de juiste palen te houden. Ik hoop, dat ik aan u, mijn Lieve! in uwen toestand, schrijvende daar aan zal kunnen voldoen.
Gij zult wel gelooven, dat ik tranen van bitere droefheid geschreid heb, maar ook tranen van dankbare vreugde. Ik heb God gedankt, dat Hij mij tot een werktuig had doen dienen, om u zoodanige gedachten in te boezemen, gelijk gij misschien al te goedgunstig mij toeschrijft, die u op den oever van het graf vertroosten. Diep, zeer diep, heeft mij uwe opregte dankbetuiging getroffen, en niet minder die nederige boetvaardigheid bij de herinnering van uwe misstappen. Ik zag met een onuitdrukbaar genoegen, hoe uwe boetvaardigheid zich met eene hope op een zaliger lot in het toekomende paarde. Ja! mijn lief kind! deze proefstaat levert geene onzondige menschen op: de

{==409==} {>>pagina-aanduiding<<}

zwakheid onzer natuur, dikwerf nog verzwakt door overgeerfde ligchamelijke gesteltenissen, en meestal door meêr of minder schadelijke voorbeelden met het kwaad gemeenzaam geworden, eer rede en godsdienst in staat zijn, om het kwaad als kwaad te kennen, maakt het onmogelijk, dat wij niet dikwijls, ja dagelijks, in velen struikelen ... geen verstandig, geen opregt mensch, geen welberaden christen zal dit ontkennen; niet de onzondige, maar de minst zondigende is de beste. En welk een verheven troost, mijn lieve! schenkt ons niet alleen het redelijk begrip, dat wij, voorgelicht door de Christelijke openbaring, van de Godheid vormen. God is niet de grillige Jupiter of strenge Saturnus der Heidenen, - zelfs niet de van zijne magt jaloersche en zich wrekende Jehova der Joden - neen! de laatste Leeraar, die door goddelijk gezag bekleed, en zijne zending stavende met wonderen, die den bijstand van de Almagt vorderden, op deze wereld rond wandelde, de stichter van het Christendom, die, bij de verhevenste reinheid van harte en de uitgebreidste menschenliesde, met de zwakheden zijner medebroederen een Goddelijk mededoogen aan den dag legde; die, vol van diepen afkeer, zelfs tegen de heimelijke beginsels der ondeugd, den menschen de uitstekendste proeven gaf van de Goddelijke barmhartigheid, heest God leeren kennen als den liefderijksten en vergeeflijksten Vader.... O laat, mijn dierbare! die wel

{==410==} {>>pagina-aanduiding<<}

betuigt bij overijling en uit aanklevende broosheid, veel nagelaten hebben, hetgeen gij hadt behooren te doen, maar die zeldzaam tegen uw beter weten aan, en nog zeldzamer met opgeheven hand zult gezondigd hebben, laat geen zwakke vlaag van moedeloosheid uwen helderen geest beroeren. - Zoo bij wijlen de ontzaggelijke grootheid van den heiligen God uw hart vreeze aanjaagt, dat u dan de genadige verzekeringen van onzen oudsten Broeder bemoedige, die aan alle waarlijk boetvaardigen de Goddelijke vergeving heeft toegezegd.- Ja, mijn kind! ik weet het, gij hebt aan uwen snooden vervolger zijne misdaden, jegens u gepleegd, vergeven - en gij hebt wel, zeer wel gedaan - gij hebt getoond, dat u de lessen van het Euangelie ter harte gaan - en dat het groot voorbeeld van den lijdenden en stervenden Vriend van het menschdom met vrucht op u gewerkt heeft... - Maar zou de Goddelijke barmhartigheid niet verre die van den zwakken mensch overtreffen? -
O Suse! als uw hart kalm en bevredigd is, bekommer u dan toch niet angstig over de toekomst. - Vermoei uwen geest zelf niet met pogingen, om het ondoordringbaar voorhangsel, waarmede de Goddelijke wijsheid den staat van ons volgend leven bedekt heeft, te willen opligten. Genoeg zij het u, dat de verlichtste leerlingen van onzen goddelijken Meester zelf stamelden, wanneer zij deswegens iets aan den mensch, ter

{==411==} {>>pagina-aanduiding<<}

zijner vertroosting, wilden openbaren. Hoe bezwaarlijk valt het een kind, om zich een denkbeeld van de vermaken en genoegens van den mannelijken ouderdom te vormen? ja het is hem zelf volstrekt onmogelijk - en, schoon wij soortgelijke wezens blijven zullen in een' staat na dit leven, ik geloof, dat wij zoo weinig denkbeelden van dien toekomenden staat vormen kunnen, als de rups, die tragelijk langs het boomblad, dat hij afknabbelende rondkruipt, van den staat van kapel, waarin hij binnen weinige weken, geheel van gedaante veranderd, van den fijnsten nektar der bloemen leven, en door het ruim der lucht heen en weder zweven zal. - Te veel over dit onderwerp thans na te denken zou uw' geest, die met het ligchaam, waaraan hij nog verbonden is door een' zoo naauwen band, asmatten ... en misschien (want, o laat ik hopen, zoolang 'er een vonkje overig is!) u beletten nog terug te keeren tot uwe vrienden, die over u treuren, en in die proefschool, waarin gij misschien nog hooger trap van volkomenheid zoudt kunnen bereiken, om eenige jaren later met een' nog reiner, nog Godgeheiligder, en voor de zaligheid geschikter geest, dit aardsche vaarwel te zeggen.
Dierbaar, Suse! zeer dierbaar zijn mij de wenschen, die gij over mij uitboezemt, en mij, wat 'er dan ook gebeure, zoolang God mijn leven spaart, zeer duurzame gedenkteekens zullen blijven van de hartelijke liefde, die

{==412==} {>>pagina-aanduiding<<}

de waardigste van mijne elèves mij toedroeg. - Ik wil niet ontkennen, dat mij uwe wensch omtrent de terugkomst van mijnen neef de Klerk bijzonder getroffen heeft, ja, zoo het met Gods wil overeenstemt, zou ik hem nog gaarne aan deze zijde van het graf wederzien - en zoo mij dat vergund werd, dan zal ik hem ook uwen wensch mededeelen, waarmede mijn hart zich zoo geheel veréénigt; maar wie weet, hoe lang het nog duren zal, eer hij den Vaderlandschen grond weder betreedt; want, schoon hij mij met eene spoedige terugkomst vleit, hoeveel kan 'er niet gebeuren, dat zijne tegenwoordigheid te Paramaribo langer noodzakelijk maakt - hoeveel kan hem op zee bejegenen? - maar ik wil u, die met zooveel leed te worstelen hebt, met mijne mindere bekommeringen niet lastig vallen - alleen nogmaals hartelijk dank voor uwen genegenen - liefderijken wensch over den dierbaren jongeling.
Ik wil u ook niet langer door mijn schrijven zelfs vermoeijen. - Neen! mijn lief kind! - Gave God, dat uwe ziekte, als gij dezen ontvangt, op haar hoogst mogt geweest zijn - dat uwe vrienden het streelend vooruitzigt erlangden, om u weder in hun midden voor eene reeks van jaren te ontvangen. - Zoo niet, mijn waarde! dan hoop ik, dat, als mijn hoogste en laatste wensch op aarde vervuld is, om mijn' lieven neef weder in het vaderland te zien, de goede God geven zal, dat mijn verblijf hier

{==413==} {>>pagina-aanduiding<<}

ook kort zij, en dat ik overgebragt worde in dat oord der zaligheid, waar ik geloovig vertrouwe, dat ik u, mijne dierbaarste vriendin! hervinden zal, hervinden, om elkander nimmer weder te verliezen. - Nu, mijn waarde! God zij met u in leven en in dood. - Ik ben, en hoop zelfs in de eeuwigheid te blijven,

Uw hartelijk liefhebbende Vriendin,

E. Gibbon.

P.S.
Deze lag reeds gereed, om verzonden te worden, maar, omdat Juffr. Elzevier niet schreef, en dezen niet kon insluiten, is dezelve twee dagen blijven liggen, en in dien tijd is mijn dierbare neef de Klerk uit Parimaribo gearriveerd. - Ik kan u niet beschrijven, hoe diep hij getroffen was op het berigt van uwen toestand. - Hij heeft zeer in beraad genomen, om oogenblikkelijk naar Parijs te vertrekken; maar door den Heer Elzevier is hem dit zoodanig afgeraden, dat hij nu ten minste nog eenige dagen vertoeven zal, om nader berigt wegens u aftewachten. Hij bidt God, zoo als ik, dat de volgende brief van den Heer Walraven eenige hoop op herstel zou mogen behelzen. Hij hoopt, dat gij op de ont-
{==414==} {>>pagina-aanduiding<<}
vangst van dezen nog in staat zult zijn, om zijne terugkomst te vernemen, en te beseffen, dat hij het diepst en hartelijkst deel neemt in het ellendig lot, dat u sedert zijn vertrek bejegend is. - En nu, liefste Vriendin! herhaal ik mijne harte wenschen over uwe persoon - en kan 'er een beter zijn, dan dat de goede God u, zelfs in nood en dood, doe ondervinden, dat Hij u nabij is. - Ja, lieve Suse! Werp alle uwe bekommernisse op Hem, want Hij zorgt voor u. -




{==415==} {>>pagina-aanduiding<<}

Twee honderd twintigste brief.

De Heer Abraham Bronkhorst aan den Heer Frederik Bronkhorst.


Nijmegen, 13 Junij.

Waardste Papa!

Nooit van mijn leven, Papa! ben ik zoo van mijn stuk geweest, als door den brief, dien ik van Suse hier in mijn garnizoen ontvangen heb; ik zal hem u daarbij toezenden - dan kunt gij zelf zien, wat zij aan mij schrijft. - Ik dacht niet, dat 'er nog een levendig schepsel in de familie was, dat aan mij dacht. Nu ik heb het dan ook zoo gemaakt, dat het geen wonder is, dat ieder de handen van mij afwascht. Maar, dat Suse zich nog met mij bemoeit - zij, die zoo zedig en vroom is, neen, dat had ik volstrekt niet gedacht. Ik heb waarlijk, als een kind, bij haar' brief gekreten; geloof mij toch, Papa! - Zij heeft gelijk, deugdelijk gelijk in alles, wat zij zegt. - Maar, hoe zal ik het beginnen, om te doen, zoo als zij zegt, dat ik doen

{==416==} {>>pagina-aanduiding<<}

moet. - Papa! ik zaj beginnen met u excuus te vragen voor de schampere bejegening, die ik u op de straten van Nijmegen, toen ik u daar ontmoette, heb aangedaan. - Ik meende het, bij mijne arme ziel, zoo kwalijk niet. Ik was een dag of eenig aan den zwier geweest met een kameraad, dien gij daar met mij aantrost. - Het Hussarenleven beviel mij ook in het eerst beter dan tegenwoordig? - Zoudt gij geen kans zien, om 'er mij af te helpen. - Ik zal dan zooveel doen, als ik kan, om eens te proberen, of ik mij als een brave jongen gedragen kan. - Ik hoop toch, dat Suse niet sterven mag, want dan zullen 'er meer lijken komen, want dan zal ik, bij de eerste gelegenheid de beste, Kraaijestein den hals breken - en moet het mij dan ook den kraag kosten - in Gods naam, dan zijn 'er twee knapen uit de wereld, waaraan niets verloren wordt. - Ik zal mijn' Ritmeester vragen, om een dag verlof, om eens bij u te komen, want ik heb vernomen, dat gij te Velp woont. - Ja, Papa! ik zal, zoo gij mij maar van den dienst weet af te helpen, mij als een geschikt jongman gedragen, dat zult gij zien. Ik had nooit gedacht, dat mij de dienst, op den langen weg, zoo slecht bevallen zou. - 't Is alles, alles armoede. - Ik was liever een boerenknecht, die den geheelen dag hard moet werken, dan zou 'er nog wat van mij kunnen komen. - Nu, Papa!

{==417==} {>>pagina-aanduiding<<}

schrijf mij toch, of Suse al dood is - neen, schrijf het mij niet. - Ik zal het zelf bij u komen vernemen, als ik maar verlof krijgen kan. - Ik noem mij intusschen

Uw Dienstv. Zoon,

Abraham Bronkhorst.




{==418==} {>>pagina-aanduiding<<}

Twee honderd een en twintigste brief.

De Heer Philip Walraven aan Mejuffr. Charlotte Elzevier.


Parijs, 14 Junij.

Mejuffrouw en Hooggeachte Vriendin!

Ik had u in geen zes dagen geschreven, omdat ik niet wist of misschien mijne veelvuldige brieven u mishaagden, en ook, omdat 'er in den toestand van onze teedergeliefde Vriendin, schoon gedurig afnemende, niet veel verandering gekomen was - maar daar mij uit uwen brief, tot mijn eigen vertroostende blijdschap in de omstandigheden, waarin ik mij bevind, gebleken is, dat gij verlangt, dat ik geene gelegenheid voorbij laat gaan, om aan u te schrijven, en daar 'er nu gewigtige redenen zijn, om hier aan te voldoen, vat ik de pen weder op - schoon ik hoopte, dat het met een opgeruimder hart kon geschieden - want ik breng, mag ik bijna zonder eenige vergrooting zeggen, mijn leven thans door tusschen twee stervenden, omtrent welke het onzeker is, wie de eerste den laatsten adem zal uitblazen.

{==419==} {>>pagina-aanduiding<<}

Gij kunt uit dit alles opmaken, dat, om met het u dierbaar voorwerp aantevangen, de staat van uwe vriendin zeer hagchelijk is en blijft, en de aangename schemeringen der hoop, die echter te flaauw waren, dan dat ik 'er u mede verheugen durfde, omdat daarna dan de teleurstelling des te erger is, op gisteren ten eenemaal verdwenen zijn. Ik was, naar gewoonte, een ochtendbezoek gaan afleggen, en zij betuigde mij, dat zij den nacht tamelijk gerust had doorgebragt, ja dat zij zich verbeeldde minder koorts gehad te hebben. Evenwel verklaarde de oppaster, dat 'er tusschenbeide nieuwe verschijnsels van ijlhoofdigheid geweest waren, en dat zij haar uitermate zwak toescheen.... Zij vroeg mij, of 'er al berigt was van den Heer Kraaijestein? want tot nog toe ben ik zoo gelukkig geweest van zijn verblijf voor haar verborgen te houden. Ik zeide haar, dat de berigten omtrent hem zeer ongunstig bleven, en dat zijne zwakheid hand over hand toenam.... ‘De arme man,’ zeide zij, en zuchtte.... Terwijl ik dus bij haar bed stond, hoorde ik een hevig gedruisch in het ander vertrek - dat al spoedig gevolgd werd door het openen van de deur der ziekekamer - en ik hoorde, tot mijn ontzetting, de stem van niemand anders, dan van Koo Bronkhorst, en verstond deze woorden: ‘Laat ons door, wij moeten haar zien, terstond haar zien. - Wij zijn haar broeder en zuster!....’ On-
{==420==} {>>pagina-aanduiding<<}
ze vriendin hoorde ook dit geluid, en herkende mede dadelijk de stem, en eer ik eenig middel kon aanwenden, om de gevolgen van deze onverwachte verschijning te voorkomen, stond Koo Bronkhorst met zijne zuster Wimpje reeds voor mij. -‘Waar is zij? waar is zij?’ vroeg hij, daar de duisternis van de ziekekamer, slechts door een kaars verlicht, hem, uit het daglicht komende, belette de voorwerpen behoorlijk te onderscheiden. - Nu riep Susanna met een sterker stem, dan ik verwacht had, dat mogelijk was: ‘Hier... hier... ben ik...’ - en Koo Bronkhorst vloog nu, zonder mij te merken, naar het bed zijner zuster - Juffr. Wimpje volgde hem.... Beide riepen zij, zoo diep getroffen, dat zij niet anders konden uitbrengen, dan de woorden: ‘Suse! lieve zuster! - Gij leeft nog!- Hoe is 't met u?’ - Maar Suse gaf geen antwoord. - Thans, trad ik toe - en ik zag, dat zij, zeker door de plotselijke aandoening, in zwijm lag. Verwijdert u, zeide ik, - verwijdert u, bid ik. - ‘O God! zij sterft,’ riep Wimpje. - Ga toch heen, Koo! hervatte ik. - ‘O Walraven!’ barstte hij uit - ‘wat zal ons overkomen....’ Nadat ik nogmaals Koo verzocht had zich te verwijderen, verliet hij het vertrek, maar Juffr. Wimpje bleef bij het bed staan - staarde, miet den diepsten weemoed, hare zuster aan, daar de oppaster bezig was met haar door het een of ander middel weder bij te

{==421==} {>>pagina-aanduiding<<}

brengen.... Na eenige minuten opende Susanna hare oogen zeer langzaam.... ‘Waar is hij?’ was haar eerste woord. ‘Hier ben ik,’ hernam Wimpje, op een' zeer zachten toon.... ‘Gij ook hier, gij ook hier....’ zeide zij.... ‘Waarlijk ... waarlijk ... gij neemt te veel moeite.... Waar is, Koo! -’ Ik wist naauwelijks, hoe ik mij best gedragen zou. Nadat de eerste schok doorgestaan was, achtte ik maar best, dat ik ook mijn' vriend Bronkhorst deed terug roepen. - Hij kwam - en kon naauwelijks zijn snikken inhouden.... terwijl Wimpje, die met een gebogen houding over het hoofd van Susanna, aan het boveneinde staande, de tranen van het gelaat biggelden. - ‘O Rigt - rigt mij nog wat op,’ zeide Suse tegen de oppaster, die aan de andere zijde van het bed stond. - Zij beurde zich zooveel mogelijk op, en half zittende, half liggende, zag zij, met het hoofd tegen de borst van de oppaster leunende, haar broeder en zuster aan. Zij spande alle hare krachten in, en kreeg met moeite hare handen boven het dek. ‘Geef, geef mij ieder eene hand ...’ zeide zij ... en vervolgde met lange tusschenpoozen: ‘O God! ... dat geluk ... dat geluk ... had ik ... niet meer ... verwacht ... ik ... dank 'er U voor ... Lieve Koo - lieve Wimpje.... Gij ziet ... gij ziet ... hoe zwak ... hoe ... doodelijk ... zwak ik ben ... maar ... ik dank u ... ik dank u ... voor dit bewijs ... van


{==422==} {>>pagina-aanduiding<<}

liefde.... Ik zal ... dan ... ook nog ... in het bijzijn ... van mijne ... bloedverwanten, sterven ... o dat ... dat ... troost mij!....’ en nu zeeg weder het hoofd in het kussen neder ... en hare krachten waren geheel ten einde.
Ik drong 'er nu nogmaals op aan, dat zij het bed van hunne zuster verlaten zouden, en dit zou mij bezwaarlijk gelukt zijn, zoo niet toevallig juist de Doctor op dat oogenblik verschenen was, en verklaarde, dat, indien men de patiente niet door verdere schokken genoegzaam oogenblikkelijk wilde doen sterven, alsdan de grootste stilte noodig was, en bovenal, dat 'er gezorgd werd, dat 'er geene aandoeningen werden opgewekt.... Met trage schreden verlieten nu hare broeder en zuster het krankbed ... en ik kon niet nalaten Koo te berispen, dat zijne overijling, om, terstond bij zijne aankomst, zonder voorbereiding zijne zuster te zien en te spreken, haar waarlijk nog in gevaarlijker toestand gebragt had.... Mijn vriend Verbergen, die juist bij hunne komst geweest was, verklaarde, dat hij alles gedaan had, om hen tegen te houden, maar dat het hein mislukt was, om de drift van den Heer Bronkhorst, zonder nog meêr gedruisch, te stuiten.... Voorts liet ik aan mijn vriend en zijne zuster eenige ververschingen aanbieden, maar zij waren te sterk door hunne aandoeningen overmeesterd, en te diep bedroefd, om iets, behalve een glas water, te gebruiken. Nu kwam de Doctor terug uit het

{==423==} {>>pagina-aanduiding<<}

ziekevertrek - en toen ik naar den toestand der zieke vernam, zeide hij: ‘Dat 'er, schoon misschien ook door de onverwachte ontmoeting en schrik veroorzaakt, in de pols zich een ongunstig verschijnsel vertoonde, en dat hij niet ontveinzen kon, of de patiente verkeerde in den hagchelijksten toestand. - De middelen der kunst, beleed hij, waren uitgeput - en zoo de koorts zich maar met eenig geweld tegen den avond verhief, zoo als meestal het geval was, vreesde hij, dat zij den volgenden dag niet beleven zou.’ - Gij kunt denken, Mejuffrouw! hoe mij dit berigt trof, en nog geweldiger Koo Bronkhorst en zijne zuster... Terwijl ik met den Doctor naar het vertrek van Kraaijestein ging, vroeg ik hem, of alle hoop op hare herstelling bij hem uitgebluscht en ten einde was.... Hij herhaalde: ‘Dat de kenteekens allerongunsligst waren....’ Alleen voegde hij 'er bij: ‘In een oorspronkelijk goed gestel, en door geene debauches hoegenaamd ondermijnd, doet somtijds de Natuur wonderen... Maar wie durft zich daarmede vleijen? - Zorg toch, dat alle toegang, behalve die van u en de oppasters, afgesneden blijve, ten ware zij volstrekt begeerde, die personen, welke ik onderstel, dat haar broeder en zuster zijn, nog te zien - want alles, dat hare aandoeningen kan opwekken, moet vermijd worden. Ik bid u zorg, zorg, dat gij, zoo het mooglijk is, 'er bij tegenwoordig zijt, wanneer iemand bui-
{==424==} {>>pagina-aanduiding<<}
ten de oppasters wordt toegelaten.’ - Gij kunt begrijpen, dat ik dit aannam. - Ik woonde nu ook het bezoek van den Doctor bij den Heer Kraaijestein bij; maar dezen vond hij volmaakt in denzelfden toestand, als reeds eenige dagen, noch voor noch achteruit gegaan; maar nog geheel onvervoerbaar. Kraaijestein vernam na den staat van Juffr. Bronkhorst - de Doctor gaf hem dien te kennen - en hij zuchtte zeer diep, maar hoorende, dat haar broeder en zuster waren aangekomen, verklaarde hij mij zijn' wensch, om Koo Bronkhorst te spreken; dat ik hem, zoo deze daar niet tegen had, en zich de gelegenheid aanbood, toezeide.
Om onze vriendin zoo weinig mogelijk te ontrusten, heb ik maar van tijd tot tijd in haar vertrek geweest, en daar zij bij tusschenpoozen sluimerde, heb ik slechs een' enkelen keer met haar gesproken - en dan zeer afgebroken en kort. - Voorts heb ik den dag doorgebragt met mijn vriend Bronkhorst en zijne zuster. ‘Ik moet waarlijk betuigen,’ zeide Verbergen tegen mij, toen wij een oogenblik alleen waren, ‘dat Juffrouw Wimpje eens, als hare zuster Suse, gelijk toch binnen kort geschiedén kan, niet meer is - eene zoo fraaije kopij van het oorspronkelijke stuk zal zijn, dat men al een naauwkeurig kenner zal moeten wezen, om het niet voor het oorspronkelijk aantezien.’ - Ik geloof, Mejuffrouw! dat 'er veel waarheid in dit gezegde is. Vreemd

{==425==} {>>pagina-aanduiding<<}

is ook de overeenkomst in de familietrekken. - Koo heeft, hoe veel hij van Suse in vele opzigten verschilt, toch ook nog iets van dat onbuigzame.- Tot nog, bij voorbeeld, heb ik hem niet kunnen bewegen, om, al was het maar voor eenige oogenblikken, den Heer Kraaijestein een bezoek te geven. - Hoeveel heeft zeker Suse op zich zelve gezegepraald, en hare onbuigzaamheid gelenigd.
Gij zult ook vast begeerig zijn te weten, hoe het met uw' brief aan uwe vriendin Bronkhorst geloopen is. Ik had haar dien gisteren op de ontvangst, na de behoorlijke voorbereiding, voorgelezen. - Ik deed dit zeer zacht, en op een zeer bezadigden toon, voor ... en echter veroorzaakte haar die brief zeer veel aandoening. - Nadat ik bij een gedeelte stil hield, om haar niet te veel te vermoeijen - zuchtte zij: ‘O mijn beste vriend! - 't Is of ik haar hoor spreken.’ - En toen ik de laatste woorden gelezen had - zeide zij, hare oogen ten hemel slaande - ‘Ja! ja! in de Eeuwigheid, Lotje! zullen wij elkander wederzien - en daar zullen ons geene vijandige menschen scheiden - geef, geef mij dien brief - nog eenmaal moet ik de hand van mijne beste vriendin zien.’ - Ik gaf haar denzelven - zij staarde daarop met een innerlijk genoegen - en bragt denzelven eindelijk aan hare mond - en kuste denzelven. - ‘Vaarwel!’ zuchtte zij. - ‘Vaarwel! - o Mijn Heer!’ vervolgde

{==426==} {>>pagina-aanduiding<<}

zij, mij den brief terug gevende, ‘indien dit eene zwakheid is, zal immers God mij die zwakheid vergeven, hoop ik.’ - Mejuffrouw! ik wil niet beslissen, of dit bewijs van teederheid op de lijst der zwakheden moet gesteld worden, maar zeker is het, dat op dit oogenblik uwe vriendin, ongeacht de ziekte zooveel van hare bevalligheden had weggenomen, de bekoorlijkste verrukking der vriendschap vertoonde - en zichzelve geheel scheen te vergeten. O welk eene vriendin zult gij in haar verliezen! - Want het doet mij tot in de ziel leed, maar ik moet u waarschuwen tegen den slag, die u treffen zal. - Ik heb met veel bekommering gelezen, welk een invloed de droevige toestand van uwe vriendin op uw gestel heeft. - God geve toch, dat gij spoedig herstellen moogt. - Ik heb reeds aan de oppaster last gegeven, om voor de gedachtenis, die gij van uwe vriendin begeert, zorge te dragen; omdat ik vrees, wanneer het ontzettend oogenblik daar is, dat de verwarring en ontsteltenis groot zal zijn. - O! ik kan u niet uitdrukken, hoe ontroerd ik was, toen ik dezen namiddag aan die goede vrouw du Chêne daartoe last gaf. - Zij was zelve, hoezeer het oppassen van zieken haar dagelijks werk is, zeer aangedaan, en zeide: ‘O! gaf God, dat deze uwe voorzorg noodeloos ware.... Zou God haar zoo vroegtijdig tot zich nemen ... zij verdiende honderd jaren te leven....’

{==427==} {>>pagina-aanduiding<<}

Ik ben, hoe aangenaam, hoe verrassend het voor mij geweest zou zijn u met mijn vriend en zuster hier te ontmoeten, om uwen wil blijde, dat gij door uwe ouders in uw oogmerk, om hier te komen, belet zijt. - Ik vrees, dat gij, reeds zoo zeer getroffen door de berigten van de ziekte uwer vriendin, door den schok, wanneer gij haar zaagt, geheel zoudt ter neder geslagen zijn. - En stel u gerust, mijne waarde! stel u gerust, dat 'er geen het minste verzuim plaats heeft: zijt verzekerd, dat ik alles aanwende, en alle zorge drage, die mij mogelijk is, om onze vriendin, die ook mij zoo dierbaar is, te behouden. - En zoodra de slag, die misschien dezen nacht ons allen treffen zal, haar van haar lijden verlost zal hebben, zal ik mij haasten, om in persoon u van alle, zelfs de kleinste bijzonderheden, haar aangaande, te komen berigten. - Ik hoop, dat gij, hoe smartelijk u haar verlies ook vallen zal, niet geheel onvoldaan zult zijn over de pogingen, die tot haar behoud zijn aangewend.
Verbergen en ik hebben hier onder elkander de posten verdeeld. - Ik draag zorg voor alles, wat onze vriendin betreft, en hij, vergetende het onaangename, dat 'er tusschen Kraaijestein en hem is voorgevallen, gedraagt zich zeer getrouw in de bezorging van hetgeen dien ongelukkigen aangaat. Onze gesprekken bestaan bijna geheel in elkander de onderscheide en zoozeer contrasterende verschijnsels onzer beide lijderen

{==428==} {>>pagina-aanduiding<<}

medetedeelen. Tusschen beide ijs ik van de verhalen, die hij mij wegens de wanhopige vlagen van den Heer Kraaijestein doet - terwijl de aandoenlijkste, de somberste omstandigheden van mijne lijderesse niets dan eene aangename weemoedige treurigheid in mijnen geest veroorzaken....

***

Ik heb daar de pen nedergelegd, omdat mij de oppaster bij onze vriendin riep.... Zij berigtte mij, dat zich een nieuw verschijnsel opdeed, dat zij meermaal als een voorbode van den dood had opgemerkt. - Zij had namelijk onze Vriendin eenige malen hooren hikken, schoon het op dit oogenblik weder over was ... maar zij verzocht mij, toch eens bij haar te komen. Ik voldeed daaraan. - Haar bed genaderd zijnde, vroeg zij mij met eene zeer zwakke stem ... ‘Zou ik mijne zuster Wimpje niet nog eens zien mogen....’
Ik: Waarom niet, lieve vriendin! indien het u niet te sterk treft....
Mejuffr. Bronkhorst: O neen! - mijn vriend! ... ik heb 'er mij ... nu toe ... voorbereid.... Wees gerust ... wees ... gerust ... maar zeg haar ... dat zij mij niet weêr ontstellen moet.... O ... ik had zoo gaarne, dat zij hier ... hier naast mij zat.... Wat mij gebeuren zal ... weet ik niet ... maar tusschen beide ... ben ik flaauw - zeer flaauw ... als dit sterven is ... o dan ... dan is het gemakkelij-
{==429==} {>>pagina-aanduiding<<}
ker dan ik mij ... had voorgesteld.... Eer gij mijne ... zuster nog ... haalt ... (en hier stak zij met zeer veel moeite hare hand uit, en greep de mijne, schoon zeer krachteloos).... Hartelijk ... hartelijk dank voor alles ... voor alles ... dat gij, zoo onverpligt, aan mij gedaan hebt.... God ... God beloone het u - met de hand van ... mijne liefste vriendin!
Gij hebt begeerd, Mejuffrouw! dat ik u alles, zoo naauwkeurig mogelijk, verhalen zou, en, schoon ik meer of min vreeze, dat gij een heimelijk eigenbelang zoudt kunnen vermoeden in het berigten van dit gezegde, heb ik alles wel overwogen, geene reden gevonden, om, ter vermijding van dien schijn, de laatste betuiging van hare bijkans stervende lippen, die u en ook mij zoo nabij raakt, achterweeg te laten; schoon ik mij wel wachten zal, om 'er nu een enkel woord bij te voegen, daar uw hart zeker te zeer geschokt is door het lot van uwe vriendin, om thans naar de wenschen van mijne teederheid en liefde te luisteren.
Om dan tot het treurig onderwerp weder te keeren: nadat zij mijne hand losgelaten had, en door het weinige, dat zij gezegd had, zeer vermoeid scheen, verliet ik haar, en berigtte aan Juffr. Wimpje het verlangen van hare zuster, om haar bij zich te zien. Ik zeide haar, dat ik, op raad van den Doctor, haar verzoek niet had willen tegengaan, maar drong nu bij Wimpje aan, om zich niet weder over

{==430==} {>>pagina-aanduiding<<}

te geven aan de hartstogtelijke aandoeningen van heden ochtend, daar die voor de patiente van zulke schadelijke gevolgen geweest waren. - Ik deed haar begrijpen, dat, daar zich reeds een nieuw ongunstig verschijnsel vertoond had, nu misschien eene nog geringere gemoedsbeweging in staat zou zijn, om onverwacht haar leven binnen weinige oogenblikken te doen eindigen. Zij nam aan, om zooveel mogelijk hare aandoeningen te matigen, en nadat zij nog een kort poosje gewacht had, geleidde ik haar naar het ziekbed. Ik had oudertusschen veel moeite, om Koo te wederhouden, en moest hem met de belofte paaijen, dat ik, indien mij de oppaster berigtte, dat het dadelijk sterven was, ik hem dan zou doen roepen.
Toen ik Juffr. Wimpje binnenbragt, lag Suse weder in eene ligte sluimering. Wimpje zette zich aan het hoofdeinde zachtkens neder, en de oppaster aan het voeteneinde. - Ik bleef eenige oogenblikken dit aandoenlijk tooneel beschouwen, dat flaauwelijk door een zwak kaarslicht beschenen werd. Wimpje blozende van gezondheid doch overstelpt van aandoeningen, zat onafgebroken te staren op het kalm, maar doodlijk bleek gelaat van hare zuster. Zij leverden de afbeeldingen op van het Leven en den Dood, maar het was twijfelachtig wie van beide het treffendst, ja - zoo groot blijft, onaangezien al wat 'er gebeurd is, de schoon- en geregeldheid van het gelaat uwer vriendin - den aan-
{==431==} {>>pagina-aanduiding<<}
genaamsten indruk op het hart maakte. Spoedig echter, zeer spoedig werd mijne beschouwing afgebroken, daar een herhaalde aanval van den hik plotseling de sluimering van onze vriendin stoorde.... Eenige keeren herhaalde de hik - en met eene stem bevende van vermoeidheid, zeide zij, ziende, dat Wimpje naast haar zat - ‘Dat ... vermoeit ... mij erg ... Wimp..je ... maar het is goed ... dat gij hier ... zit.... Als het ... zoo voort..gaat ... zal het kort ... heel kort ... met mij du.. - ren ... ma..ar ik ben ... ge..rust.... In ... de ... eeu..wig..heid ... hoop ik u ... we.. - der ... te zien....’ Wimpje had ondertusschen haar hoofd een weinig ondersteund. En nu zonk het hoofd in haren arm neder - en eene nieuwe schijnbare sluimering overviel haar.
Ik had het vertrek verlaten, om dezen brief, dien ik, zoo als u duidelijk uit verscheide trekken blijken zal, op onderscheide tijden, en meer of min in verwarring geschreven heb, te voltooijen - het is reeds zoo laat geworden, dat ik bijna 'er geen woord durf bij te voegen, schoon ik een knecht te paard gereed heb staan, om hem op het alleruiterst oogenblik aan het postkantoor zelve te doen bezorgen, om hem met de nabrieven weg te krijgen. Ik heb, om het nieuw verschijnsel van den hik, om den Doctor gezonden, dewijl hij anders eerst dezen avond zou wedergekomen zijn. Koo Bronk-
{==432==} {>>pagina-aanduiding<<}
horst, die bij mij zit, terwijl ik dezen sluit, verzoekt u zijne groete, gelijk ook mijn vriend Verbergen, en met een diep treurig hart onderschrijf ik mij, met de opregtste gevoelens van hoogachting,

Uw Dv. Dr. en Vriend,

Philip Walraven.

P.S. Voor het sluiten van dezen brief ben ik nog even bij de patiente geweest - maar de sluimering was weder afgebroken - en zij had een nieuwe en zoo sterken aanval van den hik gehad, dat ik het in mijn vertrek heb kunnen hooren.... De pols was, volgens het zeggen van de oppaster, zoo flaauw en zoo ingetrokken, dat zij hem naauwelijks kon bemerken.... - O! dat de Doctor niet komt. - Ik kan dezen brief ondertusschen niet langer ophouden.... Ik vreeze het ergste ... maar hoe het zij ... zijt verzekerd, dat ik u de waarheid, de volstrekte waarheid geschreven heb, en - dat Suse althans nog leeft. -

Einde van het Vijfde Deel.




(*) Deze brief is niet op dien tijd verzonden geraakt.

(*)  Deze brief van Charlotte Elzevier - gelijk ook die, welke Walraven uit Lyon en Zwitserland aan haar geschreven had, en de korrespondentie tusschen deze twee gelieven bevattende, zijn weggelaten, daar zij niet met het hoofddoel van de Historie van Mejuffr. Susanna Bronkhorst in eene onmiddelijke betrekking staan, gedeeltelijk loopende over een beschuldiging van Charlotte tegen Walraven ingebragt, dat hij zich eerst tot haar en niet tot hare Ouders gewend heeft, waaromtrent zich Walraven verdedigt op grond, dat hij vreesde hierdoor bij haar het voorkomen te zullen gehad hebben, als of hij door de Ouders eerst op zijne hand te winnen, de toevlugt had willen nemen, tot gezag in een stuk, dat geheel van hare vrije keus behoorde af te hangen enz. enz. Deze brief echter behoorde geplaatst te worden, uit hoofde van het verband met de lotgevallen van Susanna Bronkhorst.

(*) Brief CXCVIII.

(*) De volgende Brieven, met † geteekend, zijn door Mejuffr. Susanna Bronkhorst aan Juffr. Christina Beukelman gedicteerd en alleen door hare hand geteekend.

(*) Zie Brief CLXXXIII.

